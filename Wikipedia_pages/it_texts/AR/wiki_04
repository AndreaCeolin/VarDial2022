{"id": "2634900", "revid": "767487", "url": "https://it.wikipedia.org/wiki?curid=2634900", "title": "Maurizio Restelli", "text": "Carriera.\nClub.\nCresciuto calcisticamente nelle giovanili del , viene acquistato dalla nel 1972. Nel 1974 passa alla e successivamente al .\nNel 1976 torna a Firenze disputando 22 presenze in Serie A; l'anno successivo si trasferisce al giocando 29 partite di campionato e perdendo la finale di Coppa Italia (in tale partita, contro l', segn\u00f2 la rete del momentaneo vantaggio partenopeo, poi ribaltato dai nerazzurri).\nNel 1978 fa ritorno di nuovo alla Fiorentina dove stavolta resta per tre stagioni, segnando una rete in 78 partite di massima serie. Nel 1981 si trasferisce al dove disputa 57 partite segnando 2 reti, ancora in massima categoria. Tra il 1983 e il 1985 milita nel , in Serie B, per poi proseguire la carriera nelle categorie minori.\nIn carriera ha totalizzato complessivamente 186 presenze e 2 reti in Serie A, e 128 presenze e 4 reti in Serie B.\nNazionale.\nNel 1977 ha disputato due partite con la nazionale Under-21."}
{"id": "2634906", "revid": "290948", "url": "https://it.wikipedia.org/wiki?curid=2634906", "title": "Apparecchiatura incamiciata", "text": ""}
{"id": "2634909", "revid": "486946", "url": "https://it.wikipedia.org/wiki?curid=2634909", "title": "Mus\u00e9e national du Moyen \u00c2ge", "text": ""}
{"id": "2634911", "revid": "599013", "url": "https://it.wikipedia.org/wiki?curid=2634911", "title": "Francisco Javier Iruarrizaga", "text": "Carriera.\nClub.\nCresce calcisticamente con l'Arratia, per passare all'Athletic Bilbao dove milita un anno nelle giovanili.\nEsordisce con la squadra riserve nella stagione 1981-1982 e dopo cinque anni debutta con la prima squadra, giocando per la prima volta nella Primera Divisi\u00f3n spagnola il 6 giugno 1987 durante Athletic-Sabadell (1-1).\nCon i \"rojiblancos\" rimane per sei stagioni nelle quali colleziona 77 presenze.\nNell'estate 1993 passa all'Osasuna, dove per\u00f2 disputa solo due partite, trasferendosi all'Elche l'anno successivo e rimanendovi fino alla fine della carriera.\nConta una presenza nella Selezione di calcio dei Paesi Baschi."}
{"id": "2634913", "revid": "729019", "url": "https://it.wikipedia.org/wiki?curid=2634913", "title": "Offensiva di Vienna", "text": "L'offensiva di Vienna fu una battaglia combattuta tra l'Armata rossa e la Wehrmacht sul fronte orientale della seconda guerra mondiale. Lo scontro inizi\u00f2 il 2 aprile 1945 e si concluse pochi giorni dopo (il 13 aprile) con la sconfitta tedesca e la conquista sovietica di Vienna.\nPremessa.\nGli accordi intercorsi tra Alleati ed Unione sovietica a Jalta, nel febbraio del 1945, avevano iniziato a stabilire alcuni indirizzi di fondo circa le sfere di influenza delle potenze vincitrici nell'Europa centro-orientale dopo la fine del conflitto. In quella sede, tuttavia, la questione del posizionamento dell'Austria negli equilibri del mondo post-bellico non venne risolta. Stalin decise cos\u00ec di giocare d'anticipo, avviando un'azione militare che portasse all'occupazione del suolo austriaco; ci\u00f2 gli avrebbe permesso di poter successivamente rivendicare nelle future trattative politiche con gli Alleati l'appartenenza dell'Austria alla sfera di influenza sovietica.\nDa un punto di vista puramente militare, inoltre, una puntata su Vienna avrebbe consentito ai sovietici di consolidare il settore meridionale del loro dispositivo di attacco, evitando cos\u00ec di scoprire eccessivamente il fianco durante la gi\u00e0 progettata offensiva finale su Berlino. L'Armata rossa decise, pertanto, di avviare dapprima l'assalto su Vienna, rimandando per il momento l'avvio delle operazioni contro la capitale del Terzo Reich.\nAd opporsi all'attacco sovietico contro Vienna si trovavano reparti della Wehrmacht gi\u00e0 in enorme difficolt\u00e0: la citt\u00e0 era difesa da elementi della VI Armata corazzata SS del Generale Sepp Dietrich, duramente provati dagli scontri della fallimentare Operazione Fr\u00fchlingserwachen. Gi\u00e0 alla fine di marzo le truppe sovietiche del 3\u00ba Fronte Ucraino), al comando del Generale F\u00ebdor Tolbuchin, compirono importanti progressi nel loro avvicinamento alla capitale austriaca: superarono rapidamente i fiumi Hron e Nitra, nonch\u00e9 le citt\u00e0 di Sopron e Nagykanizsa sul confine tra Austria e Ungheria. Tutto era pronto per l'assalto su Vienna.\nLa battaglia.\nIl piano dell'Alto Comando sovietico prevedeva che le truppe del 3FU avvolgessero Vienna in una classica manovra a tenaglia. Le unit\u00e0 coinvolte in quest'operazione furono:\nIl 2 aprile fu confermato via radio che Vienna non sarebbe stata dichiarata citt\u00e0 aperta: i viennesi dovevano pertanto prepararsi a scontri armati nelle strade. Nello stesso giorno le truppe sovietiche iniziarono il loro attacco verso Vienna marciando da sud: in pochi giorni conquistarono Wiener Neustadt, Eisenstadt, Neunkirchen, Gloggnitz, Baden e Bratislava, minacciando di chiudere rapidamente la morsa attorno alla citt\u00e0.\nQuando i sovietici lanciarono la loro offensiva, i gruppi organizzati della resistenza austriaca, guidati da Carl Szokoll, entrarono in azione a supporto degli attaccanti. Essi operarono attivamente nelle retrovie del fronte tedesco, attraverso opere di sabotaggio alle strutture logistiche e di difesa della Wehrmacht. A fronteggiare l'attacco sovietico a Vienna era il II. SS-Panzer-korps, inquadrato nella VI Armata corazzata SS, sotto il comando del Generale Wilhelm Bittrich. Comandante della difesa della citt\u00e0 fu nominato il Generale Rudolf von B\u00fcnau.\nQuesta era la dislocazione delle unit\u00e0 tedesche a Vienna al momento dell'attacco: a difesa del Prater era posta la 6. Panzer-Division; la 2. e la 3. SS-Panzer-Division proteggevano il fronte sud; la F\u00fchrer-Grenadier-Division proteggeva infine il settore nord. Queste unit\u00e0 disponevano di soli 20-25 carri ciascuna, poco pi\u00f9 di un decimo dell'organico. La IV e la IX Armata della Guardia sovietica assalirono i sobborghi di Vienna da sud-est. Inizialmente le difese tedesche riuscirono a respingere gli assalti fino al 7 aprile, quando la pressione sovietica divenne insostenibile.\nUna volta ottenuto il controllo di importanti posizioni nei sobborghi meridionali della citt\u00e0, la VI Armata corazzata della Guardia e il grosso della IX Armata della Guardia furono lanciate all'assalto della periferia ovest di Vienna. La conquista di questa zona aveva per i sovietici un'importanza tattica assolutamente fondamentale, poich\u00e9 includeva la principale stazione ferroviaria della citt\u00e0. Gi\u00e0 l'8 aprile la stazione ferroviaria cadde in mani sovietiche. Nel frattempo, a nord del Danubio, la XLVI Armata attacc\u00f2 vittoriosamente le difese tedesche nella periferia nord, chiudendo cos\u00ec l'accerchiamento di Vienna.\nIl 9 aprile le truppe sovietiche iniziarono la loro avanzata verso il centro della citt\u00e0; iniziarono cos\u00ec violenti scontri urbani, che si protrassero per alcuni giorni. Nel tentativo di ostacolare le operazioni degli attaccanti, i tedeschi fecero saltare in aria diversi ponti sul Danubio; pertanto l'11 aprile IV Armata della Guardia lanci\u00f2 all'assalto attraverso i canali del Danubio il XX Corpo d'armata della Guardia e il I Corpo d'armata meccanizzato, con l'obiettivo di conquistare l'importante ponte Reichsbr\u00fccke. Il 13 aprile l'80\u00aa Divisione fanteria e la 7\u00aa Divisione aviotrasportata sbarcarono a entrambi i lati del ponte, impedendo ai tedeschi di farlo saltare in aria. La conquista del ponte Reichsbr\u00fccke apr\u00ec la strada al successo sovietico: Vienna fu infatti conquistata proprio il 13 aprile. Il II. SS-Panzer-korps di Bittrich abbandon\u00f2 la citt\u00e0 proprio quella sera, cercando via di scampo verso occidente.\nConclusioni.\nIl 15 aprile 1945 gran parte dell'Austria, oltre alla sua capitale, erano gi\u00e0 in mano sovietica. La VI Armata corazzata Waffen SS cerc\u00f2 riparo verso nord, nell'area tra Linz e Vienna, assieme al resto del Gruppo d'armate Ostmark.\nLe unit\u00e0 tedesche non avevano alcuna possibilit\u00e0 di resistere alle forze sovietiche, pertanto ben presto cercarono una fuga verso nord, per ricongiungersi con il Gruppo d'armate Centro che difendeva Praga. La XLVI Armata sovietica e la IX Armata della Guardia cercarono cos\u00ec di accerchiare il Gruppo d'armate Ostmark, muovendosi sul suo fianco sinistro.\nBuona parte del Gruppo d'armate Ostmark riusc\u00ec comunque a resistere all'assalto sovietico e a partecipare alla successiva Offensiva di Praga.\nIl prezzo che Vienna pag\u00f2 per questi giorni di guerra tra le strade fu molto alto: la citt\u00e0 fu devastata, con molti dei suoi pi\u00f9 importanti monumenti ridotti in macerie. Alla fine degli scontri mancavano acqua, gas ed elettricit\u00e0, mentre bande di violenti assaltavano e saccheggiavano la popolazione civile inerme. Per cercare di ristabilire l'ordine in Austria, Karl Renner fu incaricato dai sovietici di costituire un governo provvisorio, che come primo atto dichiar\u00f2 l'uscita del nuovo Stato dal Terzo Reich.\nNello stesso anno in Schwarzenbergplatz venne eretto il Monumento agli Eroi dell'Armata Rossa per commemorare i caduti sovietici durante l'occupazione della citt\u00e0."}
{"id": "2634921", "revid": "685869", "url": "https://it.wikipedia.org/wiki?curid=2634921", "title": "Muse (Grace Jones)", "text": "Muse \u00e8 il terzo album in studio della cantante giamaicana Grace Jones, pubblicato il 4 settembre 1979 dalla Island Records."}
{"id": "2634922", "revid": "290948", "url": "https://it.wikipedia.org/wiki?curid=2634922", "title": "Reattore incamiciato", "text": ""}
{"id": "2634923", "revid": "290948", "url": "https://it.wikipedia.org/wiki?curid=2634923", "title": "Reattori incamiciati", "text": ""}
{"id": "2634924", "revid": "122464826", "url": "https://it.wikipedia.org/wiki?curid=2634924", "title": "Barrocci romani", "text": "Barrocci romani \u00e8 un dipinto a tempera su tela di Giovanni Fattori, realizzato nel 1872-73 e conservato alla Galleria d'Arte Moderna presso palazzo Pitti, a Firenze.\nDescrizione.\nRealizzata durante il soggiorno romano del 1873, la tela rappresenta un ambiente in cui vi sono quattro cavalli esausti e ansimanti, dopo aver portato in groppa i loro padroni. Dei vari equini uno \u00e8 seduto a terra, un altro ha la sella e gli ultimi due stanno ancora trainando il barroccio, ovvero un veicolo a due ruote impiegato per il trasporto di merce. Vi \u00e8 un unico uomo nella scena, ritratto sullo sfondo: si tratta del padrone dei cavalli ed \u00e8 colto mentre si sta riposando, sfiancato come le bestie.\nSullo sfondo si profila un muro giallastro calcinato dal sole, visto in prospettiva trasversale, che taglia schematicamente l'orizzonte e mette in rilievo la vastit\u00e0 dello spazio. Il muro, caratterizzato da una perfetta geometria, presenta una grandissima tensione volumetrica e interrompendosi di colpo restituisce l\u2019idea di un tempo bloccato.\nDal punto di vista tecnico i personaggi, descritti con tonalit\u00e0 chiare e uniformi, sono messi volumetricamente in risalto dal rapporto fra il disegno e la pennellata a \"macchie\". La scena \u00e8 giocata su una luce molto intensa e la sensazione che ne deriva \u00e8 quella, immobile e triste, del sospendersi della vita durante un'afosa gionata d'estate."}
{"id": "2634925", "revid": "290948", "url": "https://it.wikipedia.org/wiki?curid=2634925", "title": "Camicia (tecnologie chimiche)", "text": ""}
{"id": "2634926", "revid": "290948", "url": "https://it.wikipedia.org/wiki?curid=2634926", "title": "Recipiente incamiciato", "text": ""}
{"id": "2634929", "revid": "22356", "url": "https://it.wikipedia.org/wiki?curid=2634929", "title": "Menaspida", "text": ""}
{"id": "2634938", "revid": "812894", "url": "https://it.wikipedia.org/wiki?curid=2634938", "title": "Anarchia albanese del 1997", "text": "Con anarchia albanese del 1997 si intende la situazione sociale e politica dell'Albania durante un periodo di anarchia, criminalit\u00e0 e caos che accompagnarono il paese durante alcuni mesi nel 1997.\nIl contesto storico.\nDopo la caduta del comunismo, lo Stato si ritrov\u00f2 all'inizio degli anni '90 in una situazione molto difficile, quando venne alla luce l'arretratezza economica che il precedente regime aveva lasciato dietro di s\u00e9. La transizione ebbe un forte peso sulla vita sociale, non solo a causa del passaggio da un'economia di stampo comunista applicata secondo una forma assai rigorosa di marxismo, ma anche a causa dell'isolamento dal resto dell'Europa. Non a caso, in quegli anni, molti albanesi, soprattutto giovani, emigrarono, cercando all'estero condizioni economiche migliori. Nel paese, intanto, si diffondeva la delinquenza, con vari primati negativi in materia di crimine organizzato, spesso collegato ad altri gruppi dei Balcani. A questi fatti si aggiungeva anche il triste record di paese pi\u00f9 povero dell'Europa.\nIl governo democratico albanese intraprese molte riforme sul piano economico, subito dopo il crollo del PIL di oltre il 50% del 1992. Tra le varie imprese finanziarie, si erano formate anche \"imprese piramidali\", le quali funzionavano come banche, ma promettevano ai clienti un tasso di interesse molto alto, attuando la strategia dello schema Ponzi. Questo fece s\u00ec che numerosi albanesi approfittassero di quei rendimenti promessi per investire denaro. Anche se un numero, seppur molto limitato, di loro si vide restituire una cifra molto superiore a quella depositata (fatto di proposito per fini di propaganda e marketing), nel gennaio del 1997 la maggior parte di queste imprese fallirono. Un terzo delle famiglie totali persero i loro risparmi. Questo caus\u00f2 molte proteste popolari a Tirana e in tutte le citt\u00e0 meridionali del paese. Diverse persone indirizzarono le loro richieste al governo, il quale (prima del crollo) aveva rassicurato sulla legittimit\u00e0 di tali imprese. Il governo, per\u00f2, non si assunse alcuna responsabilit\u00e0, visto che la frode era opera di investitori privati.\nI disordini e lo \"stato di emergenza\".\nI disordini cominciarono con le rivolte di gennaio e febbraio, durante le quali le dure repressioni della polizia si alternavano alle feroci reazioni della popolazione nelle piazze. Ai primi di marzo, nell'Albania meridionale, e soprattutto nella citt\u00e0 di Valona, le proteste diventarono violente quando molti civili aprirono i depositi di armi, prelevandone una grande quantit\u00e0. La polizia di stato non fu pi\u00f9 in grado di arginare la ribellione e cos\u00ec il Presidente della Repubblica, Sali Berisha, dichiar\u00f2 lo stato d'emergenza.\nI ribelli avanzarono distruggendo edifici governativi e uffici di polizia, senza per\u00f2 avere uno scontro armato diretto con forze dell'ordine o con militari albanesi. Gi\u00e0 il 4 di marzo i ribelli avevano conquistato quattro citt\u00e0 del Sud, senza incontrare una forte resistenza e, anzi, con l'appoggio della popolazione. Da l\u00ec giunsero infine a Tirana, la capitale. Solo una modesta parte del territorio albanese era ancora sotto il controllo dello Stato. Nelle zone settentrionali del paese si cre\u00f2 una situazione di anarchia, mentre nel meridione e nelle zone centrali (soprattutto Tirana, Durazzo, Valona, Elbasan, Lushnj\u00eb), il territorio era caduto nelle mani di diverse bande armate. A complicare la situazione intervenne anche la lotta tra i diversi gruppi di trafficanti, i cui scontri armati finivano con decine di vittime fra i civili. I depositi di armi erano stati saccheggiati in tutta l'Albania e la maggior parte degli albanesi era munito di un fucile, quando non di armi pesanti, ormai di facile reperibilit\u00e0. In questo quadro riprese l'emigrazione verso l'Italia, contrastata dalla Marina Militare Italiana con azioni che portarono al tragico naufragio della Kat\u00ebr i Rad\u00ebs.\nI paesi esteri organizzarono operazioni militari per rimpatriare dall'Albania i propri concittadini. Nel mese d'aprile, anche su richiesta dei politici albanesi, l'ONU autorizz\u00f2 l'invio in Albania di 7.000 soldati italiani nell'ambito dell\"Operazione Alba\", per ristabilire l'ordine nel paese.\nLe elezioni del 1997 e la fine.\nPer disarmare gli albanesi ci volle molto tempo e con un risultato parziale: pi\u00f9 di tre milioni di fucili e armi da combattimento non furono mai consegnate, ma vendute nei paesi europei o mandate in Kosovo.\nAlla fine dell'anno si svolsero le elezioni democratiche, precedute da un \"Accordo di garanzia\" tra le forze politiche, concluso grazie alla mediazione della Comunit\u00e0 di Sant'Egidio, nel quale esse si impegnavano a rispettare il risultato che sarebbe scaturito dalle urne.\nIl governo diretto da Aleksand\u00ebr Meksi perse il potere, lasciando il posto al Partito Socialista d'Albania, che vinse le elezioni con una grande maggioranza. Il processo di transizione riprese, con passaggi storici, come la nuova Costituzione della Repubblica di Albania nel novembre del 1998.\nLe vittime.\nDurante il periodo di anarchia persero la vita circa 2.000 persone. Si tratt\u00f2 soprattutto di giovani ragazzi facenti parte dei gruppi criminali, ma anche di persone comuni, tra le quali donne e bambini, uccise in modo accidentale dall'uso inesperto delle armi. Secondo il quotidiano tedesco \"Der Sonntag\" il numero delle vittime sarebbe stato pi\u00f9 elevato: circa 6.500 omicidi, legati a guerre fra bande rivali."}
{"id": "2634940", "revid": "110376709", "url": "https://it.wikipedia.org/wiki?curid=2634940", "title": "Raditude", "text": "Raditude \u00e8 il settimo album dei Weezer, pubblicato il 3 novembre 2009 dalla Geffen Records. Il lavoro vede il ritorno in studio della band appena un anno dopo dal precedente \"Weezer\".\nRegistrazione.\nNel novembre del 2009, i Weezer tornano in studio per incidere il loro nuovo album le cui canzoni hanno, a differenza del precedente album, un solo leader vocale e cio\u00e8 Rivers Cuomo. A rafforzare le voci sull'uscita del nuovo disco \u00e8 stato anche pubblicato un video su YouTube, \"Let's Write a Swang\", il quale ha mostrato Rivers in sala studio assieme al produttore Jacknife Lee.\nNell'estate 2009, durante l'evento musicale KROQ Weenie Roast, la band si \u00e8 esibita (cos\u00ec come negli altri concerti che seguiranno) con Josh Freese alle percussioni mentre il batterista Patrick Wilson ha suonato la chitarra.\nIl 24 luglio 2009, durante il Jisan Valley Rock Festival, svoltosi in Corea, gli Weezer hanno eseguito dal vivo tre nuove canzoni \"Can't Stop Partying\", \"I'm Your Daddy\", e \"The Girl Got Hot\". In seguito queste tracce sono state confermate nella tracklist ufficiale.\nAltri brani hanno visto la collaborazione del produttore Butch Walker, di Tyson Ritter e di Nick Wheeler(componenti dei The All-American Rejects), di Lil Wayne e Jermaine Dupri.\nIl 3 novembre 2009, il nuovo album, con il titolo di \"Raditude\", \u00e8 uscito sia in forma normale che in quella deluxe, la quale vede l'aggiunta di altre cinque tracce.\nSingoli estratti.\nIl 18 agosto 2009, viene pubblicato il primo singolo estratto, intitolato \"(If You're Wondering If I Want You To) I Want You To\". Inizialmente il brano viene pubblicato solo nelle radio, successivamente ne viene realizzato un video diretto da Marc Webb e con la partecipazione dell'attrice Odette Yustman. Il secondo singolo \u00e8 \"I'm Your Daddy\" e debutta in radio nel gennaio 2010. La \"premi\u00e8re\" del video avviene il 29 marzo sul MySpace ufficiale della band."}
{"id": "2634944", "revid": "27651462", "url": "https://it.wikipedia.org/wiki?curid=2634944", "title": "Gerald William", "text": ""}
{"id": "2634947", "revid": "107098", "url": "https://it.wikipedia.org/wiki?curid=2634947", "title": "Burgos CF", "text": ""}
{"id": "2634948", "revid": "287204", "url": "https://it.wikipedia.org/wiki?curid=2634948", "title": "Maikel Cristobal Cardona", "text": ""}
{"id": "2634950", "revid": "767487", "url": "https://it.wikipedia.org/wiki?curid=2634950", "title": "Luis Fernando Fern\u00e1ndez", "text": "Carriera.\nCresce calcisticamente con l'Athletic Bilbao, societ\u00e0 con cui esordisce con la squadra riserve nella stagione 1983-1984. L'anno successivo esordisce con la prima squadra, con cui debutta nella Primera Divisi\u00f3n spagnola il 9 settembre 1984 in Siviglia-Athletic (3-0).\nCon i baschi disputa otto stagioni, nelle quali scende in campo 188 volte (157 in campionato), trasferendosi al Burgos nell'estate 1992. Dopo due retrocessioni consecutive viene acquistato dal Gernika, dove conclude la carriera nel 1995."}
{"id": "2634952", "revid": "217830", "url": "https://it.wikipedia.org/wiki?curid=2634952", "title": "Gran Premio motociclistico di Catalogna 1998", "text": "Il Gran Premio motociclistico di Catalogna del 1998 fu il dodicesimo circuito del mondiale di motociclismo del 1998.\nSi svolse il 20 settembre del 1998 nel circuito di Catalogna e vide la vittoria di Mick Doohan nella classe 500, di Valentino Rossi nella classe 250 e di Tomomi Manako nella classe 125.\nSi tratt\u00f2 del Gran Premio che decise il campionato mondiale della classe 500 a favore del pilota australiano Doohan, anche perch\u00e9 il suo maggior rivale, l'italiano Max Biaggi, venne squalificato per aver effettuato un sorpasso in regime di bandiera gialla. L'altro pilota coinvolto nell'episodio fu il brasiliano Alex Barros che non venne squalificato essendosi fermato a scontare la sanzione inizialmente comminata ai due piloti."}
{"id": "2634956", "revid": "287204", "url": "https://it.wikipedia.org/wiki?curid=2634956", "title": "Angel Dennis", "text": ""}
{"id": "2634965", "revid": "1305772", "url": "https://it.wikipedia.org/wiki?curid=2634965", "title": "Ankou", "text": "Ankou o Anko\u00f9 \u00e8, nella mitologia bretone, la personificazione della morte, personaggio principale di riti e leggende, rappresentato come uno scheletro con una falce.\nFa da \"traghettatore\" nel mondo dei morti, a cui si giunge attraverso una porta localizzata a Yeun Ellez, nei Monts d'Arr\u00e9e.\nIn Bretagna, si ritrova spesso raffigurata anche negli ossari e nei calvari, all'interno degli \"enclos paroissiaux\", i complessi parrocchiali recintati del XVI \u2013 XVII secolo..\nCaratteristiche.\nAnkou viene rappresentato come uno scheletro con una falce ed una pala in mano e, spesso, con un cappello a larghe falde: se lo si incontra o se si avverte la sua presenza, significa che si sta per morire.\nSi dice che guidi, in sella ad un cavallo, un carro scricchiolante, ed appaia come il \u201ccocchiere della morte\u201d a coloro che moriranno entro l'anno; oppure che vaghi su una barca (la \"barca dei defunti\") e che, per questo, sia sconsigliabile navigare nei pressi delle coste dopo il tramonto, perch\u00e9 si potrebbe incontrarlo.\nEtimologia.\nLa parola \"ankou\" deriva probabilmente dal termine bretone \"ankounac'h\", che significa \u201cdimenticanza\u201d (bret. (bret. \"koun\" \u201cmemoria\u201d, preceduto dal suffisso negativo \"an-\"; cfr. gallese: \"angof\"). Viene inoltre collegato a termini che significano \u201cangoscia\u201d, \u201cpaura\u201d, come lat. \"angustia\", fr. \"angoisse\", ingl. \"angst\" (= \"ansia\"), ted. \"Angst\" (= \"paura\").\nLeggende.\nLa leggenda di Fanch ar Floch e l'Ankou.\nIn una leggenda, si racconta che, la sera di Natale, un artigiano di nome Fanch ar Floch fosse impossibilitato ad accompagnare la moglie e i figli a messa, perch\u00e9 oberato dal troppo lavoro, e decise di attenderli per il momento dell'Elevazione.\nMa quando scocc\u00f2 l'ora dell'Elevazione, Fanch ar Floch stava ancora lavorando e, in quel momento, si present\u00f2 anche un tizio con un cappello a larghe falde (Ankou), che aveva una falce da far riparare.\nUna volta che Fanch ar Floch, ebbe riparato la falce allo sconosciuto, quest'ultimo gli disse poi di andare a coricarsi, dopo aver avvisato la moglie di cercare un prete: al canto del gallo, Fanch ar Floch mor\u00ec per aver riparato la falce di Ankou durante l'Elevazione."}
{"id": "2634970", "revid": "438588", "url": "https://it.wikipedia.org/wiki?curid=2634970", "title": "Kaatsen", "text": ""}
{"id": "2634974", "revid": "2136684", "url": "https://it.wikipedia.org/wiki?curid=2634974", "title": "Galleria dell'Acquicella", "text": "La galleria dell'Acquicella \u00e8 un tunnel ferroviario, a semplice binario, posto tra le due stazioni ferroviarie di Catania Centrale e di Catania Acquicella nella tratta urbana della ferrovia Catania-Siracusa, in Sicilia.\nStoria.\nLa costruzione della galleria fu conseguenza della scelta del tracciato ferroviario a sud della citt\u00e0 di Catania inserita nel progetto, del 1864, che la Societ\u00e0 Vittorio Emanuele appront\u00f2 per il proseguimento dei lavori di costruzione della linea ferroviaria proveniente da Messina per Siracusa e venne aperta al traffico contestualmente all'attivazione della tratta Catania-Bicocca. Il progetto scaten\u00f2 una serrata opposizione tra le autorit\u00e0, la Camera di Commercio e le maestranze cittadine e la societ\u00e0 ferroviaria; queste chiedevano invece la realizzazione del percorso a nord, ma nonostante vari progetti presentati il Ministero dei lavori pubblici impose il progetto iniziale con poche varianti con il tunnel di attraversamento sotterraneo dei quartieri a sud ovest della citt\u00e0, oltre alla costruzione del lungo viadotto degli Archi della Marina.\nIl tunnel di circa 1\u00a0km venne scavato a poca profondit\u00e0 nella roccia basaltica della Colata lavica del 1669 ed in parte realizzato a cielo aperto e poi ricoperto nella parte sottostante il piazzale antistante il Castello Ursino. All'imboccatura est vennero abbattute alcune costruzioni private e danneggiata l'area archeologica greco-romana \"dell'Indirizzo\".\nNei primi anni sessanta fu oggetto di lavori di riprofilatura e consolidamento per adeguare la sagoma limite alla trazione elettrica.\nNonostante il potenziamento e raddoppio dei binari, operato sulla tratta ferroviaria Catania Centrale - Bicocca a fine anni sessanta, per le grandi difficolt\u00e0 connesse alla sua localizzazione il tratto sotterraneo del tunnel \u00e8 rimasto a semplice binario attrezzandolo con blocco automatico a correnti fisse reversibile. \u00c8 previsto il suo raddoppio per il completamento del Passante ferroviario di Catania anche se permangono seri problemi strutturali ancora da risolvere stante la presenza dell'area archeologica e delle costruzioni cittadine soprastanti."}
{"id": "2634979", "revid": "767487", "url": "https://it.wikipedia.org/wiki?curid=2634979", "title": "Ho ucciso!", "text": "Ho ucciso! (\"Crime and Punishment\") \u00e8 un film del 1935 diretto da Josef von Sternberg, liberamente ispirato al romanzo \"Delitto e castigo\" di F\u00ebdor Dostoevskij.\nRiconoscimenti.\nNel 1935 \u00e8 stato indicato tra i migliori film stranieri dell'anno dal National Board of Review of Motion Pictures.\nCritica.\nPer il \"Dizionario Mereghetti\" l'evoluzione psicologia del protagonista \u00e8 poco credibile, ma le invenzioni registiche sono interessanti.\nPer il \"Dizionario Morandini\" \u00e8 un film con \u00abun cast sbagliato di attori\u00bb e \u00abscivolate di grottesco involontario\u00bb."}
{"id": "2635000", "revid": "438588", "url": "https://it.wikipedia.org/wiki?curid=2635000", "title": "Pelota a mano", "text": ""}
{"id": "2635009", "revid": "834", "url": "https://it.wikipedia.org/wiki?curid=2635009", "title": "Paps 'n' Skar", "text": ""}
{"id": "2635020", "revid": "834", "url": "https://it.wikipedia.org/wiki?curid=2635020", "title": "U.P.A. Dance", "text": ""}
{"id": "2635023", "revid": "125924608", "url": "https://it.wikipedia.org/wiki?curid=2635023", "title": "H\u00e9lio dos Anjos", "text": "Carriera.\nClub.\nHa giocato come portiere per Cruzeiro (debuttandovi a tredici anni), Flamengo, Am\u00e9rica-MG e Joinville.\nAllenatore.\nInizi\u00f2 con il Joinville, per poi allenare squadre di rilievo come Gr\u00eamio, Vasco, Atl\u00e9tico-PR e Sport; ha legato particolarmente la sua carriera al Goi\u00e1s, riportandolo in S\u00e9rie A dopo la retrocessione avvenuta nel Campeonato Brasileiro S\u00e9rie A 1998. Ha allenato anche la Nazionale di calcio dell'Arabia Saudita nel 2007, sostituendo il connazionale Marcos Paquet\u00e1. Dal 2008 al 2010 \u00e8 al Goias, club che aveva gi\u00e0 allenato nel 1999-2000 e nel 2001-2002. Poi \u00e8 all'Al-Nasr di Dubai, dove viene poi sostituito da Walter Zenga a dicembre. Per breve tempo \u00e8 al Vila Nova in sostituzione di Givanildo Oliveira ma viene sostituito da Zago e cos\u00ec nel 2011 passa allo Sport Recife."}
{"id": "2635038", "revid": "1305772", "url": "https://it.wikipedia.org/wiki?curid=2635038", "title": "La Esperanza", "text": ""}
{"id": "2635042", "revid": "339392", "url": "https://it.wikipedia.org/wiki?curid=2635042", "title": "Marina Greca", "text": ""}
{"id": "2635044", "revid": "767487", "url": "https://it.wikipedia.org/wiki?curid=2635044", "title": "Crist\u00f3bal Parralo Aguilera", "text": "Difensore, gioc\u00f2 principalmente come laterale destro, ma all'occorrenza anche al centro."}
{"id": "2635047", "revid": "485632", "url": "https://it.wikipedia.org/wiki?curid=2635047", "title": "Darracq Italia", "text": ""}
{"id": "2635053", "revid": "114580978", "url": "https://it.wikipedia.org/wiki?curid=2635053", "title": "Monti di Mieming", "text": "I Monti di Mieming (in tedesco \"Mieminger Gebirge\") sono un gruppo montuoso delle Alpi Calcaree Nordtirolesi. Si trovano in Austria (Tirolo). Prendono il nome da Mieming, comune del Tirolo.\nClassificazione.\nLa SOIUSA li vede come un supergruppo alpino con la seguente classificazione:\nSuddivisione.\nLa SOIUSA li suddivide in tre gruppi e cinque sottogruppi:\nMonti.\nI monti principali del gruppo sono:"}
{"id": "2635055", "revid": "6923", "url": "https://it.wikipedia.org/wiki?curid=2635055", "title": "Strada Statale 325 pratese", "text": ""}
{"id": "2635059", "revid": "2124998", "url": "https://it.wikipedia.org/wiki?curid=2635059", "title": "Katharine Houghton", "text": "Biografia.\nNipote di Katharine Hepburn, \u00e8 nota soprattutto per aver interpretato il ruolo di Joanna Drayton nel film \"Indovina chi viene a cena?\" (1967) di Stanley Kramer. \u00c8 sposata con l'attore Ken Jenkins. Dopo questa esperienza cinematografica, Houghton ha recitato soprattutto a teatro in pi\u00f9 di 60 produzioni di Broadway e altri teatri locali americani. Ha vinto il \"Theatre World Award\" per la sua performance in \"A Scent of Flowers\" nel 1969.\nHoughton \u00e8 anche una drammaturga e ha tradotto i lavori di altri per il palcoscenico, oltre a scrivere le sue opere teatrali. Undici delle sue opere sono state prodotte. La sua opera \"Buddha\" \u00e8 stata pubblicata nella sezione \"Best Short Plays\" del 1988. Il suo Bookends musicale in anteprima al NJ Rep Co. estate del 2007, ha ricevuto buone recensioni e ottimi incassi. Nel 1975, Houghton scrisse una storia per bambini, \"La figlia del mago\", che viene raccolta nel libro Two Beastly Tales, illustrato da Joan Patchen, prima moglie dell'attore Ken Jenkins; c'era un'altra storia inclusa nel libro, scritta da JB Grant, fratello maggiore di Houghton."}
{"id": "2635060", "revid": "24443", "url": "https://it.wikipedia.org/wiki?curid=2635060", "title": "Monti del Mieming", "text": ""}
{"id": "2635061", "revid": "278830", "url": "https://it.wikipedia.org/wiki?curid=2635061", "title": "Davide Bramati", "text": "Professionista dal 1990 al 2006, conta sei vittorie tra cui una tappa alla Vuelta a Espa\u00f1a. Dal 2006 \u00e8 direttore sportivo alla Quick Step. \u00c8 cugino dell'ex ciclocrossista e mountain biker Luca Bramati.\nCarriera.\nPass\u00f2 professionista nel 1990 con la Diana-Colnago rimanendovi fino al 1996 (con la squadra rinominata in Lampre e Panaria-Vinavil), quando approd\u00f2 alla Mapei che in seguito diventer\u00e0 Quick Step. Proprio in queste due squadre lavor\u00f2 come gregario per Paolo Bettini.\nNel 2002 indoss\u00f2 la maglia azzurra della Nazionale in occasione del Mondiale di Zolder vinto da Mario Cipollini, piazzandosi all'80\u00ba posto finale. In diciassette stagioni da professionista ha ottenuto sei vittorie.\nNel 2003, Bramati fu selezionato per partecipare al Tour Down Under in Australia.\nDopo avere abbandonato la carriera da professionista, nel 2006 \u00e8 passato a svolgere l'incarico di direttore sportivo alla Quick Step."}
{"id": "2635087", "revid": "287204", "url": "https://it.wikipedia.org/wiki?curid=2635087", "title": "Atlanta Hawks 2001-2002", "text": "La stagione 2001-02 degli Atlanta Hawks fu la 53\u00aa nella NBA per la franchigia.\nGli Atlanta Hawks arrivarono sesti nella \"Central Division\" della \"Eastern Conference\" con un record di 33-49, non qualificandosi per i play-off."}
{"id": "2635088", "revid": "339392", "url": "https://it.wikipedia.org/wiki?curid=2635088", "title": "Stade de la Meinau", "text": ""}
{"id": "2635091", "revid": "1305772", "url": "https://it.wikipedia.org/wiki?curid=2635091", "title": "Paolo Samengo", "text": "Figlio di Angelo, da una numerosa famiglia di commercianti genovesi. Gli altri fratelli furono Colomba, Rosa, Geronima, Bianca, Giuseppe ed Agostino quest'ultimo trasferitosi a Trieste ospit\u00f2 e suon\u00f2 il piano, da dilettante, con l'amico Nicol\u00f2 Paganini.\nPaolo Samengo nel 1820 ebbe come maestro Louis Duport a Vienna.\nDopo aver fatto il suo debutto come coreografo a Napoli, nel 1827 torn\u00f2 a Vienna al Teatro K\u00e4rtnertor, dove coreograf\u00f2 l\"'Ottavio Pinelli\" diretto da Domenico Barbaja, con Amalia Brugnoli prima ballerina. \nFu primo ballerino, coreografo ed autore al Regio Teatro San Carlo di Napoli.\nA Napoli danz\u00f2 con le ballerine Elisa Vaque-Moulin e Amalia Brugnoli, entrambe pioniere del ballo sulle punte che per l'epoca costituiva una tecnica estremamente avanzata. Con la Brugnoli, che si era trasferita a Napoli, strinse anche un rapporto sentimentale che sfoci\u00f2 nelle nozze nel 1828.\nNel 1832 i Samengo apparvero insieme al King's Theatre di Londra, dove i critici applaudirono la precisione \"infallibile\" del ballo sulle punte di Amalia.\nSono stati una coppia che ha danzato in tutti i teatri d'Italia e d'Europa. \nSi ritirarono dalle scene nel 1837, anno di nascita del loro primogenito Federico a cui segu\u00ec un secondo figlio, Giuseppe, nel 1844."}
{"id": "2635093", "revid": "659223", "url": "https://it.wikipedia.org/wiki?curid=2635093", "title": "Patrizia Garganese", "text": ", attiva soprattutto a cavallo fra gli anni settanta e gli anni ottanta.\nBiografia.\nAll'et\u00e0 di diciassette anni partecipa al concorso di Miss Italia del 1975, aggiudicandosi la fascia di Miss Cinema; in quell'occasione viene notata da Mike Bongiorno che, un paio d'anni dopo, la chiamer\u00e0 come valletta in due edizioni di \"Scommettiamo?\" (quelle del 1977 e del 1978), per sostituire Paola Manfrin. \nLa popolarit\u00e0 raggiunta in televisione la rende molto richiesta anche come fotomodella (\u00e8 alta e pesa ), e per qualche anno la Garganese lavora per i maggiori mensili e settimanali di moda, comparendo su numerose copertine e interpretando anche diversi fotoromanzi; contemporaneamente studia danza moderna presso lo Ials di Roma e canto col maestro Gianni Dell'Orso. Nel 1979 incide un 45 giri con due brani destinati ai pi\u00f9 piccoli: \"Gomma Gomma\" e \"Il Pulcino\", scritta da Toquinho. \nNel 1980 viene chiamata dal regista Antonello Falqui per ricoprire il ruolo di giovane soubrette, insieme con Laura D'Angelo, nello show televisivo del sabato sera \"Giochiamo al variet\u00e9,\" su testi di Michele Guard\u00ec. Nello stesso anno affianca Renato Pozzetto in uno dei tre episodi del film \"Zucchero, miele e peperoncino\", per la regia di Sergio Martino. \nNel 1982 presenta su Rai 2, \"Il Pomeriggio\", una \"trasmissione contenitore\" che spazia tra cultura, film e programmi per i ragazzi.\nIntorno alla met\u00e0 degli anni ottanta, dopo essersi sposata, abbandona il mondo dello spettacolo per ritirarsi a vita privata; successivamente si occupa di giornalismo e di organizzazione di eventi legati al mondo della moda. Vive a Taranto ed \u00e8 madre di tre figli."}
{"id": "2635096", "revid": "1305772", "url": "https://it.wikipedia.org/wiki?curid=2635096", "title": "Park Pobedy", "text": "Park Pobedy (letteralmente Parco della Vittoria) \u00e8 il nome di due stazioni della metropolitana:"}
{"id": "2635097", "revid": "228587", "url": "https://it.wikipedia.org/wiki?curid=2635097", "title": "Storia dell'ultimo crisantemo", "text": ""}
{"id": "2635105", "revid": "110157", "url": "https://it.wikipedia.org/wiki?curid=2635105", "title": "Major League Baseball 1966", "text": "La stagione 1966 della MLB si apr\u00ec con lo spostamento della franchigia dei Braves dalla citt\u00e0 di Milwaukee nel Wisconsin a quella di Atlanta in Georgia.\nL'All-Star Game si disput\u00f2 il 12 luglio allo Busch Stadium di St. Louis e fu vinto dalla selezione della National League per 2 a 1.\nLe World Series si disputarono tra il 5 e il 9 ottobre e furono vinte dai Baltimore Orioles, per la prima volta nella loro storia, che superarono per 4 partite a 0 i Los Angeles Dodgers."}
{"id": "2635106", "revid": "2078765", "url": "https://it.wikipedia.org/wiki?curid=2635106", "title": "Antonio Maestrelli", "text": "Fu un fuoriclasse di potenza e stile eccezionali che divenne un divo dello sferisterio nelle principali citt\u00e0 italiane. Dai suoi estimatori fu definito \"inarrivabile\" e \"il mago del bracciale\". Era un autentico \"fantasista\" capace di giocate spettacolari colpendo il pallone in tuffo, pancia a terra, in ginocchio o di spalle quindi mandava il numeroso pubblico sempre in visibilio: insomma era considerato un \"artista\" del bracciale (attrezzo). Allievo di un \"divo del bracciale\" quale Domenico Marini da cui apprese la tecnica e visione di gioco, era talentuoso in tutti i ruoli. Milit\u00f2 in squadre di Ancona, Firenze e Bologna: proprio nello sferisterio fels\u00ecneo Maestrelli, diventato impresario della sua squadra, fece debuttare Polifonte Puccianti dopo averlo ingaggiato ancora giovane ma gi\u00e0 distintosi tra i dilettanti. Destino volle che l'allievo Puccianti diventasse l'antagonista del suo maestro Maestrelli e i due campioni si destreggiarono in sfide che dominarono la cronaca sportiva nei giornali dell'epoca e richiamarono folle entusiaste negli sferisteri. L'esperto di pallone col bracciale Giulio Franceschi descrisse Maestrelli cos\u00ec: \n\"nessuno, quando egli fu nel pieno delle sue forze, pot\u00e9 competere con lui e i suoi colpi famosi furono le battute e ribattute a traiettoria radente: il pallone spinto dal bracciale percorreva un primo tratto all'altezza del petto d'uomo poi andava gradatamente alzandosi ma non di molto come se ricevesse sempre nuovi impulsi fino a uscire dal campo dalla parte opposta dove non v'era rete n\u00e9 altro riparo tranne un basso tavolato che separava il pubblico dai giocatori\".\nSi merit\u00f2 un busto marmoreo che lo raffigurava nella galleria dello sferisterio bolognese ossia hall of fame: onore riservato a pochi campioni. Quando si ritir\u00f2 aveva 59 anni e svolse poi funzioni di usciere nell'universit\u00e0 di Pisa."}
{"id": "2635108", "revid": "287204", "url": "https://it.wikipedia.org/wiki?curid=2635108", "title": "Che la festa cominci", "text": "Che la festa cominci \u00e8 un romanzo dello scrittore italiano Niccol\u00f2 Ammaniti, pubblicato nel 2009.\nTrama.\nLa festa dell'eccentrico multimiliardario Sas\u00e0 Chiatti a cui sono invitati molte personalit\u00e0 dello spettacolo, dello sport e della politica, ha luogo a Roma, nel parco di Villa Ada, da lui acquistata dal Comune di Roma e completamente trasformata per poter ospitare le attivit\u00e0 (che comprendono anche un safari) da lui organizzate. \nIn questo scenario, lo scrittore di successo Fabrizio Ciba tenta di trovare l'ispirazione per creare il suo capolavoro e Mantos, il capo della setta satanica delle \"belve di Abaddon\" di Oriolo Romano, tenta di assassinare, organizzando un sacrificio rituale satanista, la cantante Larita, ex satanista ora convertita al cattolicesimo.\nLa festa degenera quando i safari cominciano a produrre le prime vittime tra gli ospiti e diviene drammatica quando un gruppo di persone (i \"ciccioni\"), abitanti delle catacombe sotterranee di Santa Priscilla escono in superficie per razziare cibo, massacrando e rapendo i partecipanti alla festa. \nQuesti ultimi scoprono che gli uomini che li hanno trascinati nelle catacombe sono la degenerazione genetica degli atleti sovietici (e i loro discendenti) che parteciparono alle Olimpiadi di Roma del 1960, scappati durante i Giochi alla ricerca della libert\u00e0 dall'oppressione del regime comunista dell'Unione Sovietica di quegli anni."}
{"id": "2635114", "revid": "1123126", "url": "https://it.wikipedia.org/wiki?curid=2635114", "title": "Rettore (ecclesiastico)", "text": "Rettore fu il termine utilizzato per indicare vescovi e reggenti di citt\u00e0 o province, specialmente dello Stato Pontificio; essi erano anche gli amministratori del patrimonio della Chiesa (ad esempio \"rector Sicili\u00e6\").\nGerarchia cattolica.\nNella Chiesa cattolica, il rettore \u00e8 un sacerdote che ricopre l'ufficiodi presidente di un'istituzione ecclesiastica. Per istituzione si intende prevalentemente una struttura fisica (come una chiesa o un santuario) oppure un'organizzazione, come una parrocchia, una missione, un seminario o una casa di studi, un'universit\u00e0 cattolica, un ospedale o una comunit\u00e0 di chierici o religiosi.\nIl termine rettore fu utilizzato da papa Gregorio Magno (590-604) nella \"Regula Pastoralis\", con significato equivalente a quello di pastore. Il papa stesso poteva essere chiamato \"rettore del mondo\" in quanto riceveva, all'atto della sua ascesa al soglio pontificio, la tiara simbolo del suo potere temporale.\nNello Stato Pontificio, fu Innocenzo III (1198-1216) il primo ad inviare nelle province un rettore con poteri di governo. A partire dal XIV secolo, il pontefice nomin\u00f2 per ogni provincia (o Legazione) un legato ed un rettore. I rettori dipendevano dai legati, ma avevano anche dei poteri autonomi:\nOggi il diritto canonico menziona tre tipi di rettori: rettori di seminari (c. 239 e c. 833 n. 6); rettori di chiese che non appartengono all'amministrazione di una parrocchia o di un capitolo di canonici o religiosi (c. 556\u2013553); rettori delle universit\u00e0 cattoliche (c. 443 \u00a73 n. 3 &amp; c. 833 n. 7).\nMolto spesso il termine rettore viene utilizzato anche in senso generico per personalit\u00e0 ecclesiastiche che pure non hanno tale titolo. Ad esempio un vescovo diocesano \u00e8 egli stesso un rettore, in quanto presiede sia all'organizzazione ecclesiastica (la diocesi) sia agli edifici ecclesiastici (la cattedrale). In molte diocesi, il vescovo delega alle operazioni quotidiane in cattedrale un sacerdote che \u00e8 comunemente chiamato rettore ma il cui termine specifico \u00e8 \"plebanus\" nel senso di \"pastore del popolo\", specialmente se la cattedrale ha anche il titolo di parrocchia. Altro esempio \u00e8 rappresentato dal pastore di una parrocchia (\"parochus\" in latino) il quale \u00e8 rettore della chiesa ove officia e della parrocchia intesa come circoscrizione paesana. Infine, il presidente di una universit\u00e0 cattolica ottiene il titolo di rettore.\nIn alcune congregazioni religiose di sacerdoti, il titolo di rettore viene utilizzato per definire il superiore di una casa o di una comunit\u00e0 appartenente all'ordine (ad esempio comunit\u00e0 di Gesuiti, Chierici Regolari Somaschi, Chierici Regolari della Madre di Dio, Societ\u00e0 dell'Apostolato Cattolico).\nAltri usi del titolo si fanno in casi particolari, come nell'Universit\u00e0 di Notre Dame, a Parigi, che fin dal Medioevo viene condotta come un seminario, in quanto gestita da sacerdoti.\nGerarchia protestante.\nIn alcune Chiese congregazionali protestanti come nei Battisti, Discepoli di Cristo, Chiesa unita di Cristo, Chiesa Evangelica e simili, il rettore \u00e8 una persona eletta a guidare la congregazione con spirito pastorale, unitamente al suo impegno amministrativo.\nGerarchia anglicana.\nNella Chiesa anglicana il rettore \u00e8 un tipo particolare di parroco. Storicamente i parroci della Chiesa d'Inghilterra erano divisi in rettori, vicari e curati perpetui: il rettore riceveva direttamente le decime della propria parrocchia, mentre il vicario riceveva solamente le decime minori della parrocchia. Il curato perpetuo non riceveva alcuna decima ma solo un piccolo salario concessogli direttamente dalla diocesi. Solitamente le parrocchie che disponevano di un rettore detenevano anche propriet\u00e0 terriere annesse al proprio patrimonio ecclesiastico."}
{"id": "2635115", "revid": "465036", "url": "https://it.wikipedia.org/wiki?curid=2635115", "title": "Chierici Regolari Somaschi", "text": ""}
{"id": "2635133", "revid": "599013", "url": "https://it.wikipedia.org/wiki?curid=2635133", "title": "Reggie Slater", "text": "\u00c8 padre del giocatore di football americano Rashawn Slater."}
{"id": "2635139", "revid": "27654323", "url": "https://it.wikipedia.org/wiki?curid=2635139", "title": "Editore Einaudi", "text": ""}
{"id": "2635140", "revid": "287204", "url": "https://it.wikipedia.org/wiki?curid=2635140", "title": "The Wanderer (album)", "text": ""}
{"id": "2635142", "revid": "181699", "url": "https://it.wikipedia.org/wiki?curid=2635142", "title": "\u00c9cole des Annales", "text": ""}
{"id": "2635144", "revid": "152625", "url": "https://it.wikipedia.org/wiki?curid=2635144", "title": "Unknown Caller", "text": ""}
{"id": "2635146", "revid": "228587", "url": "https://it.wikipedia.org/wiki?curid=2635146", "title": "Dion", "text": ""}
{"id": "2635151", "revid": "260760", "url": "https://it.wikipedia.org/wiki?curid=2635151", "title": "La terra dei cachi (The Rimini Tapes)", "text": ""}
{"id": "2635158", "revid": "69794", "url": "https://it.wikipedia.org/wiki?curid=2635158", "title": "Domizio Torrigiani", "text": "Biografia.\nTorrigiani lega il suo nome ad uno dei periodi pi\u00f9 difficili della storia della Massoneria italiana: fu eletto gran maestro del G.O.I. il 23 giugno 1919, dopo la fine della prima guerra mondiale e poco prima dell'avvento del fascismo. Succedette nella carica ad Ernesto Nathan.\nMassoneria.\nInizialmente i rapporti tra il Grande Oriente d'Italia di Torrigiani ed il regime fascista furono tutt'altro che conflittuali. Tuttavia con il passare degli anni il regime mut\u00f2 atteggiamento. Nel 1923 fu stabilita l'incompatibilit\u00e0 dell'appartenenza contemporanea al Partito Nazionale Fascista ed alla Massoneria; nel 1925 il regime attua con maggiore decisione il proprio attacco contro la massoneria italiana: vengono pi\u00f9 volte distrutte varie sedi del Grande Oriente d'Italia, viene occupato palazzo Giustiniani, e a novembre entra in vigore la legge che sanziona con il licenziamento tutti gli impiegati pubblici che risultano affiliati a \u00absociet\u00e0 segrete\u00bb. Torrigiani fu perci\u00f2 obbligato dal decreto del 22 novembre 1925, a sciogliere tutte le logge massoniche.\nContrapposizione al fascismo.\nGi\u00e0 nel 1924 Torrigiani aveva svolto un ruolo nella divulgazione dei memoriali di Filippelli e di Cesarino Rossi, vanificando pi\u00f9 volte i tentativi di occultare le responsabilit\u00e0 del regime fascista nel delitto Matteotti.\nQuando in quel periodo la Massoneria italiana fu accusata di anteporre gli interessi stranieri a quelli italiani, Torrigiani rispose inviando direttamente a Benito Mussolini una protesta formale in rappresentanza del Grande Oriente d'Italia, nella quale lamentava le devastazioni fasciste ai danni delle logge massoniche, rivendicando al proprio ordine il merito di propugnare idee di libert\u00e0, giustizia e indipendenza.\nL'arresto, il confino e la morte.\nNell'aprile 1927 Torrigiani, di ritorno dalla Francia, viene arrestato principalmente per ragioni politiche. Inizialmente \u00e8 tradotto presso il carcere di Regina Coeli, successivamente \u00e8 inviato al confino dapprima a Lipari, poi a Ponza. Le misure di sicurezza adottate nei suoi confronti erano particolarmente dure e intense; prevedevano infatti vigilanza diurna e notturna con la scorta raddoppiata, pattuglie militari a vigilanza della sua abitazione ed un servizio di pattugliamento marino al fine di evitare qualsiasi tipo di fuga.\nA Ponza nel 1931, Torrigiani insieme ad altri massoni l\u00ec confinati fra cui Bruno Misefari, costituisce una nuova loggia aderente al Grande Oriente d'Italia denominata \"Carlo Pisacane\", per celebrare proprio il patriota che attracc\u00f2 sull'isola per la cosiddetta Spedizione di Sapri. La \"Pisacane\" assunse il ruolo di Loggia Madre del GOI, considerato che dal 1925 la massoneria in Italia era stata soppressa.\nLiberato solamente nell'aprile del 1932, si ritrova quasi cieco a causa delle sofferenze patite al confino. Trasferitosi nella sua casa toscana di Lamporecchio, muore il 30 agosto 1932.\n\"Secondo una ricostruzione del dopoguerra, il feretro pot\u00e9 essere scortato solo da fascisti, essendo proibito a chiunque, pure alla famiglia, di seguirlo. La salma fu cremata all\u2019imbrunire e le ceneri deposte nella cappella di famiglia a Lamporecchio\"."}
{"id": "2635161", "revid": "869733", "url": "https://it.wikipedia.org/wiki?curid=2635161", "title": "Welcome", "text": ""}
{"id": "2635165", "revid": "106456", "url": "https://it.wikipedia.org/wiki?curid=2635165", "title": "Soledad (California)", "text": "Soledad (in spagnolo \"solitudine\") \u00e8 una citt\u00e0 statunitense situata in California, nella contea di Monterey. Nel 2006 contava 28.075 abitanti.\nLa citt\u00e0 prende il nome dall'antica Missione di Nuestra Se\u00f1ora de la Soledad, fondata dal francescano Ferm\u00edn Lasu\u00e9n il 9 ottobre 1791, attorno alla quale sorse poi la citt\u00e0.\nSoledad nei mezzi di comunicazione.\nIl romanzo breve \"Uomini e topi\" di John Steinbeck \u00e8 ambientato nei pressi di Soledad.\nLa Soledad State Prison \u00e8 stata teatro di una famosa rivolta delle Pantere Nere.\nUna delle romanze pi\u00f9 famose dell'opera lirica \"La Fanciulla del West\", di Giacomo Puccini, s'intitola \"Laggi\u00f9 nel Soledad\" ed \u00e8 cantata dalla protagonista Minnie, che racconta la sua infanzia povera ma felice nel Soledad."}
{"id": "2635166", "revid": "287204", "url": "https://it.wikipedia.org/wiki?curid=2635166", "title": "Welcome (film)", "text": ""}
{"id": "2635167", "revid": "287204", "url": "https://it.wikipedia.org/wiki?curid=2635167", "title": "Welcome (album)", "text": ""}
{"id": "2635171", "revid": "33277", "url": "https://it.wikipedia.org/wiki?curid=2635171", "title": "Honorat Ko\u017ami\u0144ski", "text": ""}
{"id": "2635172", "revid": "5456", "url": "https://it.wikipedia.org/wiki?curid=2635172", "title": "Tiltmetro", "text": ""}
{"id": "2635177", "revid": "1543377", "url": "https://it.wikipedia.org/wiki?curid=2635177", "title": "Collarino ecclesiastico", "text": "Il collarino ecclesiastico \u00e8 una parte dell'abito talare della chiesa cristiana. \nCaratteristiche.\nDi solito \u00e8 di colore bianco e si pone al collo abbottonandolo alla veste, presentando un fronte a vista. Va di norma portato chiuso. Originariamente in cotone, lino o tela cerata, oggi viene per la maggior parte dei casi realizzato in plastica, risultando pi\u00f9 rigido e resistente. In particolare nell'ambito della chiesa cattolica \u00e8 utilizzata anche la variante del collarino parziale, posto sotto il colletto della camicia o della veste e di cui risulta visibile quindi solo un piccolo quadratino bianco sotto la gola.\nStoria.\nIl collarino ecclesiastico pu\u00f2 considerarsi un'invenzione relativamente recente, poich\u00e9 compare in modo sistematico nel XIX secolo, anche se alcuni esperimenti erano gi\u00e0 in auge a partire dal XVIII secolo. Il suo uso era gi\u00e0 allora vietato ai laici. Nella chiesa anglicana il suo uso si estese regolarmente a partire dal 1894 grazie all'introduzione che ne fece il reverendo Donald McLeod. Da sempre lo scopo del collarino ecclesiastico \u00e8 di distinguere e rendere immediatamente identificabile un sacerdote dal resto della popolazione."}
{"id": "2635178", "revid": "228587", "url": "https://it.wikipedia.org/wiki?curid=2635178", "title": "TVE-HD", "text": ""}
{"id": "2635179", "revid": "767487", "url": "https://it.wikipedia.org/wiki?curid=2635179", "title": "Rosalia de Souza", "text": "Biografia.\nNasce nel quartiere di Nilopolis, famoso per la scuola di samba Beija-Flor.\nNel 1988 si trasferisce in Italia e studia teoria musicale, percussioni cubane, canto jazz e storia del jazz alla Scuola Popolare di Musica di Testaccio di Roma. Nello stesso anno comincia a lavorare con vari musicisti brasiliani (Alvaro dos Santos, Ney Coutinho, Roberto Taufic) cantando nei pi\u00f9 importanti jazz-club della capitale, Clarabella, Saint-Louis, Caff\u00e8 Latino, Caff\u00e8 Caruso. Nel 1994 incontra il dj e produttore Nicola Conte che la coinvolge nel progetto Fez e nel 1995 partecipa alla creazione dell'album \"Novo Esquema De Bossa\" del Quintetto X.\nGli anni successivi sono caratterizzati da una intensa attivit\u00e0 \"live\" che la porta ad esibirsi sui migliori palcoscenici jazz del mondo.\nNel 2000 Rosalia De Souza partecipa al \"Brazil Festival\", tenuto al Barbican Centre a Londra e dopo un anno ritorna nel Regno Unito per un grande concerto al Jazz Caf\u00e8 con i \"Les Hommes,\" gruppo inglese con il quale collaborava.\nNel 2001 si esibisce al Montreux Jazz Festival con Nicola Conte, che produce anche il suo primo album da solista, \"Garota Moderna\", pubblicato nel 2003. \"Garota Moderna\" ha un grande successo anche all'estero e Rosalia de Souza viene chiamata ad esibirsi al Womad a Las Palmas, a Mosca, Lisboa, Kiev, El Hierro.\nNel 2005 la Schema Records pubblica l'album \"Garota Diferente\". Conta la partecipazione dei migliori musicisti e Dj's europei.\nNel 2006 la Schema Records pubblica \"Brasil Precisa Balan\u00e7ar\", che esce in Giappone con la Columbia, etichetta molto attenta alle tendenze brasiliane; il secondo album di Rosalia De Souza registrato interamente a Rio De Janeiro, con la partecipazione di Roberto Menescal che \u00e8 anche direttore artistico dell'album (gli d\u00e0 anche una canzone da comporre le parole di \"Agarradinhos\" pubblicato poi da due grandi voci brasiliane, Leila Pinheiro e Wanda S\u00e1 e dalla cantante americana Stacey Kent) e Marcos Valle. Viene Presentato all'Auditorium Parco della Musica con la partecipazione di Juho Laetinem musicista islandese che suona due brani con il solo violoncello e voce. Il tour la porta fino in Giappone, al Cotton Club con sei repliche. Roberto Menescal, la segue per alcuni concerti, tra i quali a Madrid al festival Habla Mestizo.\nNel 2009 esce il suo nuovo album \"D'Improvviso\". Partecipa alla trasmissione di Chiambretti, e a Natale di Rai 2 duettando con Jarabe de Palo e cantando \"D'Improvviso\" con l'orchestra della Rai, diretta dal Maestro Gerardo di Lella e viene richiamata per presentarsi a Napoli per il concerto dell'Epifania dove canta \"O Que Ser\u00e1\" di Chico Buarque con la direzione del maestro Renato Serio.\nDopo l\u2019ultimo album per la Schema Records, contribuisce ancora ad arricchire i lavori di artisti italiani e non, vedasi \"L'estate \u00e8 qua\" di Magnanini e \"Bom Motivo\" di Toco (Tomas di Cunto) che vedono nella sua voce una icona di sensualit\u00e0 e leggerezza.\nNel 2013 comincia un nuovo progetto con due dj austriaci. \"Pilots on Dope\" propone una musica brasiliana fresca e classica allo stesso tempo e la voce di Rosalia de Souza diventa la base di una nuova strada da percorrere nell'infinito mondo dello stile brasiliano.\nNel 2018 viene pubblicato \"Tempo,\" prodotto dalla NAU Records, di cui \u00e8 autrice di tutti i testi; rielaborando la bossa nova mantenendo la sua tradizionale essenza. In questo album fa anche omaggio a Chico Buarque, cantando una versione molto personale di \"O Que Ser\u00e1,\" arrangiata dal pianista Umberto Petrin."}
{"id": "2635180", "revid": "121388615", "url": "https://it.wikipedia.org/wiki?curid=2635180", "title": "Cyklon (lanciatore)", "text": "Cyklon (in ucraino \u0426\u0438\u043a\u043b\u043e\u043d; russo \u0426\u0438\u043a\u043b\u043e\u043d \"Ciklon\"; in italiano \"Ciclone\") \u00e8 una famiglia di razzi vettori prima sovietici e ucraini, usati principalmente per mettere in orbita i satelliti Cosmos. Questi razzi derivarono dal missile ICBM R-36 progettato da Michail Jangel'. I razzi Cyklon erano anch'essi progettati dall'ufficio di progettazioni di Michail Jangel' (definito con la sigla \"OKB-586\") e costruiti dalla Ju\u017ema\u0161, entrambi con sede a Dnipropetrovsk, in Ucraina. I lanci venivano invece effettuati dal cosmodromo di Bajkonur."}
{"id": "2635184", "revid": "1568601", "url": "https://it.wikipedia.org/wiki?curid=2635184", "title": "Grotta di Biserujka", "text": "La grotta di Biserujka \u00e8 localizzata sull'isola di Veglia, in Croazia.\nSituata nella parte settentrionale dell'isola, sopra la baia Slivanjska presso la localit\u00e0 di R\u00f9dina, nel comune di Dobrigno, rappresenta una delle principali attrazioni dell'isola.\nLa grotta \u00e8 lunga circa 110 metri e presenta una temperatura costante tutto l'anno di tra i 10\u00a0\u00b0C ed i 13\u00a0\u00b0C; la sua conoscenza risale a pi\u00f9 di cento anni fa, tempo in cui la grotta non era ancora accessibile al pubblico, in quanto sprovvista di illuminazione artificiale."}
{"id": "2635186", "revid": "125823891", "url": "https://it.wikipedia.org/wiki?curid=2635186", "title": "Miracoli di Lourdes", "text": "Lourdes \u00e8 un comune francese, nel cui territorio, tra l'11 febbraio e il 16 luglio 1858, la giovane Bernadette Soubirous, contadina quattordicenne del luogo, rifer\u00ec di aver assistito a diciotto apparizioni della Madonna, in una grotta poco distante dal piccolo sobborgo di Massabielle. Tali apparizioni, che dopo 4 anni furono riconosciute formalmente come autentiche dalla Chiesa cattolica, sono tra le pi\u00f9 famose, anche perch\u00e9 fin dall'inizio di esse si verificarono molti fatti che i fedeli e la Chiesa interpretarono come guarigioni miracolose di patologie gravi o gravissime.\nTra tutti questi episodi la Chiesa, al 2018, ha dichiarato formalmente di ritenere miracolose 70 guarigioni di ammalati recatisi a Lourdes in pellegrinaggio.\nLe 70 guarigioni riconosciute dalla Chiesa Cattolica.\nPresso il santuario di Lourdes si trova il \"Bureau des constatations m\u00e9dicales\" (Ufficio delle constatazioni mediche), costituito nel 1905 da papa Pio X, che opera secondo i criteri definiti nel XVIII secolo dal cardinale Lambertini, futuro papa Benedetto XIV, per i processi di beatificazione.\nTale ufficio, cui sono invitati a partecipare medici di \"qualsiasi convinzione religiosa\", esamina i casi di presunte guarigioni miracolose che, successivamente, il Comitato Medico Internazionale di Lourdes (CMIL), organismo con sede a Parigi e composto da circa 40 medici specialisti provenienti da tutto il mondo, pu\u00f2 in autonomia eventualmente definire inspiegabili secondo le attuali conoscenze scientifiche; in seguito, dopo altre valutazioni, la Chiesa cattolica pu\u00f2 affermare il carattere \"miracoloso\" di una guarigione. Attualmente i casi riconosciuti ufficialmente come tali sono 70. Al 2018, dal \"Bureau M\u00e9dical de Lourdes\" sono state tendenzialmente prese in considerazione guarigioni presunte per danni di tipo organico, filtrando quelle relative a danni di tipo funzionale.\nSecondo la Federazione Internazionale delle Associazioni Mediche Cattoliche, affinch\u00e9 una guarigione sia definita \"inspiegabile\" dal punto di vista medico, devono essere soddisfatte le seguenti condizioni:\nSandro De Franciscis, dal 2009 presidente del Bureau des constatations m\u00e9dicales di Lourdes, ha affermato che in 150 anni sono state dichiarate circa 7.500 guarigioni, anche se solo 70 di queste sono state riconosciute dalla Chiesa cattolica come miracoli.\nElenco delle guarigioni di Lourdes riconosciute come miracolose dalla Chiesa cattolica.\nSu circa settemila guarigioni dichiarate a Lourdes dal tempo delle apparizioni, oltre duemila sono state giudicate inspiegabili.; di queste ultime, fino a oggi, settanta sono state riconosciute come miracolose dalla Chiesa cattolica; l'ultima, riguardante suor Bernadette Moriau, \u00e8 avvenuta nel 2008\nL'80% dei malati che la Chiesa considera guariti miracolosamente \u00e8 costituito da donne. L'ammalato pi\u00f9 giovane aveva 2 anni al momento della guarigione. I Paesi d'origine sono: Francia (55), Italia (8), Belgio (3), Algeria (1), Germania (1), Austria (1) e Svizzera (1). Sei malati affermarono di essere guariti per intercessione della Madonna di Lourdes, sebbene non si fossero recati a Lourdes. I pi\u00f9 numerosi (49) sarebbero guariti a contatto con l'acqua di Lourdes, e di essi 39 nelle piscine.\nL'intermezzo 1911 - (1924) 1946.\nEsaminando l'elenco delle guarigioni di Lourdes riconosciute come miracolose dalla Chiesa, si osserva un'interruzione dal 1911 al 1924; inoltre le sette guarigioni verificatesi tra il 1924 e il 1945 furono riconosciute dalla Chiesa solo a partire dal 1946.\nLe ragioni di questa interruzione sono complesse e non completamente note. Da un lato papa Pio X aveva chiesto nel 1905 una riorganizzazione delle strutture mediche di Lourdes, con un aggiornamento dei metodi, anche a causa del nuovo clima culturale e politico, dovuto al fatto che il 1\u00ba gennaio 1906 era avvenuta in Francia la divisione tra Stato e Chiesa.\nDall'altro, i motivi del lungo intermezzo, sul quale influirono anche le vicende belliche, non sono per\u00f2 legati soltanto alla radicalit\u00e0 della ristrutturazione dell'Ufficio Medico di Lourdes, ma forse anche a tensioni tra l'Ufficio stesso e le gerarchie ecclesiastiche, e tra i medici stessi, a volte in disaccordo sulle metodiche da adottare.\nL'acqua della grotta di Massabielle.\nNella grotta di Massabielle si trova la sorgente che la Madonna avrebbe indicato a Bernadette il 25 febbraio 1858, durante la nona apparizione.\nLe analisi dell'acqua, la prima delle quali eseguita il 7 agosto 1858, hanno dimostrato che si tratta di comune acqua potabile \u00abn\u00e9 antisettica n\u00e9 antibiotica\u00bb e priva di sostanze che potrebbero conferirle un valore terapeutico, come confermato dagli esami dell'8 ottobre 1964. L'acqua sgorga alla temperatura di 12\u00a0\u00b0C, con un flusso compreso tra 17.000 e 72.000 litri al giorno, a seconda delle stagioni. Viene cambiata due volte al giorno, dunque non dopo ogni singola immersione, nelle piscine dove si immergono i malati, affetti dalle patologie pi\u00f9 diverse, anche contagiose, comprese svariate affezioni dermatologiche (circa duemila persone al giorno si immergono nelle vasche)..\nAlcuni casi in dettaglio.\nLouis-Justin Duconte-Bouhort.\nFu uno dei primi casi di guarigione. Louis-Justin era un bambino di diciotto mesi, malato di una grave forma di tubercolosi, che aveva provocato la paralisi delle gambe. Il medico curante aveva detto alla madre che la fine del piccolo era \u00absolo questione di ore\u00bb. Il 2 maggio 1858 la madre, vicina di casa di Bernadette Soubirous, prese il bimbo morente e lo tenne immerso per quindici minuti nell'acqua gelida della grotta di Massabielle. Toltolo lo rimise nella culla: dopo un sonno profondo, il giorno dopo il bimbo si alz\u00f2 da solo e si mise a camminare, completamente guarito. Il vescovo di Tarbes, Bertrand-S\u00e9v\u00e8re Laurence, dichiar\u00f2 la guarigione come miracolosa il 18 gennaio 1862.\nPieter De Rudder.\nLa guarigione del fiammingo Pieter De Rudder, avvenuta il 7 aprile 1875, viene contata tra quelle di Lourdes, anche se avvenne in realt\u00e0 nel santuario Della Madonna di Lourdes a Oostacker, presso Gand. La gamba sinistra di Pieter era stata fracassata dalla caduta di un tronco: dopo otto anni di inutili cure, con tibia e perone ridotte in frammenti, e il \"terzo inferiore della gamba e il piede penzolanti come uno straccio\", si rec\u00f2 al santuario \"trascinandosi con le grucce\", tornandone \u00absenza stampelle e \"ballando\"\u00bb. Aveva 44 anni, e visse fino a 75: quattordici mesi dopo la morte, il suo corpo fu riesumato e il fenomeno verificatosi, non spiegabile dalla scienza, fu constatato da oltre cento medici. La Chiesa cattolica riconobbe la guarigione come miracolosa il 25 luglio 1908.\nMarie Bir\u00e9.\nMarie Bir\u00e8, nata Lucas, era una contadina francese, madre di sei figli, ma nel 1904, a trentotto anni, si ammal\u00f2 gravemente: \u00abcaduta di pressione, vomito continuo e periodi di incoscienza che duravano giorni la condussero a uno stato di salute cos\u00ec precario che non aveva pi\u00f9 la forza di occuparsi dei figli, n\u00e9 di svolgere attivit\u00e0 lavorative... un giorno, rinvenendo da uno di questi svenimenti sempre pi\u00f9 frequenti, si risvegli\u00f2 cieca da entrambi gli occhi, paralizzata a un piede e a un braccio\u00bb. Il 5 agosto 1908, dopo aver ricevuto la comunione nella grotta di Massabielle, torn\u00f2 improvvisamente a vedere.\nIl dottor Lainey, oculista e membro del Bureau M\u00e9dical di Lourdes, avendola visitata poco dopo la guarigione, scrisse: \u00abLa visita degli occhi con l'oftalmoscopio ha rivelato da entrambe le parti una pupilla bianca, madreperlacea, senza colorazione di sorta. Le vene e le arterie erano sottili come fili... si trattava di atrofia bianca del nervo ottico con origini cerebrali, una delle pi\u00f9 gravi e incurabili malattie degli occhi. La signora Bir\u00e8 ha per\u00f2 recuperato oggi la vista. Era in condizioni di leggere le lettere pi\u00f9 piccole e la sua vista a distanza era altrettanto buona\u00bb.\nLa capacit\u00e0 visiva era \u00abnormale e acuta\u00bb, bench\u00e9 l'atrofia dei nervi non fosse stata eliminata: solo un mese dopo l'atrofia scomparve e il nervo ottico si ricostitu\u00ec. Il dottor Merlin scrisse: \u00abAnalizzando questo caso bisogna prendere particolarmente in considerazione il fatto che la signora Bir\u00e9 poteva vedere gi\u00e0 poco tempo dopo il verificarsi del miracolo, bench\u00e9 sotto l'aspetto oftalmologico il suo nervo ottico fosse ancora malato e lo stato delle sue pupille non permettesse teoricamente la vista\u00bb.\nNel suo libro \"Le grandi guarigioni di Lourdes\", il dottor Boissarie, per oltre 25 anni capo del Bureau M\u00e9dical, scrisse che le guarigioni di malattie degli occhi sono \u00abuno dei capitoli pi\u00f9 interessanti della storia di Lourdes\u00bb, e il prof. Alfred L\u00e4pple aggiunge: \u00abProbabilmente, dal punto di vista della medicina, il caso pi\u00f9 notevole tra queste guarigioni di malattie agli occhi \u00e8 quello di Maria Bir\u00e9\u00bb.\nIl 30 luglio 1910, dopo il processo canonico, il vescovo di Lu\u00e7on, Catteau, dichiar\u00f2 la guarigione miracolosa.\nFrancis Pascal.\nFrancis Pascal era nato il 3 ottobre 1934 nel piccolo comune francese di Sault, e viveva con i suoi genitori a Beaucaire, vicino ad Avignone. Il 15 dicembre 1937 si ammal\u00f2 di meningite, che lo lasci\u00f2 in pochi mesi cieco e paralizzato.\nI genitori decisero di portare il bambino a Lourdes, consegnandolo al dottor J. Roman, che accompagnava i malati. Il 31 agosto 1938, dopo la seconda immersione nell'acqua della piscina di Lourdes, ci fu un'improvvisa remissione dei sintomi.\nA causa dello scoppio della Seconda guerra mondiale e della conseguente interruzione dell'attivit\u00e0 dell'Ufficio Medico di Lourdes, il caso di Francis Pascal pot\u00e9 essere esaminato dalla commissione medica soltanto nel 1948. Nella relazione conclusiva, il dottor Leuret scrisse: \nCharles de Provench\u00e8res, arcivescovo di Aix, Arles ed Embrun, diocesi competente, il 31 maggio 1949 dichiara la guarigione come miracolosa.\nLeo Schwager.\nBernard-Josef Schwager nacque il 19 maggio 1924 a Balterswil, in Svizzera, da una famiglia contadina. A 21 anni, il 2 novembre 1945, entr\u00f2 in una comunit\u00e0 religiosa benedettina. Si manifestarono per\u00f2 i primi sintomi di una sclerosi multipla; nel 1947 fu ugualmente accettato come professo provvisorio, con il nome di fratel Leo, e l'8 dicembre 1950 emise i voti.\nNel 1951 la malattia peggior\u00f2: subentrarono afasia ed emiplegia. Gli fu concesso di recarsi a Lourdes, dove arriv\u00f2 il 30 aprile 1952. Dopo due immersioni nella piscina, una al mattino e una nel pomeriggio, senza che fosse accaduto nulla, verso le sedici invece, durante la processione del Santissimo Sacramento, mentre riceveva la benedizione, Schwager disse in seguito di essere stato attraversato da una specie di scossa elettrica e si sent\u00ec improvvisamente guarito: lasci\u00f2 la carrozzella e si inginocchi\u00f2 a pregare.\nFu esaminato il giorno dopo nell'Ufficio Medico del santuario, e successivamente nel 1956, 1957 e 1958. Il 15 aprile 1959, davanti al Comitato Medico Internazionale di Parigi, il professor Jacques Thi\u00e9baut dichiar\u00f2 la guarigione come inspiegabile.\nDopo il rituale controllo da parte della commissione ecclesiastica vescovile competente, il 18 dicembre 1960 il vescovo di Losanna, Ginevra e Friburgo, Fran\u00e7oise Charri\u00e8re, dichiar\u00f2 miracolosa la guarigione.\nLa vicenda di fratel Schwager \u00e8 descritta dettagliatamente nel libro \"Sono stato guarito a Lourdes\", della scrittrice svizzera Ida Luthold-Minder, redatto sulla base di numerose dichiarazioni scritte del religioso.\nVittorio Micheli.\nVittorio Micheli nacque il 6 febbraio 1940 a Scurelle, piccolo centro in provincia di Trento. A ventidue anni, durante il servizio militare, fu colpito da un osteosarcoma al bacino. Dopo dieci mesi trascorsi all'ospedale militare di Trento, i medici ritennero il caso senza speranza, rinunciando a ogni terapia e somministrando soltanto calmanti per alleviare i dolori.\nMicheli, cui le strutture ossee dell'emibacino sinistro e del femore si erano distrutte, costretto a letto con un'armatura di gesso dal bacino all'arto sinistro, dietro insistenza della madre decise di recarsi a Lourdes. Il 1\u00ba giugno 1963 fu trasportato in barella alla grotta: dopo essere stato immerso parzialmente, a causa del gesso, nell'acqua della fonte, improvvisamente prov\u00f2 una sensazione di benessere, sentendo che la gamba rispondeva di nuovo ai suoi comandi e che i dolori erano scomparsi. Torn\u00f2 all'ospedale di Trento, dove fu tenuto per alcuni mesi in osservazione: tolto il gesso, le radiografie mostrarono una ricostituzione delle parti ossee distrutte. Micheli riprese a camminare e a lavorare, sposandosi e diventando padre di quattro figli.\nIl 3 maggio 1971 l'Ufficio Medico di Lourdes concluse le sue indagini con una relazione, nella quale si legge tra l'altro: \nLa relazione della commissione medica fu inviata alla competente arcidiocesi di Trento. Dopo il parere positivo della commissione canonica, il 26 maggio 1976 l'arcivescovo Alessandro Gottardi dichiar\u00f2 miracolosa la guarigione.\nDelizia Cirolli.\nDelizia Cirolli nacque il 17 novembre 1964 a Patern\u00f2, in provincia di Catania. Nel 1976 cominci\u00f2 a manifestare dolori crescenti al ginocchio destro, e fu sottoposta a esami radiografici e istologici presso la Clinica Universitaria Ortopedica dell'Universit\u00e0 di Catania: le fu diagnosticato un tumore maligno (sarcoma di Ewing) alla parte superiore della tibia. Data la prognosi infausta fatta dai medici, che le avevano dato sei mesi di vita, il padre decise di non farle amputare la gamba, come suggerito dagli specialisti, e si rinunci\u00f2 anche alla radioterapia e alla chemioterapia.\nGrazie a una colletta, organizzata nel paese natale, fu portata a Lourdes dal 5 al 13 agosto 1976, senza ottenere alcun miglioramento. Nei mesi successivi la situazione peggior\u00f2: non riusciva pi\u00f9 a camminare e, tormentata dai dolori, non voleva quasi pi\u00f9 mangiare, arrivando a pesare ventidue chili. La madre le cospargeva ogni giorno il ginocchio con l'acqua portata da Lourdes, ma intanto le aveva fatto preparare l'abito da indossare nel giorno del funerale. \nMa una mattina del mese di dicembre dello stesso anno, la bambina improvvisamente si sent\u00ec meglio: volle uscire, accompagnata dalla madre, camminando da sola. Si riprese giorno dopo giorno, mentre gli esami certificarono la completa scomparsa del tumore. L'anno successivo si present\u00f2 all'Ufficio Medico di Lourdes che, dopo accertamenti e controlli durati tre anni, il 28 luglio 1980 dichiar\u00f2 la guarigione completa e inspiegabile per la scienza. La Chiesa cattolica riconobbe la guarigione come miracolosa il 28 giugno 1989. \nIn seguito Delizia Cirolli si \u00e8 sposata e ha avuto tre figli, scegliendo inoltre la professione di infermiera.\nAnna Santaniello.\nAnna Santaniello nasce a Salerno il 27 gennaio 1911. Da bambina si ammala di reumatismo articolare acuto, che le provoca un'endocardite nota come \"malattia di Bouillaud\", a causa della quale aveva perso prematuramente un fratello e una sorella. L'insufficienza cardiaca grave da cui \u00e8 affetta le causa ripetuti scompensi, che la riducono in fin di vita. Per questa ragione i medici e i familiari non vogliono che affronti il viaggio fino a Lourdes, dove desidera ardentemente recarsi. \nIl 26 luglio 1952 riceve l'estrema unzione poi, nonostante i pareri contrari, riesce a convincere i medici e gli infermieri dell'Unitalsi ad accompagnarla a Lourdes, dove per\u00f2 esitano a portarla alle piscine. Il 19 agosto, penultimo giorno della sua permanenza, dopo tante insistenze finalmente viene immersa nell'acqua gelida della fonte. In quel momento sente un grande calore nel petto, \"come se mi rifluisse la vita\", dopo alcuni secondi si alza da sola e comincia a camminare, lei che \"non riusciva a fare un solo passo\", rifiutando l'aiuto dei barellieri increduli. Lo stesso giorno inizia \"a lavorare nel barellato\", trasformandosi da malata allettata in volontaria, e la sera partecipa alla processione mariana conosciuta anche come fiaccolata (\"aux flambeaux\"). \nIl giorno dopo viene visitata da diversi medici presenti a Lourdes, che verbalizzano la scomparsa dei segni patologici e la normalit\u00e0 delle condizioni generali. Durante il viaggio di ritorno scende alla stazione di Genova e si reca da sola a Torino per trovare dei parenti, che l'accompagnano dal professor Dogliotti, famoso cardiochirurgo, il quale trova il suo cuore perfettamente sano. Il 3 maggio 1964 la Commissione Medica Internazionale di Lourdes giudica inspiegabile la guarigione e successivamente, il 21 settembre 2005, monsignor Gerardo Pierro la dichiara miracolosa. Anna Santaniello muore a novantacinque anni, l'anno dopo il riconoscimento del miracolo.\nSuor Luigina Traverso.\nNasce il 23 agosto 1934 a Novi Ligure, in provincia di Alessandria. Di umile famiglia, a diciannove anni entra in convento, nel 1958 prende i voti entrando a far parte delle Figlie di Maria Ausiliatrice. Nel 1960 accusa dolori crescenti alla gamba e al piede sinistri e le viene diagnosticata un'ernia del disco. L'anno successivo si reca per un consulto all'Istituto ortopedico Gaetano Pini di Milano, la diagnosi \u00e8 \"esordio di una lombosciatalgia paralizzante\". Tra il 1962 e il 1965 \u00e8 sottoposta a terapie farmacologiche, radiologiche e quattro interventi chirurgici, ma alla fine non pu\u00f2 pi\u00f9 camminare e trascorre le giornate a letto tormentata dai dolori.\nNel giugno 1965 ottiene dalla Madre superiora il permesso di recarsi a Lourdes con l'Oftal, accompagnata da una consorella. Il 23 luglio 1965 suor Luigina sta assistendo alla processione eucaristica sull'Esplanade del Santuario di Lourdes: mentre passa l'ostensorio con il Santissimo Sacramento, improvvisamente sente caldo e freddo, e come se la barella si \"stesse muovendo tutta\", si accorge allora che pu\u00f2 muovere il piede e non sente pi\u00f9 dolore. La portano all'interno e lei si alza da sola e comincia a camminare, fra lo stupore e la gioia dei presenti. \nAl rientro da Lourdes, il 27 luglio 1965 suor Luigina viene visitata dal professor Claudio Rinaldi, primario di ortopedia dell'ospedale civile di Tortona, che certifica le sue normali condizioni di salute, con particolare riferimento all'arto inferiore sinistro. Da allora non ha pi\u00f9 manifestato sintomi della patologia invalidante pregressa. Il 18 e 19 novembre 2011 il \"Comit\u00e9 M\u00e9dical International\" di Lourdes dichiara che la guarigione della religiosa \u00e8 inspiegata allo stato attuale delle conoscenze scientifiche. L'11 ottobre 2012 il vescovo di Casale Monferrato, monsignor Alceste Catella, dichiara che \"la guarigione di suor Luigina Traverso \u00e8 miracolosa e deve essere attribuita all'intercessione della Beatissima Vergine Maria Immacolata\".\nDanila Castelli.\nLa 69\u00aa fra le guarigioni inspiegabili ritenute miracolose dalla Chiesa cattolica, riguarda Danila Castelli: monsignor Giovanni Giudici, vescovo di Pavia, ha riconosciuto la guarigione come miracolosa il 20 giugno 2013.\nLa donna, nata il 16 gennaio 1946 a Bereguardo, in provincia di Pavia, sposata e madre di quattro figli, nel 1981, a 34 anni, manifest\u00f2 un feocromocitoma, che diffondeva cellule tumorali responsabili di crisi gravi e ricorrenti di ipertensione arteriosa. Dopo otto interventi chirurgici senza risultato, \u00e8 guarita a 43 anni, il 4 maggio 1989, nelle piscine del santuario di Lourdes.\nDopo vent'anni di controlli periodici, il Bureau delle Constatazioni Mediche ha dichiarato: \"La signora Castelli \u00e8 guarita, in modo completo e duraturo, dopo il suo pellegrinaggio a Lourdes nel 1989, 21 anni fa, dalla sindrome di cui soffriva, e ci\u00f2 senza alcun rapporto con gli interventi e le terapie subite\". La Commissione Medica Internazionale ha aggiunto: \"Le modalit\u00e0 della guarigione restano inspiegabili allo stato attuale delle conoscenze scientifiche\".\nDanila Castelli \u00e8 morta il 9 Ottobre 2016, dopo due anni di malattia, per una nuova forma di tumore che l'aveva aggredita nel 2014.\nSuor Bernadette Moriau.\nNasce il 23 settembre 1939 a Raismes, piccolo comune vicino a Valenciennes, nel nord della Francia, da una numerosa famiglia operaia. \nA diciannove anni entra nel convento di Nantes della Congregazione delle suore francescane oblate del Sacro Cuore di Ges\u00f9. Nel 1965 consegue il diploma di infermiera. L'anno successivo, a ventisette anni, comincia a soffrire di dolore lombosciatico, che le preannuncia la sindrome della cauda equina. Le terapie mediche risultano inefficaci, nonostante quattro interventi chirurgici: le viene applicato un corsetto rigido e un neurostimolatore per alleviare il dolore, perch\u00e9 la morfina non basta. Il piede sinistro diventa equino, e viene applicato un tutore. Suor Bernadette si trova ormai nell'impossibilit\u00e0 di camminare autonomamente.\nDietro suggerimento del medico che le prescrive abitualmente la morfina, decide nel 2008, proprio nel centocinquantesimo anniversario delle apparizioni, di recarsi a Lourdes, dove riceve l'eucaristia, l'unzione degli infermi e assiste alla processione eucaristica. L'8 luglio rientra dal pellegrinaggio nel suo convento a Bresles e l'11 luglio, durante l'adorazione eucaristica nella cappella del convento, alle 17.45 si sente \"in comunione con Lourdes\", alla stessa ora della processione eucaristica, e avverte una sensazione di benessere e di calore. Ritornata nella sua stanza, sente \"come una voce che mi diceva di lasciare gli apparecchi\". Toglie il corsetto e il tutore, il piede si \u00e8 raddrizzato e Bernadette non prova pi\u00f9 dolore, spegne il neurostimolatore e si mette a camminare da sola. Sospende bruscamente la morfina, cosa normalmente non possibile senza effetti secondari, e il giorno dopo, sentendosi guarita, cammina per cinque chilometri nel bosco vicino.\nL'Ufficio delle constatazioni mediche di Lourdes si riunisce nel 2009, nel 2013 e nel 2016, constatando il carattere \"imprevisto, istantaneo, completo, duraturo e inspiegato della guarigione\". Il 18 novembre 2016, nel corso della riunione annuale, il Comitato Medico Internazionale di Lourdes conferma la \"guarigione inspiegata allo stato delle attuali conoscenze scientifiche\". L'11 febbraio 2018 monsignor Jacques Benoit Gonnin, vescovo di Beauvais, riconosce ufficialmente il carattere miracoloso della guarigione di suor Bernadette Moriau.\nIl caso di Maria Bailly.\nTra i casi di guarigione per ora non riconosciuti ufficialmente come miracolosi, c'\u00e8 quello di Maria Bailly, verificatosi nel 1903, noto per essere avvenuto in presenza del medico e scienziato Alexis Carrel, Premio Nobel per la medicina nel 1912, da lui descritto in dettaglio nel suo libro-diario \"Viaggio a Lourdes\". Ricordava cos\u00ec anche un altro episodio : Dopo avere assistito personalmente a questa guarigione, l'agnostico Carrel si convert\u00ec alla fede cattolica.\nOpinioni sui miracoli.\nLuc Montagnier, direttore dell'Istituto Pasteur, scopritore del virus dell'HIV e vincitore del Premio Nobel per la medicina 2008 ha scritto:\nCritiche.\nLe critiche maggiori vertono sulla percentuale di successo delle guarigioni avutesi a Lourdes che sarebbe di gran lunga minore della percentuale di remissione spontanea di molte malattie. Si cita il matematico italiano Piergiorgio Odifreddi:\nUna pi\u00f9 articolata e argomentata posizione scettica \u00e8 presentata da Marco Corvaglia nel breve saggio \u00abLa verit\u00e0 (obiettiva) sulle guarigioni \"miracolose\"\u00bb.\nSul sito www.laiko.it \u00e8 disponibile l'analisi critica di alcune guarigioni."}
{"id": "2635187", "revid": "834", "url": "https://it.wikipedia.org/wiki?curid=2635187", "title": "Doobie Brothers", "text": ""}
{"id": "2635192", "revid": "1458600", "url": "https://it.wikipedia.org/wiki?curid=2635192", "title": "T.V.U.M.D.B./Mio cuggino", "text": "T.V.U.M.D.B./Mio cuggino \u00e8 un singolo del gruppo rock demenziale Elio e le Storie Tese, secondo singolo estratto dall'album \"Eat the Phikis\" del 1996. Questo singolo fu pubblicato solo a scopo promozionale.\nLa copertina del CD presenta un mix fra i vari volti dei membri del gruppo.\nTracce.\n\"T.V.U.M.D.B.\".\nNel gergo giovanile T.V.U.M.D.B. \u00e8 l'acronimo di \u00abTi voglio un mondo di bene\u00bb.\nAl brano collabora anche Giorgia come voce femminile.\nLa musica cita lo stile del gruppo statunitense degli Earth, Wind &amp; Fire, in particolare After the Love Has Gone.\nL'assolo di sassofono di Feiez fu riutilizzato come introduzione del successivo \"Craccracriccrecr\"; l'apertura del brano cita \"Primary\" dei Cure e presenta dei campionamenti gi\u00e0 utilizzati in \"Buono come il pane\" di Adriano Celentano.\nNel pezzo sono citati anche \"E poi\" della stessa Giorgia nonch\u00e9 Maurice White (\u00absoldande che shcrive bbiango, come gli Earth, Wind &amp; Fire\u00bb). Prima del ritornello viene citato il Carosello della Pasta del Capitano del dottor Ciccarelli, in cui Carlo Dapporto sul finale esclama \"e tutto d'un tratto il coro\" per introdurre appunto il coretto del famosissimo jingle del noto dentifricio. \"Olfa il gas nervino del santone\" fa riferimento al criminale giapponese Sh\u014dk\u014d Asahara, capo di una setta religiosa, poi riconosciuto come il mandante della strage alla metropolitana di Tokyo del 1995 con il gas sarin.\nLa canzone presenta un'auto-citazione: la frase \u00absenti come grida il peperone\u00bb era gi\u00e0 presente nel brano \"Piattaforma\", contenuto nel primo LP del gruppo.\nIn entrambi i casi la frase \u00e8 seguita dalla parola \u00abPam\u00bb, qui presente come un campionamento dal brano originale.\n\"Mio cuggino\".\nIl protagonista della canzone racconta di avere un cuggino che ha fatto questo e quello, che \u00e8 inquietante, che parla coi rutti, e che ha prodotto della menta. In realt\u00e0, gli eventi raccontati sono una serie di note leggende metropolitane, con cui questo fantomatico \"cuggino\" tenta di far colpo sulle altre persone.\nLa melodia su cui sono cantate le strofe \u00e8 molto simile alla cantilena con cui i bambini sono soliti prendersi in giro.\nIl ritornello e il \"bridge\" sono in stile funk.\nAl brano partecipa l'attore Aldo Baglio del trio Aldo, Giovanni e Giacomo. Il videoclip fa pensare a \"Eraserhead\". Il brano fu inoltre eseguito nella puntata di \"Mai dire Gol\" trasmessa il 31 marzo 1996."}
{"id": "2635201", "revid": "767487", "url": "https://it.wikipedia.org/wiki?curid=2635201", "title": "Life (Thin Lizzy)", "text": "Life \u00e8 il secondo album live della band hard rock irlandese Thin Lizzy, formato da due CD, pubblicato il 16 ottobre 1983\nTracce.\n11. \"The Boys Are Back in Town\" (Lynott) -4:53&lt;br&gt;\n12. \"Cold Sweat\" (Lynott, John Sykes) -3:08&lt;br&gt;\n13. \"Don't Believe a Word\" (Lynott) -5:12&lt;br&gt;\n14. \"Killer on the Loose\" (Lynott) -5:00&lt;br&gt;\n15. \"The Sun Goes Down\" (Lynott, Wharton) -6:45&lt;br&gt;\n16. \"Emerald\" (Downey, Gorham, Lynott, Robertson) -3:27&lt;br&gt;\n17. \"Black Rose\" (Lynott, Gary Moore) -6:40&lt;br&gt;\n18. \"Still in Love With You\" (Lynott, Moore) -9:00&lt;br&gt;\n19. \"The Rocker\" (Eric Bell, Downey, Lynott) -4:47\nFormazione.\nHanno collaborato all'album:"}
{"id": "2635222", "revid": "834", "url": "https://it.wikipedia.org/wiki?curid=2635222", "title": "Willin", "text": ""}
{"id": "2635223", "revid": "340520", "url": "https://it.wikipedia.org/wiki?curid=2635223", "title": "Bitpop", "text": "Il Bitpop \u00e8 uno stile di musica elettronica realizzato utilizzando vecchi computer e console dei videogiochi. Tra i sistemi utilizzati ci sono il Commodore 64, il Game Boy, l'Atari 2600 e alcune console Nintendo a 8 bit. Il suono prodotto da questi sistemi, pu\u00f2 essere combinato ad ogni grado agli strumenti tradizionali come chitarra e batteria o ai moderni sintetizzatori e drum machine o voci ed effetti sonori. Alcuni artisti utilizzano software emulatori o sintetizzatori per ricreare il suono dei sistemi a 8 bit, mentre alcuni sintetizzatori usano il chip sonoro di questi sistemi, come il Sidstation \u00e8 il Midibox.\nOrigini.\nIl termine bitpop fu coniato da quegli artisti che si separarono dal chip audio sebbene contenesse la sorgente del suono a 8 bit. Il nome \u00e8 stato anche considerato come un gioco di parole tra il termine britpop e la parola bit. Il bitpop usa un misto tra vecchi e moderni strumenti creando spesso un suono diverso dalla sorgente sonora a 8 bit del chip audio. Una produzione bitpop, ad esempio, pu\u00f2 essere composta quasi del tutto dal suono a 8 bit ma con voci live o ricoperto da chitarre live. Viceversa una composizione bitpop pu\u00f2 essere composta quasi interamente da voci e strumenti ma con una bassline o la melodia principale realizzata con gli strumenti a 8 bit.\nConcetto base.\nA causa dell'uso di \"pop\" nel nome, il Bitpop \u00e8 a volte scambiato per un genere di musica popolare, piuttosto che uno stile di produzione. C'\u00e8 un concetto comune che la bitpop \u00e8 la stessa del chip audio o la musica a 8 bit. La differenza fondamentale tra gli stili di produzione \u00e8 che il chip audio utilizzato \u00e8 esclusivamente di una vecchia apparecchiatura a 8 bit, con una piccola o nessuna post-elaborazione con strumenti moderni."}
{"id": "2635226", "revid": "767487", "url": "https://it.wikipedia.org/wiki?curid=2635226", "title": "Mark Strickland", "text": ""}
{"id": "2635227", "revid": "834", "url": "https://it.wikipedia.org/wiki?curid=2635227", "title": "Radiofreccia (album)", "text": ""}
{"id": "2635229", "revid": "247222", "url": "https://it.wikipedia.org/wiki?curid=2635229", "title": "Berliner Fu\u00dfballclub Dynamo 1988-1989", "text": "Questa voce raccoglie le informazioni riguardanti il Berliner Fu\u00dfballclub Dynamo nelle competizioni ufficiali della stagione 1988-1989.\nStagione.\nNel corso del campionato la Dinamo Berlino lott\u00f2 per il secondo posto contro diverse squadre fra cui il e l': anche grazie alla vittoria per 4-0 nello scontro diretto dell'ultimo turno con gli anseatici, i \"Weinrot\" prevalsero malgrado la gi\u00e0 ottenuta qualificazione alle coppe europee, per effetto della vittoria in coppa nazionale. \nEliminando alcune squadre di categoria inferiore nei turni preliminari e battendo per 1-0 il all'ultimo atto, i \"Weinrot\" si erano infatti confermati vincitori del trofeo nazionale, ottenendo l'accesso alla Coppa delle Coppe.\nPer il secondo anno consecutivo, la Dinamo Berlino non and\u00f2 oltre il primo turno di Coppa dei Campioni subendo in questo caso una rimonta dal , capace di ribaltare nel \"retour-match\" casalingo il 3-0 sub\u00ecto all'andata a Berlino Est.\nMaglie e sponsor.\nLo sponsor tecnico per la stagione 1988-1989 \u00e8 Adidas, unicamente per le gare di Coppa dei Campioni. \nVengono confermati tutti i completi della stagione precedente, ma i calzoncini della divisa per le gare interne sono occasionalmente amaranto."}
{"id": "2635231", "revid": "767487", "url": "https://it.wikipedia.org/wiki?curid=2635231", "title": "Elia Greco", "text": "Carriera.\nClub.\nTerzino cresciuto nel , gioc\u00f2 una partita con la formazione lombarda nel campionato di Serie A 1953-1954 e 24 nel torneo di Serie B della stagione successiva, quando gioc\u00f2 in prestito in maglia lilla dopo che la Lazio ne aveva acquistato il cartellino.\nNel 1955 si trasfer\u00ec al , collezionando in maglia azzurra 159 presenze ed una rete in Serie A e 21 gare nel vittorioso campionato di Serie B 1961-1962, nella sua ultima stagione con i partenopei, durante la quale si aggiudic\u00f2 anche la Coppa Italia.\nAllenatore.\nAllen\u00f2 la per due stagioni, dal 1966 al 1968 e per una stagione . Guida il Campobasso in serie D nel 1972 ma viene esonerato dopo solo cinque giornate. \u00c8 stato anche allenatore del nell'annata 1987-1988, stagione della prima promozione dei pugliesi in Serie C2.\nDopo il ritiro.\nDomenica 6 dicembre 2009, in ricordo del cinquantesimo anniversario dell'inaugurazione dello Stadio San Paolo, avvenuta con una vittoria contro la Juventus per 2-1, il presidente del Napoli Aurelio De Laurentiis ha donato a lui ed ai suoi compagni di squadra di quella partita Dolo Mistone e Lu\u00eds Vin\u00edcio una maglia azzurra con inciso il numero 50."}
{"id": "2635233", "revid": "287204", "url": "https://it.wikipedia.org/wiki?curid=2635233", "title": "Lucius Frederick Hubbard", "text": " \u00c8 stato il 9\u00ba governatore del Minnesota. Era repubblicano.\nNato nel 1836 nello Stato di New York, divenne orfano all'et\u00e0 di 10 anni. A 21 anni si trasfer\u00ec a Red Wing dove fu editore e redattore del \"Red Wing Republican\", sul quale promosse le sue forti opinioni politiche.\nDurante la guerra civile americana, Hubbard entr\u00f2 nell'esercito dell'Unione nel 1861 come soldato semplice nel 5th Minnesota Volunteer Infantry. Prese parte all'assedio di Corinto, la battaglia di Vicksburg, la battaglia di Nashville e la battaglia di Fort Blakely. Fu fatto generale di brigata il 16 dicembre 1864 per i suoi servizi a Nashville. Dopo la fine della guerra, Hubbard torn\u00f2 a Red Wing, dove vinse le elezioni al Senato del Minnesota, completando il suo secondo mandato nel 1875.\nHubbard sollecit\u00f2 con forza l'intervento del governo in materia di sanit\u00e0 pubblica, organizzazioni di beneficenza, ferrovie, agricoltura e commercio. Il suo secondo mandato dur\u00f2 tre anni, in base ad una modifica di stato costituzionale.\nNel 1887 Hubbard rilev\u00f2 le attivit\u00e0 di un'altra ferrovia. Quando l'America dichiar\u00f2 guerra contro la Spagna nel 1898, il Presidente William McKinley chiam\u00f2 il sessantaduenne generale di brigata dei volontari e gli chiese di controllare un posto militare in Florida. Due anni pi\u00f9 tardi, Hubbard si trasfer\u00ec a Saint Paul e poi a Minneapolis, dove mor\u00ec a 77 anni.\nLa Contea di Hubbard nel Minnesota \u00e8 cos\u00ec chiamata in suo onore."}
{"id": "2635239", "revid": "1005847", "url": "https://it.wikipedia.org/wiki?curid=2635239", "title": "Discografia di &quot;Weird Al&quot; Yankovic", "text": "Questo articolo include tutta la discografia completa del cantante statunitense di musica demenziale \"Weird Al\" Yankovic.\nAlbum in studio.\nOttenuto un contratto discografico nel 1983, Al ha prodotto un gran numero di album; la seguente lista \u00e8 aggiornata al 2006:\nVideo.\nQuesti sono tutti i video che \"Weird Al\" Yankovic ha girato:\nVideografia.\nQuesti sono gli album video che Yankovic ha pubblicato:"}
{"id": "2635241", "revid": "287204", "url": "https://it.wikipedia.org/wiki?curid=2635241", "title": "Atlanta Hawks 2000-2001", "text": "La stagione 2000-01 degli Atlanta Hawks fu la 52\u00aa nella NBA per la franchigia.\nGli Atlanta Hawks arrivarono settimi nella \"Central Division\" della \"Eastern Conference\" con un record di 25-57, non qualificandosi per i play-off."}
{"id": "2635243", "revid": "422900", "url": "https://it.wikipedia.org/wiki?curid=2635243", "title": "Lucius F. Hubbard", "text": ""}
{"id": "2635246", "revid": "422900", "url": "https://it.wikipedia.org/wiki?curid=2635246", "title": "Lucius Hubbard", "text": ""}
{"id": "2635257", "revid": "1573940", "url": "https://it.wikipedia.org/wiki?curid=2635257", "title": "Bufotes balearicus", "text": "Il rospo smeraldino balearico (Bufotes balearicus ()), detto anche rospo smeraldino appenninico, \u00e8 un anfibio anuro della famiglia Bufonidae.\nDescrizione.\n\"B. balearicus\" \u00e8 un tipico rospo, in quanto presenta un corpo tozzo e tondeggiante ricoperto di verruche e bitorzoli. La livrea \u00e8 marrone-brunastra e grigio-bianca nelle parti inferiori e sul ventre con ampie macchie verdi. Per la livrea viene spesso confuso con altre specie: \"Bufotes viridis\" o \"Bufotes boulengeri siculus\". I maschi, parecchio pi\u00f9 piccoli delle femmine, posseggono una sacca vocale bianco-gialla.\nDistribuzione e habitat.\nQuesta specie \u00e8 presente nelle isole Baleari, in Corsica, in quasi tutta Italia, compresa la Sardegna, ed in una limitata area della Sicilia orientale.\nTassonomia.\nUn tempo era classificato come \"Bufo viridis\"; in epoca recente \u00e8 stato riconosciuto come entit\u00e0 distinta. Secondo qualche autore sarebbe pi\u00f9 corretto chiamarlo \"Bufo lineatus\".\nAlcuni autori attribuiscono questa specie, assieme alle altre del gruppo \"B. viridis\", al genere \"Pseudepidalea\" (\"Pseudepidalea balearica\"). Tale attribuzione \u00e8 stata duramente contestata da pi\u00f9 parti e la sua adozione considerata quantomeno prematura, potendosi al pi\u00f9, secondo alcuni autori, ammetterne l'adozione a livello di rango subgenerico."}
{"id": "2635264", "revid": "729019", "url": "https://it.wikipedia.org/wiki?curid=2635264", "title": "Ferrovia Rorschach-Heiden", "text": "La ferrovia Rorschach\u2013Heiden \u00e8 una breve linea ferroviaria della Svizzera a scartamento normale e a cremagliera che collega i centri abitati di Rorschach e Heiden.\nSi tratta di una ferrovia della lunghezza complessiva di 7\u00a0km, con caratteristiche tipiche di montagna, che utilizza la cremagliera con sistema Riggenbach.\nStoria.\nLa concessione per la costruzione della ferrovia venne data all'inizio del 1874 e il 6 settembre 1875 cominci\u00f2 il servizio con 2 locomotive a vapore.\nNel 1930 la linea venne elettrificata. Dal 1\u00ba gennaio 2006 fa parte del gruppo \"Appenzeller Bahnen\".\nOggi la linea \u00e8 classificata come S25 nella rete celere di San Gallo.\nCaratteristiche.\nLa linea, a scartamento normale, \u00e8 lunga 7,1\u00a0km, di cui 5,48 a cremagliera. La linea \u00e8 elettrificata a corrente alternata monofase con la tensione di 15.000 V alla frequenza di 16,7\u00a0Hz; la pendenza massima \u00e8 del 93,6 per mille. \u00c8 interamente a binario unico."}
{"id": "2635267", "revid": "27655509", "url": "https://it.wikipedia.org/wiki?curid=2635267", "title": "Heartbreak ridge", "text": ""}
{"id": "2635268", "revid": "606039", "url": "https://it.wikipedia.org/wiki?curid=2635268", "title": "Bufo lineatus", "text": ""}
{"id": "2635270", "revid": "1226", "url": "https://it.wikipedia.org/wiki?curid=2635270", "title": "Armadel", "text": ""}
{"id": "2635276", "revid": "92723", "url": "https://it.wikipedia.org/wiki?curid=2635276", "title": "Mercedes-Benz CLK-LM", "text": "La Mercedes-Benz CLK-LM \u00e8 una vettura da competizione realizzata dalla Mercedes-AMG nel 1998, secondo i regolamenti FIA per la classe GT1, ha gareggiato nel Campionato FIA GT 1998 vincendo i titoli costruttori e piloti.\nContesto.\nNel 1998 la Mercedes-Benz corre le prime due gare del Campionato FIA GT con la CLK GTR, la collaudata e veloce vettura campione in carica, che nonostante l'arrivo della nuova Porsche 911 GT1 EVO 1998, continua a vincere. \nInizialmente, il team AMG Mercedes ha come programma sportivo la riconferma dei titoli piloti e costruttori conquistati nel 1997, tuttavia nel 1998, dopo alcuni anni un po' sottotono, la 24 Ore di Le Mans (gara a s\u00e9 stante) \u00e8 ritornata ad essere una corsa molto sentita, per la presenza di grandi costruttori intenzionati a vincere quali Toyota, Nissan, BMW e Porsche; la Mercedes risente della rivalit\u00e0 di queste case e nonostante disponga di un'ottima vettura, predispone segretamente un nuovo e pi\u00f9 avanzato progetto con il quale vuole tornare a correre a distanza di 7 anni la 24 Ore francese. Viene cos\u00ec concepita la \"Mercedes-Benz CLK-LM\", una GT con soluzioni tecniche specifiche per il Circuit de la Sarthe, in grado di tener testa alle nuove vetture evolute dei rivali.\nTecnica.\nLa Mercedes predispone una nuova vettura, il progetto \u00e8 concepito attorno ad un nuovo motore, non pi\u00f9 il precedente V12 di 6 litri di cilindrata, ma un pi\u00f9 leggero e meno ingombrante motore V8 Mercedes-Benz M119 di 4.986 cm\u00b3, con strozzature ACO favorevoli in termini di potenza massima circa 600 CV, a livello del V12, ma pi\u00f9 parco nei consumi caratteristica molto importante a Le Mans.\nIl telaio \u00e8 una monoscocca in fibra di carbonio, della stessa natura la carrozzeria, il peso totale della vettura \u00e8 di 940\u00a0kg, le sospensioni sono del tipo a doppi triangoli sovrapposti con ammortizzatori pull-rod, lo sterzo \u00e8 servoassistito, l'impianto frenante \u00e8 dotato di dischi in carbonio autoventilati, la trasmissione \u00e8 sequenziale a 6 rapporti e la trazione \u00e8 posteriore.\nLa veste aerodinamica, rispetto alla CLK GTR, \u00e8 stata affinata: il cofano anteriore abbassato e pi\u00f9 scavato, il tetto pi\u00f9 basso, abitacolo pi\u00f9 stretto, cofano motore pi\u00f9 basso e filante, nuova dislocazione dei radiatori posti sulle fiancate, tutte migliorie che consentono una riduzione della resistenza aerodinamica.\nRisultati sportivi.\nLe Mans 1998.\nIl team AMG Mercedes iscrive 2 CLK-LM alla 24 Ore di Le Mans 1998, durante le prove di qualifica del gioved\u00ec le vetture pi\u00f9 veloci sembrano le Toyota GT-One, ma sulle Mercedes vengono montati dei copricerchioni aerodinamici e Bernd Schneider conquista la pole position segnando un tempo 8 secondi inferiore rispetto alla pole GT1 dell'anno precedente, la vettura gemella ottiene i 3\u00ba posto in griglia.Durante la corsa emergono per\u00f2 seri problemi di affidabilit\u00e0: dopo appena 75 minuti di gara la vettura di Bernd Schneider si ritira mentre era in seconda posizione, seguita solo un'ora pi\u00f9 tardi dall'altra Mercedes. Entrambe le CLK-LM sono costrette al ritiro per lo stesso inconveniente, un guasto elettrico all'idroguida compromette la pompa del sistema di raffreddamento del motore, causandone il surriscaldamento. A vincere la dura maratona automobilistica francese \u00e8 la Porsche 911 GT1 che sigla una doppietta, la stessa auto che invece la Mercedes ha sbaragliato nel Campionato FIA GT.\nCampionato FIA GT.\nIl mondiale GT 1998, vede la Mercedes vittoriosa con le vecchie CLK GTR nelle 2 prove iniziali in calendario, dopo una lunga sosta predisposta per consentire a molte squadre di partecipare anche alla 24 Ore di Le Mans (un appuntamento esterno al campionato), la serie riprende con la Mercedes che schiera nel prosieguo della stagione 2 nuove CLK-LM, con le quali ottiene 8 vittorie in altrettante corse, la Porsche, l'unica seria rivale non riesce a contrastarla. Al termine del campionato la Mercedes-Benz vince nettamente il titolo costruttori ed i suoi piloti Ricardo Zonta e Klaus Ludwig diventano campioni."}
{"id": "2635280", "revid": "1442080", "url": "https://it.wikipedia.org/wiki?curid=2635280", "title": "Epipactis leptochila", "text": "L'elleborina a labello sottile (Epipactis leptochila ) \u00e8 una piccola pianta erbacea perenne dai delicati fiori, appartenente alla famiglia delle Orchidacee.\nEtimologia.\nIl termine \"Epipactis\" si trova per la prima volta negli scritti di Dioscoride Pedanio (Anazarbe in Cilicia, 40 circa - 90 circa) che fu un medico, botanico e farmacista greco che esercit\u00f2 a Roma ai tempi dell'imperatore Nerone. L'origine di questo termine \u00e8 sicuramente greca, ma l'etimologia esatta ci rimane oscura (qualche testo lo traduce con \u201ccrescere sopra\u201d). Sembra comunque che in origine sia stato usato per alcune specie del genere \"Helleborus\". In tempi moderni il nome del genere fu creato dal botanico e anatomista germanico Johann Gottfried Zinn (1727\u00a0\u2013 1759), membro tra l'altro dell'Accademia delle Scienze di Berlino, in una pubblicazione specifica sul genere \"Epipactis\" nel 1757. \nL'epiteto specifico (\"leptochila\") fa riferimento al piccolo labello.\nIl binomio scientifico attualmente accettato (\"Epipactis leptochila\") \u00e8 stato proposto dal botanico Masters John Godfery (1856-1945) in una pubblicazione del 1921.\nIn lingua tedesca questa pianta si chiama \"Schmallippige Sumpfwurz\"; in francese si chiama \"\u00c9pipactis \u00e0 labelle \u00e9troit\"; in inglese si chiama \"Narrow-lipped Helleborine\".\nDescrizione.\n\u00c8 una pianta erbacea perenne alta da 20 a 70\u00a0cm. La forma biologica di questa orchidea \u00e8 geofita rizomatosa (G rizh), ossia \u00e8 una piante con un particolare fusto sotterraneo, detto rizoma, che ogni anno si rigenera con nuove radici e fusti avventizi. Queste piante, contrariamente ad altri generi delle orchidee, non sono \u201cepifite\u201d, ossia non vivono a spese di altri vegetali di maggiori proporzioni (hanno cio\u00e8 un proprio rizoma).\nRadici.\nLe radici sono secondarie da rizoma.\nFoglie.\nLe foglie, a disposizione spiralata lungo il fusto, sono intere a forma lanceolata con apice acuto; sono sessili, appena amplessicauli. La lamina \u00e8 quasi piana e con diverse nervature longitudinali. Quelle superiori sono progressivamente pi\u00f9 ristrette. \nInfiorescenza.\nL'infiorescenza \u00e8 un racemo terminale, allungato e lineare con fiori penduli e pedicellati; la disposizione \u00e8 leggermente unilaterale. Alla base del pedicello sono presenti delle brattee erbacee a forma lanceolata. Queste brattee sono di tipo fogliaceo e quelle pi\u00f9 basse sono molto simili alle foglie superiori, mentre quelle superiori sono progressivamente pi\u00f9 piccole; tutte sono pendule come i fiori. I fiori sono resupinati, ruotati sottosopra tramite torsione del pedicello (e non dell'ovario come nel genere \"Cephalanthera\"). \nFiore.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami, 1 verticillo dello stilo). I fiori all'esterno sono colorati normalmente di verde, mentre all'interno sono biancastri con sfumature violette. Dimensione del fiore: 10\u00a0\u2013 15\u00a0mm.\nFrutti.\nIl frutto \u00e8 una capsula obovoide (o esagonale) a pi\u00f9 coste contenente moltissimi, minuti semi. Anche le capsule, come i fiori, sono orizzontali o pendule.\nRiproduzione.\nQueste piante si riproducono tramite l'impollinazione: sono piante nettarifere, quindi abbiamo una impollinazione entomofila (imenotteri e ditteri).\nFitosociologia.\nDal punto di vista fitosociologico la specie \"Epipactis leptochila\" appartiene alla seguente comunit\u00e0 vegetale:\nSistematica.\nIl genere \"Epipactis\", insieme al genere \"Cephalanthera\", appartiene alla sottofamiglia delle Epidendroideae caratterizzata dall'avere lo stame (l'unico fertile) ripiegato sopra il ginostemio e il labello composto da due pezzi distinti: ipochilo e epichilo; e al livello inferiore alla trib\u00f9 \"Neottieae\".\nIl numero cromosomico di \"E. leptochila\" \u00e8: 2n = 36\nSottospecie.\nSono state descritte le seguenti sottospecie e variet\u00e0:\nSpecie simili.\nIn genere tutte le \"Epipactis\" sono abbastanza simili nella forma del fiore. Qui ricordiamo alcune specie (tralasciando le varie sottospecie) quali: \nConservazione.\nCome tutte le orchidee \u00e8 una specie protetta e quindi ne \u00e8 vietata la raccolta e il commercio ai sensi della Convenzione sul commercio internazionale delle specie minacciate di estinzione (CITES)."}
{"id": "2635281", "revid": "1543377", "url": "https://it.wikipedia.org/wiki?curid=2635281", "title": "Grey Britain", "text": "Grey Britain \u00e8 il secondo album di studio del gruppo hardcore punk inglese Gallows, pubblicato il 2 maggio 2009 da Warner Bros. Records.\nIl 1\u00ba marzo fu annunciata la pubblicazione del primo singolo \"The Vulture (Acts I &amp; II)\" per il 27 aprile. Il video musicale di \"The Vulture (Act II)\" ha avuto la sua prima mondiale il 23 marzo.\nL'album ha debuttato nelle classifiche inglese al #20 il 10 maggio 2009.\nAccoglienza.\nLa critica ha accolto positivamente l'album, salvo eccezioni. Il disco ha ottenuto il punteggio di 8 su 10 su \"Drowned in Sound\", mentre \"Stereokill\" l'ha definito \"un capolavoro hardcore potente e oscuro\"."}
{"id": "2635286", "revid": "322321", "url": "https://it.wikipedia.org/wiki?curid=2635286", "title": "Tribunale di prima istanza della Citt\u00e0 del Vaticano", "text": "Il Tribunale di prima istanza della Citt\u00e0 del Vaticano \u00e8 il giudice di prima istanza nella Citt\u00e0 del Vaticano, istituito nel 1929 come Tribunale della Citt\u00e0 del Vaticano; in seguito alla riforma giudiziaria del 1987 ha ottenuto il nome attuale. Ha sede in Piazza Santa Marta, nella Citt\u00e0 del Vaticano\n\u00c8 composto da tre magistrati di nomina pontificia, da un presidente (dal 3 ottobre 2019 il dott. Giuseppe Pignatone) e un notaio. Il presidente delega le funzioni di giudice istruttore e di giudice dell'esecuzione ad uno o due giudici."}
{"id": "2635289", "revid": "88740", "url": "https://it.wikipedia.org/wiki?curid=2635289", "title": "Hubbard", "text": ""}
{"id": "2635293", "revid": "767487", "url": "https://it.wikipedia.org/wiki?curid=2635293", "title": "Tim Breacker", "text": "Dal luglio 2009 \u00e8 il vice-allenatore del Charlton Athletic."}
{"id": "2635298", "revid": "5456", "url": "https://it.wikipedia.org/wiki?curid=2635298", "title": "Adrianne Diane Moore", "text": ""}
{"id": "2635299", "revid": "124636587", "url": "https://it.wikipedia.org/wiki?curid=2635299", "title": "Paralithodes camtschaticus", "text": "Il Paralithodes camtschaticus (), comunemente noto come granchio reale rosso, granchio gigante, granchio trottatore o re granchio (dall'inglese \"king crab\"), \u00e8 un crostaceo decapode appartenente alla famiglia Lithodidae.\nMolto apprezzato per le sue carni, viene pescato nelle acque del mar di Bering ed al largo dell'Alaska. Introdotto dai sovietici nel mare di Barents, negli ultimi anni si \u00e8 diffuso fino alle Isole Svalbard a causa della sua indole invasiva ed attualmente sembra stia colonizzando anche le acque delle coste norvegesi.\nLa sua pesca \u00e8 soggetta ad accordi bilaterali fra il governo norvegese e quello russo. \nDescrizione.\nI granchi reali rossi possono raggiungere una larghezza del carapace fino ai 28 cm, un'apertura gambale di 1,8 m e un peso di 12,7 kg. La specie presenta dimorfismo sessuale con i maschi pi\u00f9 grandi delle femmine. La crescita di questo granchio dipende per\u00f2 dalla temperatura delle acque in cui vive ed attualmente \u00e8 raro che si trovino esemplari che eccedano i 17 cm di larghezza del carapace, mentre solitamente i maschi presenti nel Mare di Bering pesano in media 2,9 kg. Il granchio reale rosso prende il nome dal colore che assume quando viene cotto piuttosto che dal colore dell'animale ancora vivo, che normalmente tende al bordeaux.\nDistribuzione e habitat.\nIl granchio reale rosso \u00e8 originario del Mare di Bering e dell'Oceano Pacifico settentrionale ma si pu\u00f2 trovare anche al largo della penisola di Kamchatka e nelle acque limitrofe dell'Alaska. \u00c8 stato introdotto artificialmente dall'Unione Sovietica nel fiordo di Murmansk, Mare di Barents, durante gli anni '60 per sostenere economicamemte l'industria della pesca rivelandosi per\u00f2 come specie invasiva. I granchi reali rossi vivono a temperature comprese tra i -1,8 ed i 12,8 \u00b0C. I granchi ancora in fase di crescita preferiscono temperature inferiori ai 6 \u00b0C. La profondit\u00e0 alla quale vive varia con le fasi del suo ciclo vitale; i granchi appena nati (larve di zoea) rimangono nelle acque meno profonde dove cibo e protezione sono abbondanti. Di solito, dopo i due anni, i granchi si spostano ad una profondit\u00e0 di 20\u201350 m e prendono parte a ci\u00f2 che \u00e8 noto come \"podding\"; centinaia di granchi si uniscono in gruppi numerosi e altamente concentrati. I granchi adulti si trovano generalmente a pi\u00f9 di 200 m di profondit\u00e0, su fondali sabbiosi e fangosi. Migrano in inverno o all'inizio della primavera verso profondit\u00e0 minori per l'accoppiamento, ma la maggior parte della loro vita viene trascorsa nelle acque profonde, dove si possono nutrire con pi\u00f9 facilit\u00e0."}
{"id": "2635302", "revid": "287204", "url": "https://it.wikipedia.org/wiki?curid=2635302", "title": "Milwaukee Bucks 1972-1973", "text": "La stagione 1972-73 dei Milwaukee Bucks fu la 5\u00aa nella NBA per la franchigia.\nI Milwaukee Bucks vinsero la \"Midwest Division\" della \"Western Conference\" con un record di 60-22. Nei play-off persero la semifinale di conference con i Golden State Warriors (4-2)."}
{"id": "2635306", "revid": "287204", "url": "https://it.wikipedia.org/wiki?curid=2635306", "title": "Utah Jazz 1984-1985", "text": "La stagione 1984-85 degli Utah Jazz fu l'11\u00aa nella NBA per la franchigia.\nGli Utah Jazz arrivarono quarti nella \"Midwest Division\" della \"Western Conference\" con un record di 41-41. Nei play-off vinsero il primo turno con gli Houston Rockets (3-2), perdendo poi la semifinale di conference con i Denver Nuggets (4-1)."}
{"id": "2635307", "revid": "290948", "url": "https://it.wikipedia.org/wiki?curid=2635307", "title": "Esseri viventi", "text": ""}
{"id": "2635311", "revid": "287204", "url": "https://it.wikipedia.org/wiki?curid=2635311", "title": "Minnesota Timberwolves 2005-2006", "text": "La stagione 2005-06 dei Minnesota Timberwolves fu la 17\u00aa nella NBA per la franchigia.\nI Minnesota Timberwolves arrivarono quarti nella \"Northwest Division\" della \"Western Conference\"con un record di 33-49, non qualificandosi per i play-off."}
{"id": "2635313", "revid": "729019", "url": "https://it.wikipedia.org/wiki?curid=2635313", "title": "Discoverer 1", "text": "Discoverer 1 fu il primo di una serie di satelliti artificiali che facevano parte del programma Corona, organizzato dal DARPA e dall'United States Air Force.\nFu il primo prototipo del satellite da ricognizione \"KH-1\", ma non aveva a bordo fotocamera n\u00e9 pellicola fotografica. Il satellite pesava 618 kg e fu lanciato il 28 febbraio 1959 con un razzo vettore \"Thor-Agena\" dalla Vandenberg Air Force Base.\nIl Discoverer 1 fu il primo satellite lanciato in orbita polare."}
{"id": "2635317", "revid": "1543377", "url": "https://it.wikipedia.org/wiki?curid=2635317", "title": "Super Bowl XVI", "text": "Il Super Bowl XVI fu la finale della stagione della National Football League tra i campioni della National Football Conference (NFC) , i San Francisco 49ers e quelli della American Football Conference (AFC), i Cincinnati Bengals. I 49ers batterono i Bengals con un punteggio di 26\u201321 vincendo il loro primo Super Bowl.\nLa gara fu disputata il 24 gennaio 1982 al Pontiac Silverdome di Pontiac, Michigan, nella periferia di Detroit. Fu la prima volta che il Super Bowl si tenne in una citt\u00e0 dal clima freddo. La copertura dello stadio risparmi\u00f2 alla folla un tempo molto freddo e nevoso ma il clima condizion\u00f2 il traffico e problemi logistici afflissero la partita. Il Super Bowl XVI divenne una delle trasmissioni pi\u00f9 viste della storia televisiva statunitense, con oltre 85 milioni di telespettatori e un 73% di share.\nPer la prima volta dal Super Bowl III, si affrontarono due squadre in precedenza mai qualificatesi per la partita. I 49ers avevano concluso la stagione regolare con un record di 13\u20133 e nei playoff avevano battuto i New York Giants e i Dallas Cowboys. I Bengals avevano concluso con un bilancio di 12\u20134 record e nella \"postseason\" avevano superato Buffalo Bills e San Diego Chargers.\nAnche se i Bengals guadagnarono 356 yard in attacco contro le 275 dei 49ers, questa fu la prima volta nella storia del Super Bowl che la squadra che aveva concluso con pi\u00f9 yard e touchdown perse. San Francisco sal\u00ec a un punteggio del Super Bowl di 20-0 alla fine del primo tempo, grazie a un touchdown passato e uno corso dal quarterback Joe Montana e a due field goal di Ray Wersching. Cincinnati inizi\u00f2 una rimonta nel secondo tempo col quarterback Ken Anderson che segn\u00f2 un touchdown su corsa da 5 yard e ne pass\u00f2 uno da 5 yard, ma nel terzo quarto la difesa di San Francisco resistette e con altri due field goal prese il largo. I Bengals segnarono il loro ultimo touchdown a 20 secondi dal termine ma non riuscirono a recuperare il successivo \"onside kick\". Montana fu nominato MVP del Super Bowl, completando 14 passaggi su 22 per 157 yard e un touchdown, oltre a correre 18 yard e un touchdown su corsa.\nFormazioni titolari.\n Membro della Pro Football Hall of Fame"}
{"id": "2635318", "revid": "767487", "url": "https://it.wikipedia.org/wiki?curid=2635318", "title": "Jock Wallace", "text": "Carriera.\nGioc\u00f2 dal 1952 al 1969 vestendo la maglia di sei squadra diverse.\nDa allenatore leg\u00f2 la sua figura a quella dei Rangers di Glasgow."}
{"id": "2635321", "revid": "984922", "url": "https://it.wikipedia.org/wiki?curid=2635321", "title": "Marangone", "text": "Il torrente Marangone \u00e8 un piccolo corso d'acqua della provincia di Roma, nel territorio dei comuni di Allumiere, Civitavecchia e Santa Marinella, costituendo il confine geografico tra questi due ultimi.\nIl Marangone genera a circa 290\u00a0m/s.l.m. da due fossi (fosso delle Cariole e fosso Lappoleta) che nascono dal Poggio Ombricolo, con sorgenti poste a circa 500\u00a0m/s.l.m.."}
{"id": "2635322", "revid": "287204", "url": "https://it.wikipedia.org/wiki?curid=2635322", "title": "Portland Trail Blazers 1973-1974", "text": "La stagione 1973-74 dei Portland Trail Blazers fu la 4\u00aa nella NBA per la franchigia.\nI Portland Trail Blazers arrivarono quinti nella \"Pacific Division\" della \"Western Conference\"con un record di 27-55, non qualificandosi per i play-off."}
{"id": "2635323", "revid": "6923", "url": "https://it.wikipedia.org/wiki?curid=2635323", "title": "Grzegorz B\u0142aszczyk", "text": "Si \u00e8 laureato alluniversit\u00e0 Adam Mickiewicz di Pozna\u0144 nel 1977 e ha ricevuto il Ph.D. dalla stessa universit\u00e0 nel 1983. Nel 1999 B\u0142aszczyk \u00e8 diventato professore presso la stessa struttura.\n\u00c8 esperto nella storia del Granducato di Lituania ed \u00e8 autore di 11 libri e pi\u00f9 di 100 altre pubblicazioni."}
{"id": "2635324", "revid": "287204", "url": "https://it.wikipedia.org/wiki?curid=2635324", "title": "Miami Heat 1993-1994", "text": "La stagione 1993-94 dei Miami Heat fu la 6\u00aa nella NBA per la franchigia.\nI Miami Heat arrivarono quarti nella \"Atlantic Division\" della \"Eastern Conference\" con un record di 42-40. Nei play-off persero al primo turno con gli Atlanta Hawks (3-2)."}
{"id": "2635326", "revid": "1305772", "url": "https://it.wikipedia.org/wiki?curid=2635326", "title": "Cucina", "text": ""}
{"id": "2635329", "revid": "287204", "url": "https://it.wikipedia.org/wiki?curid=2635329", "title": "Washington Capitols 1949-1950", "text": "La stagione 1949-50 dei Washington Capitols fu la 1\u00aa nella NBA per la franchigia.\nI Washington Capitols arrivarono terzi nella \"Eastern Division\" con un record di 32-36. Nei play-off persero la semifinale di division con i New York Knicks (2-0).\nStaff tecnico.\nAllenatore: Bob Feerick"}
{"id": "2635331", "revid": "198277", "url": "https://it.wikipedia.org/wiki?curid=2635331", "title": "Mario Acerbi", "text": "Carriera.\n\u00c8 cresciuto nella a Lodi con il La Serenissima e Fanfulla. Coi bianconeri esordisce in prima squadra disputando il campionato di Prima Divisione 1934-1935. La scalata calcistica si completa nel 1939, quando viene acquistato dalla Roma, con la quale conquista lo scudetto nel 1941-1942. Prima di festeggiare il titolo con la Roma, Acerbi s'infortuna gravemente il 21 dicembre 1941 sul campo della Triestina e perde il posto da titolare. \nDopo la Seconda guerra mondiale ritorna al Fanfulla nel campionato misto di B-C del 1945-1946, terminando poi la carriera da professionista nell'Olubra nel 1948.\nIn carriera ha totalizzato complessivamente 77 presenze in Serie A e 23 in Serie B.\n\u00c8 scomparso nel 2010 all'et\u00e0 di 96 anni."}
{"id": "2635332", "revid": "110157", "url": "https://it.wikipedia.org/wiki?curid=2635332", "title": "Marian Biskup", "text": "Biskup nacque a Inowroc\u0142aw. Ha scritto numerosi libri su Niccol\u00f2 Copernico. Biskup \u00e8 anche conosciuto anche per i suoi lavori sulla storia di Toru\u0144."}
{"id": "2635336", "revid": "729019", "url": "https://it.wikipedia.org/wiki?curid=2635336", "title": "Albert E. Rice", "text": " Fu reggente dell'Universit\u00e0 del Minnesota e 10\u00b0 vicegovernatore del Minnesota sotto i governatori Andrew Ryan McGill e William Rush Merriam.\nNato in un comune nella regione norvegese del Telemark, si trasfer\u00ec nel 1860 negli Stati Uniti dove, durante la guerra civile americana, prest\u00f2 servizio in un reggimento del Wisconsin e nel 1866 si trasfer\u00ec a Willmar. Prima di diventare vicegovernatore venne eletto pi\u00f9 volte al Senato del Minnesota. Mor\u00ec nel 1921 a Rochester."}
{"id": "2635337", "revid": "767487", "url": "https://it.wikipedia.org/wiki?curid=2635337", "title": "Discoverer 13", "text": "Discoverer 13 fu uno dei satelliti artificiali che facevano parte del programma Corona organizzato dal DARPA e dall'United States Air Force. Il satellite fu l'ultimo prototipo del satellite da ricognizione \"KH-1\" (la sigla sta per \"Key Hole\" ). Pesava 850\u00a0kg e fu lanciato il 10 agosto 1960 con un razzo vettore \"Thor-Agena\" dalla Vandenberg Air Force Base. Il satellite non aveva a bordo fotocamera n\u00e9 pellicola fotografica. La missione aveva lo scopo di sperimentare il sistema di recupero della capsula; la missione ebbe successo pieno e la capsula fu recuperata nell'oceano.\nIl Discoverer 13 divenne quindi il primo satellite ad essere recuperato dopo un lancio nello spazio."}
{"id": "2635338", "revid": "212348", "url": "https://it.wikipedia.org/wiki?curid=2635338", "title": "Washington Capitols 1950-1951", "text": "La stagione 1950-51 dei Washington Capitols fu la 2\u00aa e ultima nella NBA per la franchigia.\nI Washington Capitols fallirono dopo 35 partite dall'inizio della stagione e vennero classificati sesti nella \"Eastern Division\" con un record di 10-25."}
{"id": "2635339", "revid": "767487", "url": "https://it.wikipedia.org/wiki?curid=2635339", "title": "Nigel Gibbs", "text": "Carriera.\nGiocatore.\nDa giocatore ha trascorso tutta la sua carriera (dal 1983 al 2002) nel Watford, giocando 407 partite e segnando 5 reti.\nHa ottenuto qualche presenza con l'Inghilterra Under-21 nel 1987 e nel 1988.\nAllenatore.\nDopo aver allenato per un breve periodo il Watford, e diventato nel 2006 allenatore del Reading."}
{"id": "2635340", "revid": "422900", "url": "https://it.wikipedia.org/wiki?curid=2635340", "title": "Albert Rice", "text": ""}
{"id": "2635341", "revid": "170423", "url": "https://it.wikipedia.org/wiki?curid=2635341", "title": "Detroit Pistons 1958-1959", "text": "La stagione 1958-59 dei Detroit Pistons fu la 10\u00aa nella NBA per la franchigia.\nI Detroit Pistons arrivarono terzi nella \"Western Division\" con un record di 28-44. Nei play-off persero la semifinale di division con i Minneapolis Lakers (2-1)."}
{"id": "2635343", "revid": "767487", "url": "https://it.wikipedia.org/wiki?curid=2635343", "title": "DJ Dean", "text": " Conosciuto nella musica hard trance e euro trance \u00e8 anche producer e dj resident del club Tunnel di Amburgo, in Germania. Ha fondato l'etichetta discografica trance tedesca Tunnel Records con la quale ha pubblicato compilation trance/hard trance di successo sotto la Tunnel Trance Force e la Dj Networx (entrambe parte della Tunnel Records).\nInoltre \u00e8 conosciuto anche con l'alias di Angel Beats, Barbarez, Balla Nation, Bettnasser, Energy Flash, The Fall, Impegement Syndrom, Marty Schmidt, Martynes, Power Play, Silver Liquid, Star Burst, Treibbeat, Van Nilson.\nBiografia.\nDJ Dean raggiunse una certa popolarit\u00e0 nel 1992, all'et\u00e0 di 17 anni, quando divenne molto conosciuto nella scena dei club di Amburgo con la musica hardcore e gabber. Dopo aver suonato al Time Tunnel Rave nel 1995, divenne dj resident del famoso club Tunnel ad Amburgo. Nel 1997 prepar\u00f2 il suo studio dove produsse il suo primo progetto in cooperazione con la Sony Music Media (divisione della Sony Music Entertainment), un mix dal nome \"Tunnel Trance Force\". Questo mix fu un tale successo che molte altre compilation con lo stesso nome Tunnel Trance Force furono realizzate, non meno di 46 sequel in pi\u00f9 di un decennio. A questo segu\u00ec il suo terzo album solista, \"Protect Your Ears\", sotto l'etichetta Tunnel Records.\nLa sua Trance Club Tunnel arriv\u00f2 nella top 10 della Media Control Charts. Altre pubblicazioni di successo sono stati i maxi vinili \"Protect Your Ears\", \"Play It Hard\", \"It's A Dream\" e \"Ballanation\". Anche il suo progetto Das Licht \u00e8 molto conosciuto nella scena trance."}
{"id": "2635344", "revid": "170423", "url": "https://it.wikipedia.org/wiki?curid=2635344", "title": "Detroit Pistons 1959-1960", "text": "La stagione 1959-60 dei Detroit Pistons fu l'11\u00aa nella NBA per la franchigia.\nI Detroit Pistons arrivarono secondi nella \"Western Division\" con un record di 30-45. Nei play-off persero la semifinale di division con i Minneapolis Lakers (2-0)."}
{"id": "2635345", "revid": "72396", "url": "https://it.wikipedia.org/wiki?curid=2635345", "title": "Adam Galos", "text": ""}
{"id": "2635348", "revid": "287204", "url": "https://it.wikipedia.org/wiki?curid=2635348", "title": "Charlotte Hornets 1992-1993", "text": "La stagione 1992-93 dei Charlotte Hornets fu la 5\u00aa nella NBA per la franchigia.\nI Charlotte Hornets arrivarono terzi nella \"Central Division\" della \"Eastern Conference\" con un record di 44-38. Nei play-off vinsero il primo turno con i Boston Celtics (3-1), perdendo poi la semifinale di conference con i New York Knicks (4-1)."}
{"id": "2635349", "revid": "287204", "url": "https://it.wikipedia.org/wiki?curid=2635349", "title": "St. Petersburg Open 2009", "text": "Il St. Petersburg Open 2009 \u00e8 stato un torneo di tennis giocato sul cemento indoor. \n\u00c8 stata la 15\u00aa edizione del St. Petersburg Open, che fa parte della categoria ATP World Tour 250 series nell'ambito dell'ATP World Tour 2009. Il torneo si \u00e8 giocato al Petersburg Sports and Concert Complex di San Pietroburgo in Russia, dal 25 ottobre al 1\u00ba novembre 2009.\nPartecipanti.\nAltri partecipanti.\nGiocatori che hanno ricevuto una Wild card:\nGiocatori passati dalle qualificazioni:\nGiocatori entrati con un invito speciale al primo turno:\nCampioni.\nSingolare.\n Serhij Stachovs'kyj ha battuto in finale Horacio Zeballos 2-6, 7-68, 7-67\nDoppio.\n Colin Fleming / Ken Skupski hanno battuto in finale J\u00e9r\u00e9my Chardy / Richard Gasquet 2\u20136, 7\u20135, [10\u20134]"}
{"id": "2635350", "revid": "287204", "url": "https://it.wikipedia.org/wiki?curid=2635350", "title": "Washington Bullets 1983-1984", "text": "La stagione 1983-84 dei Washington Bullets fu la 23\u00aa nella NBA per la franchigia.\nI Washington Bullets arrivarono quinti nella \"Atlantic Division\" della \"Eastern Conference\" con un record di 35-47. Nei play-off persero al primo turno con i Boston Celtics (3-1)."}
{"id": "2635352", "revid": "1632387", "url": "https://it.wikipedia.org/wiki?curid=2635352", "title": "Negritos", "text": "Con il termine Negritos si indicavano originariamente alcuni gruppi etnici delle Filippine quali gli Aeta e i Batak. Nel tempo il termine \u00e8 passato ad indicare in modo estensivo tutti i gruppi pigmoidi che si trovano nell'Asia meridionale e insulare e nell'Oceania. Essi hanno alcune caratteristiche fisiche in comune: statura bassa () e robusta, pelle molto scura, capelli crespi.\nEtimologia.\nLa parola Negritos deriva dallo spagnolo \"negrito\", formata da \"negro\" (nero) + il suffisso diminutivo maschile \"-ito\", quindi letteralmente significa \"piccolo nero\". Essa risale al XVI secolo e fu usata per la prima volta dai colonizzatori spagnoli delle Filippine per indicare le popolazioni di pelle scura che avevano incontrato e che ritenevano venissero dall'Africa.\nDistribuzione geografica.\nAttualmente i negritos sono presenti in quattro maggiori aree:\nI negritos delle Filippine.\nLe popolazioni negrito delle Filippine sono circa 25 gruppi distinti. Fra questi i pi\u00f9 numerosi sono: gli Aeta (isola di Luzon), gli Ati (isola di Panay), i Batak (isola di Palawan), i Mamanwa (isola di Mindanao).\nI negritos della penisola malese.\nCi sono due gruppi negrito nella penisola malese propriamente detta, i Semang ed i Senoi, ed un gruppo nel sud della Thailandia, i Mani.\nI negritos delle Isole Andamane.\nI negrito delle isole Andamane, chiamati Andamanesi sono composti da cinque gruppi principali: Grandi Andamanesi, Jangili (estintisi nel 1931), Jarawa, Onge, Sentinelesi.\nI negritos della Nuova Guinea.\nNella nuova Guinea i negrito sono presenti con il gruppo dei Tapiro che si trova negli altopiani della Nuova Guinea Occidentale nella zona dei Wissel Lakes.\nStoria.\nLe origini dei Negritos sono tuttora alquanto dibattute ed in proposito si sono succedute nel tempo varie ipotesi.\nL'ipotesi attualmente pi\u00f9 accreditata prevede che i Negritos discendano, almeno in parte, da una migrazione dei popoli che vivevano nell'Africa orientale, avvenuta circa 60.000 anni fa. Un gruppo non molto numeroso, forse circa 200 individui, che nel tardo Pleistocene attravers\u00f2 lo stretto di Bab el-Mandeb (allora molto meno largo di oggi a causa della glaciazione in atto) e pass\u00f2 dall'Africa alla penisola arabica, e da qui, seguendo un percorso di 12.000\u00a0km lungo le coste dell'Oceano Indiano degli attuali Iran, Pakistan, India, raggiunse il sud-est asiatico, la Nuova Guinea e le Filippine.\nQuesta teoria ha trovato conferme nelle analisi genetiche. Infatti i test hanno dimostrato che i Negrito delle isole Andamane fanno parte dell'aplogruppo N del DNA mitocondriale, che discende dall'aplogruppo L3, cio\u00e8 quello originario dell'Africa orientale."}
{"id": "2635353", "revid": "599013", "url": "https://it.wikipedia.org/wiki?curid=2635353", "title": "Trevor Trevisan", "text": "Biografia.\nDi origini venete, \u00e8 il figlio dell'ex calciatore Angelo Trevisan.\nCarriera.\nCresciuto nel Conegliano, e poi nella formazione Berretti della Sacilese, debutta nell'Eccellenza friulana nel 2000-2001 proprio con la Sacilese mentre nel 2001-2002 gioca per il Pordenone in Serie D.\nNel 2002-2003 passa all'Aquila in Serie C1. Dal 2003 al 2005 gioca per il sempre in Serie C1. Nel 2005 debutta con il Vicenza in Serie B venendo poi ceduto a gennaio 2007 al in Serie C1 la prima stagione e in Serie B le due stagioni successive.\nNell'estate 2009 dopo il fallimento del passa al Padova dove alla fine del primo anno ottiene la salvezza in Serie B, dopo i play-out contro la . Nel secondo anno gioca 21 incontri nella stagione in cui i patavini giungono in finale play-off.\nAll'inizio della stagione 2012-2013 eredita da Vincenzo Italiano il ruolo di capitano. I gradi gli vengono confermati anche nella stagione successiva dal nuovo allenatore Dario Marcolin. Successivamente durante la stagione la fascia di capitano passa a Mat\u00edas Cuffa.\nIl 31 gennaio 2014 passa titolo temporaneo al nell'operazione che ha portato Simone Pasa al club veneto.\nIl 22 luglio, dopo la mancata iscrizione del Padova al campionato di Lega Pro, rimane svincolato.\nIl 25 luglio dello stesso anno, viene acquistato dalla Salernitana, firmando un contratto biennale.\nDiventa un pilastro della difesa granata e con 24 presenze e 3 gol conquista la promozione nella Serie B 2015-2016. \nNell'estate 2016 lascia la societ\u00e0 campana per trasferirsi in Lega Pro nelle file della e, nell'estate 2017, fa ritorno dopo tre anni e mezzo al di cui diventa club manager nel 2019, al termine della carriera.\nStatistiche.\nPresenze e reti nei club.\n\"Statistiche aggiornate al 2 aprile 2019.\""}
{"id": "2635356", "revid": "170423", "url": "https://it.wikipedia.org/wiki?curid=2635356", "title": "Philadelphia Warriors 1949-1950", "text": "La stagione 1949-50 dei Philadelphia Warriors fu la 4\u00aa nella NBA per la franchigia.\nI Philadelphia Warriors arrivarono quarti nella \"Eastern Division\" con un record di 26-42. Nei play-off persero la semifinale di division con i Syracuse Nationals (2-0)."}
{"id": "2635357", "revid": "838137", "url": "https://it.wikipedia.org/wiki?curid=2635357", "title": "Camilo Fernando Castrell\u00f3n Pizano", "text": "Biografia.\nNel 1963 viene ammesso nell'Estudiantado Filos\u00f3fico Salesiano e, successivamente, in quello teologico \"El Porvenir\".\nIl 2 dicembre 1972 viene ordinato sacerdote per la Societ\u00e0 salesiana di San Giovanni Bosco.\nConsegue le licenze in teologia presso la Pontificia Universit\u00e0 \"Javeriana\" di Bogot\u00e0 (1972), in filosofia presso l'Universit\u00e0 \"Santo Tom\u00e1s\" di Bogot\u00e0 (1993) e in psicologia presso la Pontificia Universit\u00e0 Salesiana di Roma (1984), dove ha conseguito anche la laurea in scienze dell'educazione (1983).\nDopo l'ordinazione sacerdotale ricopre i seguenti incarichi: vicario parrocchiale di \"Agua de Dios\"; direttore dell'Opera Bosconiana e della \"Ciudadela de los Muchachos\" per bambini della strada; delegato nella sua provincia per le vocazioni; consigliere provinciale; delegato provinciale del capitolo generale; parroco del santuario \"Ni\u00f1o Jes\u00fas\" di Bogot\u00e0 ed ispettore provinciale dei salesiani in Colombia.\nNominato vescovo di Tib\u00fa il 23 aprile 2001, riceve l'ordinazione episcopale il 6 giugno dello stesso anno nel santuario \"Nostra Signora del Carmelo\" a Bogot\u00e0 per l'imposizione delle mani dell'arcivescovo titolare di Midila e nunzio apostolico in Colombia Beniamino Stella.\nIl 2 dicembre 2009 viene nominato vescovo di Barrancabermeja.\nIl 29 maggio 2020 papa Francesco ne accoglie la rinuncia per raggiunti limiti d'et\u00e0.\nGenealogia episcopale.\nLa genealogia episcopale \u00e8:"}
{"id": "2635358", "revid": "1576347", "url": "https://it.wikipedia.org/wiki?curid=2635358", "title": "Esametro", "text": ""}
{"id": "2635361", "revid": "1543377", "url": "https://it.wikipedia.org/wiki?curid=2635361", "title": "Grand Prix de Tennis de Lyon 2009", "text": "Il Grand Prix de Tennis de Lyon 2009 \u00e8 stato un torneo di tennis giocato sul cemento indoor. \n\u00c8 stata la 23\u00aa edizione del Grand Prix de Tennis de Lyon, che fa parte della categoria ATP World Tour 250 series nell'ambito dell'ATP World Tour 2009. Il torneo si \u00e8 giocato al Palais des Sports de Gerland di Lione in Francia, dal 25 ottobre al 1\u00ba novembre 2009.\nPartecipanti.\nAltri partecipanti.\nGiocatori che hanno ricevuto una Wild card:\nGiocatori passati dalle qualificazioni:\nCampioni.\nSingolare.\n Ivan Ljubi\u010di\u0107 ha battuto in finale Micha\u00ebl Llodra, 7-5, 6-3\nDoppio.\n Julien Benneteau / Nicolas Mahut hanno battuto in finale Arnaud Cl\u00e9ment / S\u00e9bastien Grosjean, 6-4, 7-6(6)"}
{"id": "2635362", "revid": "767487", "url": "https://it.wikipedia.org/wiki?curid=2635362", "title": "Johnny Payak", "text": ""}
{"id": "2635364", "revid": "101260", "url": "https://it.wikipedia.org/wiki?curid=2635364", "title": "Pentametro", "text": ""}
{"id": "2635366", "revid": "767487", "url": "https://it.wikipedia.org/wiki?curid=2635366", "title": "Discoverer 14", "text": "Il Discoverer 14 (conosciuto anche come \"KH-1 9009\") era un satellite spia lanciato nell'ambito del programma Corona organizzato dal DARPA e dall'United States Air Force. Pesava 850\u00a0kg e fu lanciato il 18 agosto 1960 dalla Vandenberg Air Force Base con un razzo \"Thor-Delta\". A differenza dei precedenti satelliti della serie, il Discoverer 14 aveva a bordo un sistema fotografico. La capsula di rientro con la pellicola fotografica fu recuperata il 19 agosto 1960 da un aereo militare C-119.\nIl Discoverer 14 fu la prima missione riuscita di un satellite spia, con il recupero di una pellicola con immagini riprese con successo da un satellite orbitante. Fu anche il primo recupero aereo di un oggetto di ritorno dall'orbita intorno alla Terra."}
{"id": "2635367", "revid": "647919", "url": "https://it.wikipedia.org/wiki?curid=2635367", "title": "USNA", "text": ""}
{"id": "2635369", "revid": "287204", "url": "https://it.wikipedia.org/wiki?curid=2635369", "title": "Bank Austria Tennis Trophy 2009", "text": "Il Bank Austria Tennis Trophy 2009 \u00e8 stato un torneo di tennis giocato sul cemento indoor. \n\u00c8 stata la 35\u00aa edizione del Bank Austria Tennis Trophy, che fa parte della categoria ATP World Tour 250 series nell'ambito dell'ATP World Tour 2009. Il torneo si \u00e8 giocato al Wiener Stadthalle di Vienna in Austria, dal 24 ottobre al 1\u00ba novembre 2009.\nPartecipanti.\nAltri partecipanti.\nGiocatori che hanno ricevuto una Wild card:\nGiocatori passati dalle qualificazioni:\nGiocatori Lucky Loser:\nCampioni.\nSingolare.\n J\u00fcrgen Melzer ha battuto in finale Marin \u010cili\u0107, 6-4, 6-3\nDoppio.\n \u0141ukasz Kubot / Oliver Marach hanno battuto in finale Julian Knowle / J\u00fcrgen Melzer, 2-6, 6-4, [11-9]"}
{"id": "2635371", "revid": "287204", "url": "https://it.wikipedia.org/wiki?curid=2635371", "title": "Phoenix Suns 2008-2009", "text": "La stagione 2008-09 dei Phoenix Suns fu la 41\u00aa nella NBA per la franchigia.\nI Phoenix Suns arrivarono secondi nella \"Pacific Division\" della \"Western Conference\" con un record di 46-36, non qualificandosi per i play-off."}
{"id": "2635377", "revid": "287204", "url": "https://it.wikipedia.org/wiki?curid=2635377", "title": "Houston Rockets 1992-1993", "text": "La stagione 1992-93 degli Houston Rockets fu la 26\u00aa nella NBA per la franchigia.\nGli Houston Rockets vinsero la \"Midwest Division\" della \"Western Conference\" con un record di 55-27. Nei play-off vinsero al primo turno con i Los Angeles Clippers (3-2), perdendo poi la semifinale di conference con i Seattle SuperSonics (4-3)."}
{"id": "2635380", "revid": "767487", "url": "https://it.wikipedia.org/wiki?curid=2635380", "title": "Hochplattig", "text": "L'Hochplattig (2.768 ) \u00e8 la montagna pi\u00f9 alta dei Monti di Mieming nelle Alpi Calcaree Nordtirolesi. Si trova in Austria (Tirolo)."}
{"id": "2635381", "revid": "92723", "url": "https://it.wikipedia.org/wiki?curid=2635381", "title": "Rosh Pina", "text": "Rosh Pina (o Rosh Pinna, ebraico \u05e8\u05d0\u05e9 \u05e4\u05e0\u05d4, letteralmente: \"Pietra Miliare\") \u00e8 un consiglio locale di circa 2800 abitanti dell'alta Galilea, situato sulle pendici est del monte Kna'an, a circa 2 km a est della citt\u00e0 di Safad.\nSorta il 12 dicembre 1882, \u00e8 stata dichiarata \"consiglio comunale\" nel 1949.\nStoria.\nRosh Pina fa parte di un gruppo di colonie del primo movimento d'immigrazione nell'allora Impero Ottomano. Essendo stata fondata alcune settimane prima di Petah Tiqwa \u00e8 considerata la pi\u00f9 vecchia colonia. Nel 1875 Eliezer Rokach, di Safad, compr\u00f2 insieme ad alcuni suoi amici la met\u00e0 dei terreni del villaggio arabo di al-Ja'una. Nel 1878 un gruppo di 17 famiglie di Safad (alcune discendevano da ebrei spagnoli cacciati nel 1492) colonizz\u00f2 il posto. Il nuovo insediamento fu chiamato Gei Oni.\n L'obiettivo dei coloni era di cambiare il loro modo di vivere \u2013 da una vita basata sulla sussistenza a una vita basata sull'agricoltura. Ma siccit\u00e0, carestie, malattie (inclusa la peste che decim\u00f2 le greggi) e la mancanza di esperienza professionale in agricoltura costrinsero i coloni ad abbandonare il posto nonostante l'aiuto dei cittadini di al-Ja'una e nonostante i fondi raccolti all'inizio. Gli ebrei sopravvissuti alle malattie tornarono a Safad, dove furono trattati male dai concittadini a causa del conflitto ideologico nato quando hanno lasciarono la loro citt\u00e0 religiosa originaria. Solo tre famiglie rimasero a Gei Oni \nNel 1882, dopo il congresso di Foc\u0219ani, in Romania, un gruppo di 30 famiglie ebree di Moine\u0219ti, sempre in Romania, decisero di emigrare in Palestina e di lavorare la terra. Prima di emigrare inviarono a cercare il luogo giusto dove insediarsi il loro rappresentante David Shuv, accompagnato dal contadino David Bukshtater. Nel mese di Tammuz del 1882 il primo gruppo di 5 famiglie arriv\u00f2 in Palestina, tra loro Baruch e suo padre Isacco Goldring, Zeev Ben Shimon Blum, Avraham Ben Shalom Rotberg e Ghershon Ben Scevach Goldman (Hamaghid 1882 edizione 38, Hibat Tzion).\nNel luglio 1882 David Shuv, rappresentante del comitato di Moinesti, compr\u00f2 le terre che facevano parte di Gei Oni ed altri terreni del villaggio al-Ja'una. Nell'agosto del 1882 la nave \u201cTatis\u201d, partita dal porto di Galati con decine di famiglie, dopo un viaggio difficile arriv\u00f2 nel porto di Beirut; da qui le famiglie proseguirono a piedi e su muli per Safad, giungendo infine a Gei Oni, cui cambiarono il nome in \u201cRosh Pina\u201d (da un passo del libro dei Salmi 118 verso 22: \u201cla pietra scartata dai costruttori \u00e8 divenuta pietra d'angolo\u201d). Purtroppo per loro l'autorit\u00e0 turca viet\u00f2 la costruzione di nuovi edifici e perci\u00f2 furono costretti a vivere nelle case gi\u00e0 costruite e comprate dagli arabi.\nNel 1883 il Barone Rothschild venne in aiuto di Rosh Pina che cos\u00ec divenne la prima colonia posta sotto la sua ala protettrice. In cambio del trasferimento di propriet\u00e0 di tutti i terreni e degli edifici delle colonie al Barone, era lui a preoccuparsi dell'assistenza alle famiglie, delle costruzioni e dei pagamenti dei debiti accumulati. Nel corso degli anni successivi fu costruita la sinagoga di Rosh Pina (1887), la prima scuola nazionale ebraica della Galilea (1899), una fabbrica di fili di seta, una cantina, un frantoio, il primo albergo in Galilea ed altro ancora. Nel 1900, principalmente a causa di conflitti tra i contadini e i segretari del Barone, il Barone pass\u00f2 l'egida della colonia alla Societ\u00e0 JCA, che era gestita dal Barone Maurice de Hirsch.\nLa colonia ha continuato a svolgere un ruolo centrale nella colonizzazione della Terra d'Israele fino alla creazione dello Stato. Nel 1920 la colonia era una base per Joseph Trumpeldor e alcuni suoi compagni. Negli anni trenta l'epidemiologo professor Gideon Mer vi si stabil\u00ec per condurre la sua ricerca sulle malattie come la malaria. Successivamente la colonia divenne base per l'immigrazione clandestina degli ebrei dalla Siria durante il Mandato Britannico. A Rosh Pina c'erano anche le squadre del lavoro del Betar.\nCon la creazione dello Stato di Israele gli inglesi hanno dato agli arabi, la polizia e alcuni campi dell'esercito nella regione di Rosh Pina. Il 26 aprile 1948 fu organizzata una forza mista tra l'Irgun e l'organizzazione dell'Hagana di Rosh Pina e in un'azione integrata presero il palazzo della polizia ed il campo \"Philo\". Gli abitanti di Giauni temevano la vendetta da parte degli ebrei di Rosh Pina e con la speranza che i siriani riconquistassero la regione hanno abbandonato le loro case e scapparono verso il nord quelli di loro che sono voluto rimanere sono stati \"convinti\" a lasciare la comunit\u00e0, e la maggior parte dei residenti di Giauni andarono nei campi profughi in Libano, i contadini di Rosh Pina si impossessarono delle terre di Giauni e le sue case sono state occupate dai nuovi immigrati e dai militari in congedo.\nA Rosh Pina c'erano circa 350 persone nel maggio 1948 circa 150 residenti in pi\u00f9 durante il 1948-1949, ed un numero simile di immigrati agli inizi degli anni '50. Nel 1970 vi erano 850 abitanti. \nTra l'anno 1964 e i primi anni settanta vi si stabil\u00ec un numero di giovani in case su per la montagna. Tra di loro il fotografo Avi Naveh, il musicista Eli Magen, il pittore e scrittore Shmuel (Leone Eckstein), Gideon Nili Lavi, Joseph Safra e una scuola auto stima presso l'Hotel Alter Schwartz. Negli anni '80 ci fu un'altra ondata di intellettuali, tra cui il traduttore Aryeh Buber, Ellen Lardner seguace di Gurdjieff e Drora Havkin. \nNel corso degli anni alcune case sono state ristrutturate e rinnovate, mentre nella casa del medico del paese \u00e8 stato aperto il Museo di Storia dell'insediamento dell'Alta Galilea."}
{"id": "2635382", "revid": "767487", "url": "https://it.wikipedia.org/wiki?curid=2635382", "title": "Oliver Lieb", "text": "Carriera musicale.\nOliver inizi\u00f2 la sua carriera musicale all'et\u00e0 di 14 anni come bassista con grandi ambizioni di suonare in gruppi funky e soul. Ad ogni modo ha sempre lasciato le band dove suonava prima che queste trovassero un successo reale ed inizi\u00f2 ad esplorare la musica elettronica. La sua prima registrazione, sotto l'alias \u201cForce Legato\", fu distribuito dalla ZYX Music. Nel 1992 incontr\u00f2 Matthias Schindehutte, A&amp;R per la nuova etichetta, la Harthouse che contatt\u00f2 lui per il progetto Spicelab. Spicelab divenne uno dei progetti pi\u00f9 importanti della Harthouse e una figura di spicco della scena techno di Francoforte. Allo stesso tempo Oliver ha iniziato a lavorare a brani pi\u00f9 difficili pubblicati con l'alias di Psilocybin. Nel 1993 vide la prima pubblicazione con l'alias L.S.G. che ha interrotto nel 2007. Nel 1994 la sua prima collaborazione con Harald Gro\u00dfkopf (con cui si sarebbe poi esibito dal vivo) pubblic\u00f2 tracce con l'alias The Ambush.\nProduzione.\nLa Superstition Records ha descritto lo studio di Oliver Lieb come una delle pi\u00f9 eccitanti collezioni di strumenti di tutta la scena techno. Contiene dozzine di sintetizzatori, alcuni dei quali rari e inusuali. Oliver preferisce gli strumenti analogici, valorizzando specialmente gli oscillatori in grado di produrre frequenze estremamente basse e profonde. La sua musica \u00e8 costituita tipicamente da atipiche trame sonore e melodie dritte con ritmi techno molto familiari.\nPseudonimi.\nLieb \u00e8 conosciuto con decine di alias con oltre 200 produzioni e remix in vari generi di musica elettronica come trance, house, e techno. Alcuni dei suoi alias sono:\ne molti altri."}
{"id": "2635386", "revid": "709565", "url": "https://it.wikipedia.org/wiki?curid=2635386", "title": "Link (Nathan Never)", "text": "Link \u00e8 un personaggio del fumetto fantascientifico \"Nathan Never\", edito dalla Sergio Bonelli Editore ed ideato dal trio Michele Medda, Antonio Serra e Bepi Vigna.\nBiografia del personaggio.\nSerie regolare.\nRobot modello C012, Link \u00e8 il primo (e ancora unico) androide a ricoprire il ruolo di Agente Alfa. La prima apparizione di Link risale al numero 37 della serie regolare. Link (graficamente ispirato al Data di ), unico testimone dell'affondamento di una nave ad opera di un gigantesco mostro marino, viene acquistato da Nathan Never. Alla fine dell'avventura, dopo che Sigmund Baginov lo ha privato delle inibizioni dovute alle tre leggi della robotica, Link \u00e8 finalmente libero di sviluppare una sua personalit\u00e0 e viene assunto da Edward Reiser, ai tempi Direttore dell'Agenzia. Link sar\u00e0 spesso presente nelle avventure della Saga di Atlantide, soprattutto in quelle ambientate in Giappone. In questa fase del fumetto, Link ha una sorta di relazione con Olga, il robot-donna custode del parco dei dinosauri del Professor Odaka. Nel corso dei primi cento numeri, Link \u00e8 uno dei comprimari principali della serie ed \u00e8 inoltre l'unico Agente Alfa ad essere presente nel futuro di Nemo. Di lui si innamora la giovane Silvia, rimasta di fatto orfana dopo la scomparsa dell'Asteroide Argo: nei confronti della giovane umana, Link mostra un affetto quasi paterno. Dopo il restyling del numero 100 e fino alla guerra contro le Stazioni Orbitanti, il ruolo di Link viene lentamente modificato. Link \u00e8 l'unico agente (assieme ad Al Goodman) a non prendere parte (se non in maniera marginale) alla Saga Alfa, la sua relazione con Olga viene di colpo trascurata, viene addirittura distrutto nello Speciale 10 Minaccia dal Cielo per poi essere ricostruito copiando in un nuovo corpo le sue memorie una cui registrazione era conservata da Sigmund Baginov. Link \u00e8 protagonista del settimo Agenzia Alfa, Vessillo d'Acciaio. In questa storia, Link viene contagiato da un virus in grado di permettergli lo sviluppo di una sfera emotiva oltre che razionale. A contagiarlo sar\u00e0 un altro Robot, il Custode, convinto della superiorit\u00e0 degli androidi sull'uomo e che vuole conquistare la Terra. Link si opporr\u00e0 al Custode e assieme a Nathan Never ne distrugge la base spaziale.\nDurante la Guerra contro le Stazioni Orbitanti, Link si occupa principalmente di operazioni di supporto e rimane ai margini della trama principale, anche se avr\u00e0 modo di salvare la vita di Legs Weaver, dispersa nello spazio.\nDopo la guerra, Link sparisce per un lungo periodo dalle storie della collana principale. Riappare nel numero 178, durante la battaglia conclusiva con Aran Darko, in cui si scopre che Link \u00e8 stato trasformato in una sorta da macchina da guerra da Baginov, cosa che ha ulteriormente raffreddato i rapporti tra l'esperto informatico e Nathan Never.\nGenerazione Futuro.\nNella saga di Generazione Futuro, Link \u00e8 a capo dei robot Mute. Si unisce alla fine del primo albo agli Agenti Alfa sopravvissuti. Emergono informazioni rilevanti sul futuro di Link e della serie di Nathan Never:\nVersioni alternative di Link.\nFuturo di Nemo.\nIn questo futuro alternativo, Link fa parte dell'equipaggio del Nautilus. Nella prima trilogia \u00e8 un personaggio centrale. Fa parte del primo gruppo di ribelli reclutati da Dakkar e Gabriel, collabora alla missione che riporta in vita Nemo, \u00e8 l'unico membro accettato sul Nautilus da Nemo dopo la scomparsa della figlia, salva la vita a Susan Strong, partecipa alla missione finale contro i tecnodroidi. Mantiene un ruolo rilevante nel volume contro i Grigi, controllati dal Custode sopravvissuto secoli prima all'esplosione del suo satellite. Nella seconda trilogia, Link \u00e8 sempre presente ma ricopre un ruolo sempre meno importante.\nRibelli di Marte.\nIn questo futuro alternativo, Link \u00e8 a capo di un'organizzazione marziana ribelle contro la dittatura dei Pretoriani."}
{"id": "2635389", "revid": "599013", "url": "https://it.wikipedia.org/wiki?curid=2635389", "title": "Kennard Winchester", "text": ""}
{"id": "2635390", "revid": "122227391", "url": "https://it.wikipedia.org/wiki?curid=2635390", "title": "Teresa Batista stanca di guerra", "text": "Teresa Batista stanca di guerra (titolo orig. \"Tereza Batista Cansada de Guerra\") \u00e8 un romanzo dello scrittore brasiliano Jorge Amado, scritto a Bahia nel 1972 e pubblicato nello stesso anno dall'editore Martins di S\u00e3o Paulo. \n\u00c8 stato tradotto in tedesco, arabo, coreano, slovacco, sloveno, spagnolo, francese, greco, ebraico, olandese, inglese, italiano, norvegese, polacco e turco.\nTrama.\nIl romanzo non segue sempre l'ordine cronologico degli eventi, ma utilizza frequentemente la figura retorica dell'analessi. Protagonista \u00e8 Teresa, bellissima, coraggiosa e appassionata mulatta dalla vita durissima (la \"guerra\" del titolo) costretta spesso dalla povert\u00e0 ad esercitare come prostituta. L'io narrante, e in questo caso cantastorie, \u00e8 Amado stesso. All'inizio del libro Teresa si trova ad Aracaju (capitale dello stato di Sergipe) dove cerca di affermarsi come sambista da cabaret; qui nel corso di una rissa conosce e si innamora di Juanario Gereba, un marinaio da cui per\u00f2 le circostanze la separano. Seguono alcuni episodi di flashback; orfana di padre e madre, ancora impubere, viene venduta dalla zia al terribile Capitano Justiniano Duarte da Rosa, che ne fa la sua schiava sessuale. Qualche tempo dopo conosce un ragazzo seducente ma egoista, Daniel, per amore del quale sfida l'ira del capitano e finisce per ucciderlo. Viene salvata dalla prigione dal ricco e anziano fazendeiro Emiliano Guedes che ne fa la sua mantenuta, la istruisce e le fa capire i veri valori della vita. Ma perde anche lui quando le muore fra le braccia. \nUn episodio (cronologicamente collocato dopo quello iniziale) \u00e8 organizzato per brevi capitoletti con i capolettera in ordine alfabetico (secondo una prassi in uso nelle storie scritte, pubblicate e raccontate dai cantastorie brasiliani). Si chiama infatti \"L'abc del vaiolo nero\" e racconta che Teresa, triste per la perdita di Janu, ha seguito un giovane medico in un paesino del sert\u00e3o e qui resta coinvolta in un'epidemia di vaiolo e si prodiga per combatterlo. \nInfine nell'episodio finale e pi\u00f9 lungo Teresa, arrivata a Salvador de Bahia, senza pi\u00f9 speranza di rivedere Janu, morto in mare (ma si tratta di una falsa notizia e il marinaio ritorner\u00e0 alla fine), preferisce tornare a fare la prostituta per non essere costretta a simulare affetto al protettore di turno. Proprio a questo punto la corrotta amministrazione cittadina organizza il trasloco dei bordelli, dal centro in certe case periferiche, fatiscenti e malsane, di propriet\u00e0 di un politico locale che spera cos\u00ec di farle fruttare e contemporaneamente acquisire meriti morali presso l'opinione pubblica. Allora Teresa organizza uno sciopero delle prostitute, che diventa una sarabanda corale in cui entrano il mondo dei bassifondi di Bahia, gli orixas, gli scontri con la polizia e una nave americana carica di militari giunta proprio allora nel porto.\nAdattamenti.\nIl romanzo ha avuto un adattamento televisivo, una miniserie per l'emittente Rede Globo.\nIl cantautore Massimiliano D'Ambrosio ha dedicato una canzone a Teresa Batista inserita nell'album Cuore di ferro"}
{"id": "2635395", "revid": "287204", "url": "https://it.wikipedia.org/wiki?curid=2635395", "title": "Memphis Grizzlies 2002-2003", "text": "La stagione 2002-03 dei Memphis Grizzlies fu l'8\u00aa nella NBA per la franchigia.\nI Memphis Grizzlies arrivarono sesti nella \"Midwest Division\" della \"Western Conference\" con un record di 28-54, non qualificandosi per i play-off."}
{"id": "2635397", "revid": "278830", "url": "https://it.wikipedia.org/wiki?curid=2635397", "title": "Magda Konopka", "text": "Attiva anche in televisione e ricordata per la sua avvenenza, \u00e8 stata interprete di b-movie (western, thriller e poliziotteschi).\nBiografia.\nDopo un periodo in cui lavor\u00f2 come modella, il collega italiano Massimo Serato la convinse a recarsi a Roma, dove nel 1965 ottenne la sua prima parte nel film \"Thrilling\". Nel dicembre dello stesso anno, Konopka spos\u00f2 il miliardario franco-canadese Jean-Louis Dessy, ma i due si separarono alla primavera successiva. A gennaio e ad agosto 1967 comparve sulla copertina del settimanale \"Tempo\", posando poi per la copertina del numero di maggio 1970 di \"Penthouse\". Nel gennaio 1967 e nel novembre 1970 venne ritratta sulle pagine di \"Playmen\".\nI suoi ultimi film vennero distribuiti nei tardi anni settanta."}
{"id": "2635398", "revid": "287204", "url": "https://it.wikipedia.org/wiki?curid=2635398", "title": "Seattle SuperSonics 1979-1980", "text": "La stagione 1979-80 dei Seattle SuperSonics fu la 13\u00aa nella NBA per la franchigia.\nI Seattle SuperSonics arrivarono secondi nella \"Pacific Division\" della \"Western Conference\" con un record di 56-26. Nei play-off vinsero il primo turno con i Portland Trail Blazers (2-1), la semifinale di conference con i Milwaukee Bucks (4-3), perdendo poi la finale di conference con i Los Angeles Lakers (4-1)."}
{"id": "2635402", "revid": "287204", "url": "https://it.wikipedia.org/wiki?curid=2635402", "title": "Indiana Pacers 2001-2002", "text": "La stagione 2001-02 degli Indiana Pacers fu la 26\u00aa nella NBA per la franchigia.\nGli Indiana Pacers arrivarono terzi nella \"Central Division\" della \"Eastern Conference\" con un record di 42-40. Nei play-off persero al primo turno con i New Jersey Nets (3-2)."}
{"id": "2635403", "revid": "112827286", "url": "https://it.wikipedia.org/wiki?curid=2635403", "title": "Ceppagna", "text": "Ceppagna \u00e8 la pi\u00f9 grande delle frazioni del comune di Venafro, in provincia di Isernia. Essa conta circa 600 abitanti ed \u00e8 situata a quasi 300 , alle pendici del monte Sammucro (1205\u00a0m), a pochi passi dal confine con la Campania e il Lazio.\nStoria.\nPresenta testimonianze di epoca osco-sannita (fra cui le 'mura ciclopiche', muraglioni in opera poligonale) e una successiva e progressiva aggregazione come villaggio rurale a forte carattere agricolo-pastorale, dall'epoca romana sino ai nostri giorni. Il nome \"Ceppagna\" deriva dal latino \"cippus\", che stava ad indicare una stele/cippo ritrovata in localit\u00e0 \"centisimo\" su cui era incisa, in epoca imperiale, la distanza da Roma appunto cento miglia circa 160 km.\nDescrizione.\nVi si trova la chiesa della \"Madonna del Rosario\" al cui interno \u00e8 conservata la statua della patrona. Il piccolo centro storico racchiude tutta l'area della chiesa. Circondata da uliveti, adagiata sulla collina, Ceppagna dispone di una grande produzione di olio d'oliva annuale. \u00c8 inoltre praticata la pastorizia e l'allevamento. La festa patronale in onore della Madonna del Rosario ricorre la prima domenica di ottobre."}
{"id": "2635406", "revid": "287204", "url": "https://it.wikipedia.org/wiki?curid=2635406", "title": "Viktor L\u00e1zni\u010dka", "text": "Vinse diversi campionati giovanili del suo paese, tra cui il campionato under-10 (1997) e under-12 (1998 e 1999). Giunse 2\u00ba al campionato under-18 del 2001. Nel 2005 vinse la medaglia di bronzo al campionato europeo under-18 di Castelnuovo.\nAltri risultati di rilievo:\nAttualmente \u00e8 allenato dal suo connazionale e grande maestro Sergey Movsesyan.\nIl suo rating Elo di settembre 2009 \u00e8 di 2634 punti."}
{"id": "2635407", "revid": "287204", "url": "https://it.wikipedia.org/wiki?curid=2635407", "title": "Philadelphia 76ers 1974-1975", "text": "La stagione 1974-75 dei Philadelphia 76ers fu la 26\u00aa nella NBA per la franchigia.\nI Philadelphia 76ers arrivarono quarti nella \"Atlantic Division\" della \"Eastern Conference\" con un record di 34-48, non qualificandosi per i play-off."}
{"id": "2635411", "revid": "287204", "url": "https://it.wikipedia.org/wiki?curid=2635411", "title": "Viktor Laznicka", "text": ""}
{"id": "2635414", "revid": "287204", "url": "https://it.wikipedia.org/wiki?curid=2635414", "title": "Commewijne", "text": "Commewijne (dal Sranan Tongo: \"Kawina-liba\"; liba = fiume) \u00e8 un fiume del Suriname che scorre nel distretto omonimo.\nSfocia nell'Oceano Atlantico (alle coordinate: )."}
{"id": "2635417", "revid": "599013", "url": "https://it.wikipedia.org/wiki?curid=2635417", "title": "John Tschogl", "text": ""}
{"id": "2635418", "revid": "114744949", "url": "https://it.wikipedia.org/wiki?curid=2635418", "title": "Marowijne", "text": "Marowijne (o Maroni; Sranan Tongo: Marwina-Liba) \u00e8 un fiume del Suriname che scorre nel distretto omonimo.\nNasce dai monti Tumuk Humak e segna il confine (conteso) tra Guyana francese e Suriname, sfociando nell'Oceano Atlantico dopo 520 km."}
{"id": "2635419", "revid": "6923", "url": "https://it.wikipedia.org/wiki?curid=2635419", "title": "Prostituzione in Europa", "text": "Il trattamento legale della prostituzione in Europa varia nei diversi Paesi. In alcuni Stati il compiere prestazioni sessuali a pagamento \u00e8 illegale, mentre in altri la prostituzione in s\u00e9 \u00e8 lecita, mentre sono punite varie forme di favoreggiamento (come l'agire come protettore, il prestare favoreggiamento, ogni attivit\u00e0 che porti ad ottenere profitto dalla prostituzione, l'induzione, etc.) nel tentativo di rendere pi\u00f9 difficile il prostituirsi.\nModelli legali sulla prostituzione.\nIl trattamento legale della prostituzione nei diversi Paesi europei segue tre modelli giuridici dominanti.\nEuropa centrale.\nAustria.\nQuello dell'Austria \u00e8 un esempio di prostituzione regolamentata; essa \u00e8 legale, ma vincolata a vari regolamenti. La maggior parte delle prostitute proviene dall'Europa dell'est.\nRepubblica Ceca.\nNella Repubblica Ceca la prostituzione \u00e8 legale, mentre le case di tolleranza ed altre forme di ingaggio sono vietate. L'applicazione di queste leggi \u00e8 lassista e la prostituzione, assieme con le altre attivit\u00e0 che la circondano, sono relativamente comuni nel paese. La prostituzione \u00e8 regolamentata fiscalmente come una specifica attivit\u00e0, ma i bordelli, seppur in teoria illegali, sono tollerati dalla polizia. Ufficialmente sono strip bar e sexy club; nel 2005 il governo propose la legalizzazione totale - delimitando delle aree della citt\u00e0 entro la quale si poteva esercitare, con controlli medici periodici, oltre che introducendo un sistema di welfare per le stesse operatrici, che avrebbero avuto diritto ad un\u2019assicurazione sanitaria e ad un sistema previdenziale, e maggiore sicurezza - ma il Parlamento non approv\u00f2.\nDa quando la rivoluzione di velluto in Cecoslovacchia nel 1989 ha portato alla creazione di due stati indipendenti, Repubblica Ceca e Slovacchia, la prostituzione \u00e8 stata fiorente ed ha contribuito in gran parte all'economia turistica in forte espansione della regione. \u00c8 diffusa a Praga e nelle zone vicine ai confini occidentali della Repubblica con la Germania e l'Austria. Nel 2002 l'Ufficio statistico ceco ha stimato che il commercio della prostituzione avesse un valore totale di sei miliardi di corone all'anno (217 milioni di dollari).\nGermania.\nLa prostituzione \u00e8 legale e regolamentata in Germania. Nel 2002 il governo ha modificato la legge relativa, nel tentativo di migliorare la situazione giuridica delle prostitute. La Germania \u00e8 citata dall'Ufficio delle Nazioni Unite per il controllo della droga e la prevenzione del crimine (UNODC) come una delle destinazioni pi\u00f9 comuni per le vittime della tratta di esseri umani.\nUngheria.\nLa prostituzione \u00e8 stata legalizzata e regolamentata in Ungheria a partire dal 1999. Secondo la legge le prostitute sono fondamentalmente professioniste che s'impegnano in attivit\u00e0 sessuali in cambio di denaro; il governo permette quest'attivit\u00e0 fintanto che si pagano le tasse e vengono mantenuti aggiornati i documenti.\nLiechtenstein.\nLa prostituzione in Liechtenstein risulta essere illegale ma viene tollerata dalla polizia fintanto che non diventi prostituzione di strada.\nPolonia.\nIn Polonia la prostituzione \u00e8 legale, ma operare all'interno di case di tolleranza o in altre forme di sfruttamento della prostituzione, prostituzione coercitiva o prostituzione minorile sono attivit\u00e0 che vengono vietate.\nSlovacchia.\nLa prostituzione \u00e8 in s\u00e9 legale, mentre i bordelli ed altre attivit\u00e0 correlate alla prostituzione sono vietate.\nSlovenia.\nLa prostituzione di strada in Slovenia \u00e8 illegale ma l'esercizio di case chiuse \u00e8 stato depenalizzato nel 2003.\nSvizzera.\nLa prostituzione in Svizzera \u00e8 legale e regolamentata sin dal 1942.\nEuropa orientale.\nArmenia.\nIn Armenia la prostituzione in s\u00e9 \u00e8 legale, mentre lo sfruttamento della prostituzione viene punito con una condanna detentiva. La gestione di una casa di tolleranza o l'impegnarsi in altre forme di sfruttamento sono reati punibili da uno a dieci anni di carcere.\nBielorussia.\nLa prostituzione \u00e8 illegale in Bielorussia; tuttavia essa \u00e8 presente nel paese, in particolare nelle regioni circostanti alle grandi citt\u00e0 e negli alberghi.\nBulgaria.\nLa prostituzione in s\u00e9 \u00e8 legale, mentre la sua organizzazione (in bordelli od altre forme di ingaggio delle prostitute) rimane vietata. A causa delle cattive condizioni socio-economiche un elevato numero di donne rom sono coinvolte nel mercato della prostituzione.\nLa Bulgaria si \u00e8 guadagnata originariamente la reputazione di paese-fonte per il traffico di esseri umani ma in seguito sono stati presi provvedimenti. Il governo bulgaro ha intensificato i suoi sforzi per sradicare il traffico di esseri umani.\nIl commercio di esseri umani \u00e8 una delle principali fonti di denaro per i criminali bulgari. In passato il governo aveva anche considerato l'ipotesi di legalizzare completamente e regolamentare la prostituzione. Ci sono 18.000 prostitute bulgare all'estero e questo \u00e8 fonte di entrate in valuta estera per la Bulgaria.\nMoldavia.\nLa prostituzione in Moldavia \u00e8 illegale ma, poich\u00e9 questo risulta essere uno dei paesi pi\u00f9 poveri dell'intera Europa, \u00e8 anche uno dei principali esportatori di donne attraverso il traffico di esseri umani a scopo di commercio sessuale; i trafficanti di esseri umani reclutano principalmente le donne provenienti dai pi\u00f9 poveri villaggi e centri urbani.\nLe donne e i bambini sono vittime di tratta a scopo di sfruttamento sessuale con mete in paesi quali Federazione Russa, Germania, Austria, Paesi Bassi, Svizzera e Italia.\nRomania.\nLa prostituzione \u00e8 stata depenalizzata in Romania nel 2014. Il governo aveva preso in considerazione la legalizzazione e la regolamentazione gi\u00e0 nel 2007, ma l'Associazione per la promozione delle donne in Romania si oppone alla prostituzione legalizzata, in quanto la vedono come \"un'altra forma di violenza contro le donne e le ragazze\".\nLa Romania \u00e8 tra gli 11 paesi elencati dalle Nazioni Unite come una delle principali fonti di traffico di esseri umani, in base ai numeri riportati delle vittime. Ogni anno migliaia di donne e ragazze, alcune appena tredicenni, vengono rapite o adescate con promesse di posti di lavoro o di matrimonio e venduti a bande che le relegano nei bordelli o costringendole a lavorare per le strade.\nIl 20 gennaio del 2010, Iana Matei \u00e8 stato nominato \"Europeo dell'anno\" dal \"Reader Digest\" per la sua opera di ricerca e riabilitazione delle vittime della prostituzione forzata.\nRussia.\nLa prostituzione \u00e8 un reato amministrativo; l'organizzazione di prostitute o lo sfruttamento - obbligando qualcuno a prostituirsi - \u00e8 punibile con una condanna detentiva.\nUcraina.\nLa prostituzione \u00e8 illegale in Ucraina ma \u00e8 comunque diffusa e largamente ignorata dal governo. Il turismo sessuale \u00e8 aumentato da quando il paese ha cominciato ad attrarre un maggior numero di turisti stranieri. Le leggi che criminalizzano la prostituzione organizzata e le pene comminate per il traffico di esseri umani hanno avuto poco effetto perch\u00e9 molti trafficanti condannati spesso non finiscono neppure in carcere.\nBosnia-Erzegovina.\nLa prostituzione \u00e8 illegale. La legge considera procurare prostitute un crimine grave; secondo la legge, il traffico \u00e8 un crimine a livello statale che porta ad una condanna fino a 10 anni di carcere.\nAlbania.\nLa prostituzione in Albania \u00e8 illegale ma il paese \u00e8 una delle principali fonti nell'ambito del traffico di esseri umani. Infatti, essendo uno dei paesi pi\u00f9 poveri d'Europa, \u00e8 fonte di un numero notevole di prostitute (sono circa 16.000 le prostitute albanesi all'estero, la maggior parte in Italia).\nEuropa settentrionale.\nDanimarca.\nIn Danimarca la prostituzione in s\u00e9 \u00e8 legale, mentre l'esercizio all'interno di bordelli ed altre forme di sfruttamento sono attivit\u00e0 illegali.\nEstonia.\nLa prostituzione in s\u00e9 \u00e8 legale, mentre la prostituzione organizzata \u00e8 illegale.\nF\u00e6r \u00d8er.\nSotto la giurisdizione danese, lo status giuridico della prostituzione rimane lecita. Tuttavia, non vi \u00e8 alcuna prova di prostituzione organizzata nel territorio autonomo.\nIslanda.\nPagare per ottenere prestazioni sessuali \u00e8 illegale in Islanda (il cliente commette un crimine, la prostituta no).\nI sondaggi hanno dimostrato che fino al 70% della popolazione sostiene il divieto di acquisto di servizi sessuali.\nIrlanda.\nLa prostituzione in s\u00e9 \u00e8 legale nella Repubblica d'Irlanda, mentre la legge criminalizza molte attivit\u00e0 ad essa associate (sollecitazione in un luogo pubblico, lavorare in un bordello o altre forme di sfruttamento della prostituzione); infatti, la prostituzione femminile di strada \u00e8 poco diffusa. La legislazione svedese-tipo che viene presa in considerazione metterebbe fuorilegge pagare per ottenere prestazioni sessuali, il che significa che sarebbe il cliente ad aver commesso un crimine, non la prostituta. La prostituzione in Irlanda \u00e8 quasi interamente coperta da escort che operano sulla base di pubblicit\u00e0 via Internet, di cui il 95% sono straniere, provenienti principalmente dall'est europeo.\nLettonia.\nLa prostituzione \u00e8 legale e regolamentata in Lettonia. Le prostitute devono registrarsi, devono essere sottoposte a controlli sanitari mensili e devono portare una tessera sanitaria; devono riuscire a fare ci\u00f2 in modo che non possano essere penalizzate. Anche se la prostituzione \u00e8 regolamentata nel paese, i bordelli e altre forme di ingaggio sono illegali. Secondo la legge \"Ogni attivit\u00e0 della terza persona che promuove la prostituzione \u00e8 vietata\" e \"Alle persone viene vietato unirsi in gruppi al fine di offrire e fornire servizi sessuali\".\nLituania.\nIn Lituania, l'esercizio dei bordelli \u00e8 illegale e la legge punisce sia i clienti sia le prostitute.\nNorvegia.\nPagare per consumare prestazioni sessuali \u00e8 illegale (il cliente commette un crimine, la prostituta no).\nSvezia.\nPagare per ottenere prestazioni sessuali \u00e8 illegale (il cliente commette un crimine, la prostituta no). La legislazione sulla compravendita sessuale (Sexk\u00f6pslagen), che rende illegale pagare per il sesso, ma non essere una prostituta, \u00e8 stata adottata nel 1999, prima ed unica al mondo. Da allora leggi simili sono state approvate sia in Norvegia sia in Islanda.\nLa logica alla base della legge era il punto di vista per cui la prostituzione \u00e8 una forma di violenza contro le donne in modo che il crimine consiste, da parte del cliente, di pagare per il sesso, non la vendita di servizi sessuali; questa logica vede il venditore del sesso come partner sfruttato nello scambio.\nEuropa meridionale.\nAndorra.\nLa prostituzione in Andorra \u00e8 illegale.\nGrecia.\nIn Grecia \u00e8 legale e regolamentata per legge, nei bordelli autorizzati regolarmente registarti (\"studios\"). Le donne devono essere maggiorenni e non sposate e devono essere sottoposte a controllo medico psicofisico, e non coinvolte in atti criminosi. La tessera di controllo viene aggiornata ogni due settimane dalla locale Prefettura. La prostituzione stradale \u00e8 formalmente proibita ma non perseguita dalle autorit\u00e0.\nItalia.\nIn Italia la prostituzione non \u00e8 illegale, n\u00e9 regolamentata. L'esercizio di case chiuse, il favoreggiamento e lo sfruttamento della prostituzione sono attivit\u00e0 illegali.\nTurchia.\nIn Turchia \u00e8 legale e regolamentata per legge."}
{"id": "2635420", "revid": "2519", "url": "https://it.wikipedia.org/wiki?curid=2635420", "title": "Nickerie", "text": ""}
{"id": "2635422", "revid": "1543377", "url": "https://it.wikipedia.org/wiki?curid=2635422", "title": "Corinto (Colombia)", "text": "Corinto \u00e8 un comune della Colombia facente parte del dipartimento di Cauca.\nIl centro abitato venne fondato da Antonio Feijoo e dal figlio Juan Bautista nel 1867, mentre l'istituzione del comune \u00e8 dell'11 maggio 1868."}
{"id": "2635423", "revid": "2519", "url": "https://it.wikipedia.org/wiki?curid=2635423", "title": "Coronie", "text": ""}
{"id": "2635425", "revid": "228587", "url": "https://it.wikipedia.org/wiki?curid=2635425", "title": "Para", "text": ""}
{"id": "2635427", "revid": "2519", "url": "https://it.wikipedia.org/wiki?curid=2635427", "title": "Saramacca", "text": ""}
{"id": "2635428", "revid": "599013", "url": "https://it.wikipedia.org/wiki?curid=2635428", "title": "Cezary Tryba\u0144ski", "text": ""}
{"id": "2635429", "revid": "2519", "url": "https://it.wikipedia.org/wiki?curid=2635429", "title": "Sipaliwini", "text": ""}
{"id": "2635431", "revid": "287204", "url": "https://it.wikipedia.org/wiki?curid=2635431", "title": "Classe Minotaur (incrociatore 1943)", "text": "La classe Minotaur di incrociatori leggeri della Royal Navy, conosciuta anche come classe Swiftsure, venne progettata come una versione modificata delle navi classe Crown Colony autorizzata nel 1941 ma, nonostante l'alto numero di perdite tra gli incrociatori britannici durante la guerra, la costruzione di queste navi ebbe una priorit\u00e0 bassa. Di conseguenza per la fine del conflitto solo tre navi erano state completate, ma di queste solo la svolse un ruolo di rilievo, operando nello Squadrone del Pacifico venendo scelta dall'Ammiraglio Cecil Harcourt come nave ammiraglia durante la resa giapponese ad Hong Kong. La venne completata secondo un progetto leggermente diverso. La classe venne pensata come composta da otto navi che vennero impostate nel 1943. Per la fine del conflitto erano state completate solo la \"Swiftsure\", la \"Superb\" e la , precedentemente HMS \"Minotaur\", ceduta al Canada al momento dell'ingresso in servizio. La costruzione delle altre navi venne sospesa e tre di queste divennero incrociatori porta elicotteri classe Tiger negli anni 50.\nProgetto e modifiche.\nLa classe venne basata sui disegni della precedente classe Crown Colony, incorporando una serie di modifiche e miglioramenti dettati dalle esperienze belliche. I pezzi principali vennero ridotti a nove, alloggiati in tre torrette trinate, per fare spazio ad un rinforzato armamento antiaereo. L'eliminazione degli aerei imbarcati e dei necessari hangar permise alle sovrastrutture di avere un disegno pi\u00f9 compatto. Per migliorare la stabilit\u00e0 in mare venne leggermente aumentata la larghezza delle navi, di circa 30 centimetri nella \"Minotaur\" e nella \"Swiftsure\" e del doppio nel secondo gruppo di navi.\nLa \"Swiftsure\" venne completata con sedici cannoni binati da 20\u00a0mm e e sei singoli, ma nell'estate 1945 vennero rimosse tutte le installazioni singole ed otto binate per essere sostituite da otto cannoni da 40\u00a0mm Boffins e 5 cannoni Bofors da 40 mm Mk III. L'HMCS \"Ontario\", ex \"Minotaur\", venne completata con le stesse armi a corto raggio della \"Swiftsure\" ricevendo alla fine della guerra sei cannoni da 40\u00a0mm e 6 da 20\u00a0mm, tutti in installazioni singole. La \"Superb\" non venne completata entro la fine della guerra e ricevette otto cannoni Bofors da 40\u00a0mm singoli, due cannoni da 2 libbre singoli, quattro da 20\u00a0mm binati e due singoli sempre da 20\u00a0mm."}
{"id": "2635432", "revid": "2519", "url": "https://it.wikipedia.org/wiki?curid=2635432", "title": "Wanica", "text": ""}
{"id": "2635433", "revid": "287204", "url": "https://it.wikipedia.org/wiki?curid=2635433", "title": "Cezary Trybanski", "text": ""}
{"id": "2635434", "revid": "1869494", "url": "https://it.wikipedia.org/wiki?curid=2635434", "title": "Monti del Wetterstein", "text": "I Monti del Wetterstein (in tedesco \"Wettersteingebirge\") sono un gruppo montuoso delle Alpi Calcaree Nordtirolesi. Si trovano parte in Austria (Tirolo) e parte in Germania (Baviera).\nClassificazione.\nLa SOIUSA li vede come un supergruppo alpino con la seguente classificazione:\nL'AVE li vede uniti ai Monti di Mieming e formanti il gruppo n. 4 di 75 nelle Alpi Orientali.\nSuddivisione.\nLa SOIUSA li suddivide in due gruppi ed otto sottogruppi:\nMonti.\nLe montagne principali del gruppo sono:\nRifugi.\nIl gruppo montuoso \u00e8 dotato di diversi rifugi:"}
{"id": "2635435", "revid": "92723", "url": "https://it.wikipedia.org/wiki?curid=2635435", "title": "St. Petersburg Open 2009 - Singolare", "text": "Il singolare dello St. Petersburg Open 2009 \u00e8 stato un torneo di tennis facente parte dell'ATP World Tour 2009.\nAndy Murray era il campione uscente, ma ha scelto di non partecipare quest'anno.\nSerhij Stachovs'kyj ha battuto in finale Horacio Zeballos, con il punteggio di 2-6, 7-6(8), 7-6(7). Per Stakhovsky si tratta del 2\u00ba titolo ATP della sua carriera, il primo del 2009."}
{"id": "2635436", "revid": "838137", "url": "https://it.wikipedia.org/wiki?curid=2635436", "title": "El Tambo", "text": "Il toponimo El Tambo pu\u00f2 riferirsi a diverse localit\u00e0:"}
{"id": "2635441", "revid": "1494169", "url": "https://it.wikipedia.org/wiki?curid=2635441", "title": "St. Petersburg Open 2009 - Doppio", "text": "Il doppio dello St. Petersburg Open 2009 \u00e8 stato un torneo di tennis facente parte dell'ATP World Tour 2009.\nTravis Parrott e Filip Pol\u00e1\u0161ek erano i campioni uscenti, ma quest'anno hanno scelto di giocare con partner diversi.\nParrott gioca con Rohan Bopanna, ma hanno perso al primo turno contro Colin Fleming e Ken Skupski che hanno battuto in finale J\u00e9r\u00e9my Chardy e Richard Gasquet, con il punteggio di 2\u20136, 7\u20135, [10\u20134]."}
{"id": "2635443", "revid": "1543377", "url": "https://it.wikipedia.org/wiki?curid=2635443", "title": "El Tambo (Cauca)", "text": "El Tambo \u00e8 un comune della Colombia facente parte del dipartimento di Cauca.\nIl centro abitato venne fondato nel 1641, mentre l'istituzione del comune \u00e8 del 1914.\nGeografia fisica.\nL'altitudine del paese \u00e8 di circa 1.840 s.l.m."}
{"id": "2635447", "revid": "1543377", "url": "https://it.wikipedia.org/wiki?curid=2635447", "title": "Florencia (Cauca)", "text": "Florencia \u00e8 un comune della Colombia facente parte del dipartimento di Cauca.\nIl centro abitato venne fondato da Sebastian de Belalcazar nel 1535."}
{"id": "2635448", "revid": "767487", "url": "https://it.wikipedia.org/wiki?curid=2635448", "title": "James Alderton", "text": "Carriera.\nClub.\nHa giocato con Wolverhampton, dal 1941 al 1947, collezionando 11 presenze, e Coventry City, 62 presenze dal 1947 al 1952."}
{"id": "2635452", "revid": "256896", "url": "https://it.wikipedia.org/wiki?curid=2635452", "title": "Opex", "text": "La spesa operativa o OpEx (dal termine inglese OPerating EXpense, ovvero \"spesa operativa\") \u00e8 il costo necessario per gestire un prodotto, un business o un sistema altrimenti detti costi di O&amp;M (\"Operation and Maintenance\") ovvero costi operativi e di gestione.\nLa sua controparte, la spesa di capitale o capex (dall'inglese CAPital EXpenditure, ovvero \"spese per capitale\"), \u00e8 il costo per sviluppare o fornire asset durevoli per il prodotto o il sistema. Per esempio, l'acquisto di una fotocopiatrice \u00e8 da considerarsi CapEx, mentre il costo annuale per carta, toner, alimentazione e manutenzione rappresenta l'OpEx. Per sistemi pi\u00f9 estesi come quelli di business, l'OpEx pu\u00f2 anche includere il costo della manodopera e quelli dei siti, come l'affitto ed i relativi servizi."}
{"id": "2635453", "revid": "167784", "url": "https://it.wikipedia.org/wiki?curid=2635453", "title": "Operating expenditure", "text": ""}
{"id": "2635455", "revid": "110157", "url": "https://it.wikipedia.org/wiki?curid=2635455", "title": "Guapi", "text": "Guapi \u00e8 un comune della Colombia facente parte del dipartimento di Cauca.\nIl centro abitato venne fondato da Manuel de Valverde nel 1772."}
{"id": "2635461", "revid": "1543377", "url": "https://it.wikipedia.org/wiki?curid=2635461", "title": "Inz\u00e1", "text": "Inz\u00e1 \u00e8 un comune della Colombia facente parte del dipartimento di Cauca.\nIl centro abitato venne fondato da Sancho Garc\u00eda del Espinar nel 1577, mentre l'istituzione del comune \u00e8 del 18 dicembre 1907."}
{"id": "2635462", "revid": "2116739", "url": "https://it.wikipedia.org/wiki?curid=2635462", "title": "Inza", "text": ""}
{"id": "2635464", "revid": "1543377", "url": "https://it.wikipedia.org/wiki?curid=2635464", "title": "Princess Royal", "text": "La Princess Royal fu un mercantile britannico salpato alla fine della decade del 1780 per commerciare pelli, e catturato presso la Baia di Nootka da Esteban Jos\u00e9 Mart\u00ednez per conto della Spagna durante la crisi di Nootka del 1789.\nRibattezzato Princesa Real dalla marina spagnola, questo vascello fu uno dei pi\u00f9 importanti punti chiave della trattativa svoltasi durante la convenzione di Nootka, e delle difficolt\u00e0 incontrate nel mantenere gli accordi raggiunti. La nave si dimostr\u00f2 importante anche per le esplorazioni spagnole e britanniche tese alla scoperta del Pacifico nord-occidentale e delle isole Hawaii. Nel 1790, mentre si trovava sotto al controllo spagnolo, la \"Princesa Real\" fu usata durante la dettagliata analisi dello stretto di Juan de Fuca scoprendo, tra le altre cose, le isole San Juan, lo stretto di Haro (entrata dello stretto di Georgia), Esquimalt Harbour vicino all'attuale Victoria e Admiralty Inlet (entrata di Puget Sound).\nLa \"Princess Royal\" era uno sloop con una stazza lorda di 65 tonnellate ed un equipaggio di circa 15 uomini. Aveva quattro cannoni da una libbra ed 8 pistole rotanti, era lunga 14 metri sulla chiglia e larga 5 sul fondo.\nMercantile britannico \"Princess Royal\".\nDal 1786 al 1788 la \"Princess Royal\", comandata da Charles Duncan, accompagnava la pi\u00f9 grande \"Prince of Wales\", guidata da James Colnett, in una spedizione tesa all'ottenimento di pelli di lontra nel Pacifico nord-occidentale, per poi rivenderle in Cina. Questo traffico era stato dimostrato possibile da James Cook. Le due navi erano di propriet\u00e0 della Richard Cadman Etches Company, nota anche come King George's Sound Company. I due vascelli partirono dall'Inghilterra il 23 settembre 1786, doppiando Capo Horn e raggiungendo il Pacifico nord-occidentale nell'estate del 1787. Dopo aver acquistato le pelli dai nativi americani stanziati vicino alle Isole Regina Carlotta, le due navi partirono verso le Hawaii dove passarono l'inverno. Mentre si trovavano sulla costa dell'odierna Columbia Britannica ebbero una serie di primi contatti con alcuni dei Kitkatla Tsimshian. Alle Hawaii la \"Princess Royal\" e la \"Prince of Wales\" furono coinvolte in numerosi conflitti violenti con gli abitanti locali, tra cui quelli di Waimea Bay, in cui furono uccisi tra i cinque ed i quattordici hawaiiani.\nNell'estate del 1788 fecero ritorno nel Pacifico nord-occidentale per acquistare altre pellicce, stavolta operando separatamente. Charles Duncan port\u00f2 la \"Princess Royal\" prima alla Baia di Nootka e poi alle isole Regina Carlotta. Da qui attravers\u00f2 lo stretto di Hecate per commerciare le pelli nelle isole a nord dell'isola della Principessa Reale, attraversando il canale del Principe ed entrando nel canale di Douglas. Nonostante oggi il nome \"Princess Royal\" faccia riferimento ad una sola isola, Duncan aveva dato quel nome all'intero arcipelago. Comprendeva quelle che oggi sono chiamate isola Banks, Pitt, Gil, Campania, Gribbell, Hawkesbury ed il gruppo Estevan. Alla fine di giugno del 1788, Duncan torn\u00f2 alle isole Regina Carlotta per poi procedere verso sud. Port\u00f2 la \"Princess Royal\" nelle acque non mappate di Milbanke Sound, passando alcuni giorni a commerciare con i Heiltsuk. Vicino alla Baia di Nootka incontr\u00f2 John Meares, da cui seppe che Colnett e la \"Prince of Wales\" non erano arrivati a Nootka. Pertanto non si ferm\u00f2 a Nootka, preferendo guidare la \"Princess Royal\" verso sud, commerciando nei pressi della baia di Clayoquot e vicino all'entrata dello stretto di Juan de Fuca. Il 17 agosto 1788 Duncan lasci\u00f2 il nord-ovest, facendo salpare la \"Princess Royal\" di nuovo verso le Hawaii, dove si riun\u00ec alla \"Prince of Wales\". Le due navi partirono insieme per la Cina, arrivandovi a fine novembre del 1788. Qui vendettero le pelli che avevano imbarcato. La \"Prince of Wales\" torn\u00f2 in Inghilterra passando dal Capo di Buona Speranza, mentre la \"Princess Royal\" rimase nel Pacifico per una nuova stagione di commercio. Anche James Colnett rimase, e gli fu assegnato il comando della \"Argonaut\" per un altro anno. A Thomas Hudson venne dato il timone della \"Princess Royal\".\nNonostante Duncan e Colnett non fossero stati i primi europei a mettere piede sulle Haida, i loro racconti del 1787 e del 1788 forniscono la loro prima descrizione. Ci furono tre importanti incontri, di cui due nel Rose Harbour del canale di Houston Stewart ed uno a Juan Perez Sound. I britannici descrissero \"Coyah\" (X\u014d'ya, capo della linea Qai'dju q\u0113'gawa-i Raven) come il principale capo del canale di Houston Stewart e delle acque adiacenti. Nel luglio 1788 entrambe le navi britanniche furono coinvolte in un conflitto tra due gruppi di Haida a Juan Perez Sound (un gruppo da sud comandato da X\u014d'ya e \"Yuka\", e l'altro da nord chiamato \"Sangaskilah\" dagli inglesi).\nIncidente di Nootka.\nNella primavera del 1789 la \"Princess Royal\" guidata da Thomas Hudson, assieme alla \"Iphigenia\" (William Douglas), alla \"Argonaut\" (James Colnett) ed alla \"North West America\" (Robert Funter), tutte navi commerciali britanniche, giunse alla Baia di Nootka. Due navi statunitensi che commerciavano pelli erano gi\u00e0 ancorate nella baia, una delle quali era la \"Columbia Rediviva\", e molte altre giunsero in seguito, tra cui la \"Lady Washington\" di Robert Gray. Esteban Jos\u00e9 Mart\u00ednez, al comando del nuovo avamposto spagnolo di Nootka, riafferm\u00f2 la sovranit\u00e0 spagnola sull'area. Dopo una serie di eventi, Mart\u00ednez fece catturare tre navi ed i loro equipaggi, e tra loro si trovava la \"Princess Royal\". Hudson aveva gi\u00e0 portato la \"Princess Royal\" a Nootka, e gli era stato concesso di andarsene a patto di ripartire per la Cina. Decise invece di raccogliere altre pellicce e ritornare a Nootka, pensando che Mart\u00ednez non fosse pi\u00f9 l\u00ec. Hudson non voleva entrare nel porto, ma la \"Princess Royal\" fu presa in una bonaccia. Una nave spagnola la train\u00f2 quindi all'interno della baia. Durante la cattura della \"Princess Royal\", il capo dei Nuu-chah-nulth, Callicum, figlio di Maquinna, fu colpito ed ucciso da un'arma da fuoco.\nIl 21 giugno 1789 Mart\u00ednez invi\u00f2 Jos\u00e9 Mar\u00eda Narv\u00e1ez a bordo della \"North West America\", rinominata \"Santa Gertrudis la Magna\", per esplorare le coste della parte meridionale della Baia di Nootka. All'inizio di luglio Narv\u00e1ez fece ritorno a Nootka, dopo aver navigato per circa 100 chilometri nello stretto di Juan de Fuca, dimostrando che si trattava di un largo ingresso. Dopo essere venuto a conoscenza del rapporto di Narv\u00e1ez, Mart\u00ednez immagin\u00f2 che lo stretto di Juan de Fuca fosse l'entrata del leggendario passaggio a nord-ovest, di estrema importanza strategica. Per questo motivo mise Gonzalo L\u00f3pez de Haro e Narv\u00e1ez al comando della \"San Carlos\" e della \"Princess Royal\", rinominata in \"Princesa Real\", mandandoli presso la base navale spagnola di San Blas, con le novit\u00e0 riguardo allo stretto. A ottobre Mart\u00ednez fece evacuare completamente la Baia di Nootka e torn\u00f2 a San Blas con i prigionieri e le navi catturate.\nGli eventi di Nootka dell'estate 1789 portarono ad una grave crisi internazionale, chiamata crisi di Nootka, che condusse Gran Bretagna e Spagna sull'orlo della guerra. La pace fu mantenuta grazie ad una serie di accordi chiamati Convenzione di Nootka. Ci vollero molti anni per raggiungere l'accordo e per attuarlo. Tra le altre cose, la Spagna accettava di restituire le navi catturate ai loro legittimi proprietari, pagando anche un risarcimento.\nVascello spagnolo \"Princesa Real\".\nAlla fine del 1789 un gruppo guidato da Francisco de Eliza fu mandato a rioccupare la Baia di Nootka. Nella flotta designata si trovava anche la \"Princesa Real\", guidata da Manuel Quimper. Eliza giunse a Nootka il 4 aprile 1790, e non vi trov\u00f2 nessuna nave. Secondo gli accordi della prima convenzione di Nootka, la \"Princess Royal\" avrebbe dovuto essere restituita agli inglesi trovati a Nootka, ma il porto era deserto ed Eliza decise di usare il vascello in attesa di trovare gli inglesi. Invi\u00f2 la \"Princesa Real\" agli ordini di Quimper, con L\u00f3pez de Haro e Juan Carrasco come piloti, ad esplorare pi\u00f9 in dettaglio lo stretto di Juan de Fuca.\nDurante il tragitto Quimper si ferm\u00f2 a Clayoquot Sound incontrandovi Wickaninnish e, il giorno successivo, Maquinna, il cui figlio era stato ucciso a bordo della \"Princess Royal\" l'anno precedente. Quimper e Maquinna iniziarono un processo di riconciliazione tra spagnoli e Nuu-chah-nulth.\nNell'estate del 1790, Quimper, Haro e Carrasco esplorarono lo stretto di Juan de Fuca a bordo della \"Princesa Real\", mappando con attenzione i porti ed ufficializzando le prese di possesso del territorio. Quimper disegn\u00f2 carte di Neah Bay (chiamandola Bah\u00eda de N\u00fa\u00f1ez Gaona) e di porto Esquimalt (Puerto de C\u00f3rdova). Il 5 luglio 1790 avvist\u00f2 Admiralty Inlet, l'entrata di Puget Sound. Pensando che si trattasse di una baia la chiam\u00f2 Ensenada de Caama\u00f1o, nome preso da Jacinto Caama\u00f1o.\nAnche lo stretto di Haro (Canal de L\u00f3pez de Haro) e lo stretto di Rosario (Boca de Fidalgo), entrambi ingressi per lo stretto di Georgia, furono avvistati durante questo viaggio, oltre a Deception Pass (Boca de Flon), Monte Baker (La Gran Montana Carmelo), Port Discovery (Puerto de Quadra), Sooke Basin (Puerta de Revilla Gigedo), Dungeness Spit, le isole San Juan, Whidbey Island, Fidalgo Island ed altri posti.\nQuimper cap\u00ec che lo stretto di Haro era un'importante canale che andava esplorato, ma non ne aveva il tempo. I suoi ordini furono quelli di tornare a Nootka per il 15 agosto, in modo da restituire la \"Princesa Real\" ai britannici. Quimper port\u00f2 la nave in vista della Baia di Nootka il 10 agosto, ma a causa di venti contrari e della nebbia non riusc\u00ec ad entrare in porto, nonostante i ripetuti tentativi. Ripart\u00ec quindi verso sud, portando la \"Princesa Real\" a Monterey (California), dove giunse il 1\u00ba settembre 1790. A novembre il vascello era tornato a San Blas.\nUltimo viaggio.\nNel 1791 Quimper tent\u00f2 di nuovo di consegnare la \"Princesa Real\" ai britannici. Salp\u00f2 da verso le Filippine, facendo sosta lungo il tragitto alle Hawaii. Un altro capitano avrebbe portato la nave dalle Filippine in Cina, dato che spagnoli e inglesi avevano nel frattempo deciso di fare lo scambio a Macao. James Colnett arriv\u00f2 alle Hawaii nel marzo del 1791, proprio assieme a Quimper. I due si incontrarono, Colnett pretese di ricevere in consegna la \"Princess Royal\", mentre Quimper affermava di doverla portare nelle Filippine. Colnett si prepar\u00f2 a prenderla con la forza. La contesa fu sedata da John Kendrick, Jr., un ex commerciante di pelli che si era messo a servizio degli spagnoli, ed era in quel momento a bordo della \"Princess Royal\". Quimper part\u00ec appena possibile con direzione Manila, arrivando a giugno. Prima della fine dell'anno la \"Princess Royal\" aveva raggiunto Macao, ma la nave era talmente malridotta che gli inglesi si rifiutarono di accettarla. Alla fine accettarono in cambio una piccola cifra in denaro. Poco dopo Macao fu colpita da un uragano, e la \"Princess Royal\", gravemente danneggiata, fu in seguito venduta come materiale di riciclo."}
{"id": "2635465", "revid": "19933", "url": "https://it.wikipedia.org/wiki?curid=2635465", "title": "Princesa Real", "text": ""}
{"id": "2635467", "revid": "767487", "url": "https://it.wikipedia.org/wiki?curid=2635467", "title": "Martin Aldridge", "text": "Carriera.\nDa ragazzo entra nelle giovanili del Coventry City, ma dal 1990 non ne far\u00e0 pi\u00f9 parte. Dopo aver fatto esperienza anche con Ford Sports Daventry e Braunston Rangers, si unisce al Northampton Town, squadra della sua citt\u00e0, con cui giocher\u00e0 dal 1993 al 1995. Giocher\u00e0 anche con Dagenham &amp; Redbridge, Oxford United, Southend United, Blackpool, Port Vale e Rushden &amp; Diamonds. Il 30 gennaio 2000, viaggiando verso Northampton, \u00e8 vittima di un incidente e, dopo essere stato trasportato all'ospedale di Oxford, muore all'et\u00e0 di 25 anni."}
{"id": "2635468", "revid": "1305772", "url": "https://it.wikipedia.org/wiki?curid=2635468", "title": "Isoimperatorina", "text": "L'isoimperatorina \u00e8 una sostanza organica appartenente alla famiglia delle furanocumarine, presente in particolare nella buccia di agrumi quali il limone e il lime."}
{"id": "2635471", "revid": "765341", "url": "https://it.wikipedia.org/wiki?curid=2635471", "title": "Q'ero", "text": "I Q'ero (scritto Q'iru nell'ortografia ufficiale Quechua a tre vocali) sono una comunit\u00e0 o gruppo etnico Quechua presenti nella provincia di Paucartambo, nella regione di Cusco del Per\u00f9.\nDivennero comunemente noti a causa della spedizione etnologica condotta nel 1955 da Oscar Nu\u00f1ez del Prado, della Universidad Nacional de San Antonio Abad del Cusco, quando fu pubblicato per la prima volta il mito di Inkarri. Nu\u00f1ez del Prado incontr\u00f2 per la prima volta i Q'ero in una festa a Paucartambo.\nGeografia e storia.\nI Q'ero vivono in uno dei pi\u00f9 remoti luoghi delle Ande peruviane. Nonostante questo, nella loro area fu stabilita una hacienda durante il periodo coloniale. I proprietari della hacienda furono banditi nel 1963, e da quel momento l'intera zona divenne propriet\u00e0 dei Q'ero. Il terreno non \u00e8 molto fertile, ed i Q'ero vivono una vita modesta. Spesso abitano case di una stanza non pi\u00f9 grandi di 20\u00a0m\u00b2, fatte di argilla e pietre naturali, con tetti d'erba. Nell'area sono presenti vari climi, con altitudini che spaziano dai 1800 ai 4500 m s.l.m. A seconda della zona climatica, possono crescere mais e patate, mentre alle maggiori altitudini vengono anche allevati dei lama. I campi venivano arati con una specie di aratro a piede (\"chaki taklla\").\nI due villaggi Hatun Q'ero e Hapu Q'ero si trovano ad oltre 4000 m di altitudine e a circa un giorno di marcia l'uno dall'altro. Gli insediamenti pi\u00f9 bassi vengono abitati solo stagionalmente, e solo per la gestione dei campi; le relative case sono capanne temporanee fatte di argilla e rami (\"chuklla\"). Nel 2000 la popolazione Q'ero ammontava a 600 unit\u00e0.\nMito.\nI Q'ero sono convinti di discendere dagli Inca, e si considerano i loro ultimi discendenti. Secondo la tradizione, i loro antenati li difesero dai conquistador spagnoli che tentavano di invaderli, aiutati dalle locali divinit\u00e0 delle montagne (\"Apu\") che devastarono l'esercito spagnolo nei pressi di Wiraquchapampa.\nI Q'ero hanno una religione sincretica, fatta di un misto tra cristianit\u00e0 europea e religione tradizionale andia. Gli sciamani di ogni livello (\"Altumisayuq\", \"Pampamisayuq\") hanno ancora una buona reputazione. Adorano Madre Natura (\"Pachamama\") ed altri spiriti della montagna, chiamati \"Apu\", ad esempio Ausangate \"(Apu Awsanqati)\" o Salkantai \"(Apu Salkantai)\".\nFino al giorno d'oggi sono esistite due ere nel mito dei Q'ero divise da un grande cambiamento nella storia \"(Pachakutiy)\" ed una nuova era sta arrivando. Durante la prima era \"(\u00d1awpa Pacha)\", il tempo del primo uomo \"(\u00d1awpa Machu)\", esisteva solo la luna \"(Killa)\". Al primo grande punto di svolta della storia apparve il sole (\"Inti\", noto anche come \"Wayna Qhapaq\", giovane sovrano) disidratando il \"\u00d1awpa Machu\". Il re Inca \"(Inkarri)\" era il figlio del sole e padre degli Inca, e quindi antenato dei Q'ero. \n\"Inkarri\" fond\u00f2 la citt\u00e0 di \"Qusqu\" (Cuzco) lanciando un'asta dorata. \nL'era corrente \"(Kay Pacha)\" inizi\u00f2 con l'arrivo degli spagnoli e la morte violenta di \"Inkarri\", che poi si rifugi\u00f2 nel santuario del \"Paititi\". Il periodo degli Inca viene spesso definito \"Kay Pacha\", che \u00e8 anche l'era del sole \"(Inti)\". Questa era terminer\u00e0 con un nuovo \"Pachakutiy\", quando \"Inkarri\" torner\u00e0 trasformando tutto in oro e argento \"(Taripay Pacha)\". Il sole brucer\u00e0 il mondo con le cattive persone, mentre i buoni ascenderanno al paradiso \"(Hanaq Pacha)\". Il ritorno di \"Inkarri\" \u00e8 atteso a breve; una prova di questa imminenza \u00e8 ad esempio la cacciata degli \"hacendados\" che erano il classico esempio di persone crudeli.\nLingua.\nLe persone di ogni et\u00e0 parlano la lingua quechua, la lingua degli Inca, soprattutto il dialetto Qusqu-Qullaw, anche se con una decisa influenza dello spagnolo nel vocabolario e nella sintassi. Lo spagnolo \u00e8 insegnato nelle scuole, e quindi i giovani Q'ero lo parlano fluentemente, soprattutto gli Hapu Q'ero."}
{"id": "2635472", "revid": "19933", "url": "https://it.wikipedia.org/wiki?curid=2635472", "title": "Q'iru", "text": ""}
{"id": "2635475", "revid": "1310927", "url": "https://it.wikipedia.org/wiki?curid=2635475", "title": "Ismael Urtubi", "text": "Carriera.\nCresciuto nella cantera dell'Athletic Bilbao, debutta in prima squadra con il Bilbao Athletic nella stagione 1977-1978. Dopo due anni viene mandato in prestito al Mungia, facendo ritorno ancora nella squadra riserve. Il 2 novembre 1980 debutta con l'Athletic in Primera Divisi\u00f3n spagnola nella partita Sporting Gijon-Athletic Bilbao 1-1. L'anno successivo tuttavia va in prestito prima al Maiorca e poi alla Margaritense, tornando ai baschi al termine della stagione.\nDa quel momento diventa un punto fisso nella formazione titolare totalizzando, in dieci stagioni, 276 presenze (210 in campionato) condite da 37 reti, vincendo due campionati, una Supercoppa di Spagna ed una Coppa del Re.\nNel 1992-1993 scende nelle categorie inferiori, accasandosi al Balmaseda e terminando la carriera due anni pi\u00f9 tardi nello Zalla.\nIntraprende poi la carriera di allenatore, guidando lo Zalla in due separate esperienze intervallate da una stagione al Mirand\u00e9s.\nNazionale.\n\u00c8 stato convocato con la nazionale spagnola in due occasioni. Il suo debutto risale al 14 novembre 1984 nella partita Scozia-Spagna 3-1, valida per le qualificazioni al Campionato mondiale di calcio 1986\nConta inoltre una presenza con la Selezione di calcio dei Paesi Baschi."}
{"id": "2635481", "revid": "124371830", "url": "https://it.wikipedia.org/wiki?curid=2635481", "title": "Qualpopoca", "text": "Qualpopoca uccise e cattur\u00f2 molti conquistadores nel corso di una battaglia nei pressi di Nauhtla, in seguito ad una schermaglia dovuta a questioni di tasse, e questo lo rese il primo (e uno dei pochi) comandanti aztechi ad aver avuto successo in uno scontro con gli spagnoli. Per vendicarsi Cortes obblig\u00f2 Montezuma ad ordinarne l'arresto, portarlo nella capitale azteca Tenochtitlan e bruciarlo vivo davanti al Templo Mayor.\nOperazioni a Nauhtla.\nQualpopoca appare per la prima volta nei racconti del tempo quando gli fu ordinato dall'imperatore Montezuma di prendere il controllo della regione che circondava la citt\u00e0 azteca di Nauhtla. Nauhtla era una citt\u00e0 vicina al confine dell'impero, e la guarnigione locale esercitava il comando sulla popolazione locale, in gran parte di origine Totonachi. La provincia era stata recentemente assorbita dall'impero azteco, e quando Hernan Cortes arriv\u00f2 in quella zona (oggi corrispondente allo stato messicano di Veracruz) nel 1520, una delle sue prime azioni fu quella di rovesciare il controllo azteco catturando gli esattori fiscali della citt\u00e0 di Quiahuiztlan, liberandoli solo dopo un'espicita richiesta dell'imperatore azteco. Si mosse quindi verso la guarnigione della citt\u00e0 di Tizapancingo, restituendo la terra ai nativi Totonachi ed al loro capo Tlacochcalcatl di Cempoala.\nPer ristabilire il controllo azteco sull'area, Montezuma invi\u00f2 Qualpopoca con l'ordine di sconfiggere i Totonachi ed i loro alleati spagnoli. Giunto sul posto nell'ottobre 1519, Qualpopoca chiese alle citt\u00e0 totonache di pagare i tributi dovuti alla capitale azteca, Tenochtitl\u00e1n. Le citt\u00e0 chiesero aiuto agli spagnoli di Villa Rica e Veracruz e Juan de Escalante, il conquistador allora al comando, disse a Qualpopoca di non minacciare i Totonachi, e chiese dell'oro come ricompensa. Qualpopoca non gli rispose e continu\u00f2 ad organizzare rappresaglie contro i villaggi Totonachi che si rifiutavano di pagare. Escalante contrattacc\u00f2 con un esercito di conquistadores e di guerrieri Totonachi, affrontando Qualpopoca in una battaglia nei pressi di Nauhtla.\nIl confronto fu breve, i Totonachi fuggirono quasi subito e gli uomini di Escalante furono obbligati a ritirarsi a causa dei possenti attacchi aztechi, lasciando Nauthla in fiamme. Nel corso della ritirata Escalante fu ferito a morte, cinque spagnoli furono uccisi ed uno, Juan de Arg\u00fcello, catturato. Come da tradizione della societ\u00e0 azteca, Arg\u00fcello ed i Totonachi catturati furono sacrificati, e la testa dello spagnolo mandata a Montezuma come trofeo. In seguito Cortes disse in una lettera, come giustificazione per la morte di Qualpopoca, che gli uomini di Escalante non erano stati uccisi o catturati in battaglia, ma che erano stati mandati dagli spagnoli come emissari e guide per Qualpopoca, che invece li aveva catturati e sacrificati.\nIntrighi a Tenochtitlan.\nQuando le notizie della battaglia giunsero a Tenochtitlan il 14 novembre 1519, vi fu costernazione. Hernan Cortes ed i suoi 300 uomini e molte migliaia di alleati Totonachi e Tlaxcalani erano giunti in citt\u00e0 una settimana prima ed abitavano in uno dei palazzi reali come ospiti di Montezuma. La presenza degli spagnoli e dei loro nemici storici, Tlaxcalani, caus\u00f2 disagio in citt\u00e0, soprattutto dopo il loro massacro della popolazione di Cholula poche settimane prima. Le notizie della battaglia di Nauhtla, accompagnate dall'arrivo della testa di Arg\u00fcello, preoccup\u00f2 il governo azteco che inizi\u00f2 a temere un attacco alla nobilt\u00e0 cittadina da parte degli spagnoli o dei loro alleati, come gi\u00e0 successo a Cholula. La testa fu mandata via, e Montezuma accett\u00f2 di incontrarsi privatamente con Cortes.\nCortes giunse con 35 uomini armati e, dopo un breve preambolo, inform\u00f2 Montezuma del fatto che avrebbe dovuto aggregarsi agli spagnoli come ostaggio o sarebbe stato ucciso sul posto assieme ai suoi consiglieri. Nonostante la seguente discussione e le suppliche a Cortes, alla fine Montezuma si sottomise agli spagnoli e, con i suoi principali consiglieri, divenne a tutti gli effetti prigioniero degli spagnoli, anche se ufficialmente non lo era. Nonostante gli fu concesso di continuare a regnare sui suoi sudditi, tutte le proclamazioni di Montezuma, la sua corrispondenza ed i suoi movimenti erano controllati da Cortes.\nMorte di Qualpopoca.\nUna delle prime azioni dell'imperatore prigioniero fu quella di far arrestare Qualpopoca, due dei suoi figli e quindici altri nobili aztechi. Questi uomini furono portati a Tenochtitlan dove Montezuma li consegn\u00f2 a Cortes. Interrogato, Qualpopoca afferm\u00f2 di aver agito di propria iniziativa attaccando Escalante, ma poi modific\u00f2 la propria versione, probabilmente sotto tortura, affermando che Montezuma gli aveva deliberatamente ordinato di ingaggiare battaglia con gli spagnoli. Cortes inform\u00f2 Montezuma della cosa, dicendogli che nonostante lo reputasse responsabile dell'attacco, lo avrebbe protetto da ogni rischio.\nCortes port\u00f2 quindi un Montezuma incatenato nella grande piazza davanti al Templo Mayor, mostrandogli, assieme a migliaia di cittadini di Tenochtitlan, come Qualpopoca, i suoi figli e gli altri quindici prigionieri venivano legati ai pali, circondati da fasci o frecce ed armi in legno delle armature azteche e arsi vivi. Secondo alcuni racconti, la folla osserv\u00f2 lo spettacolo in totale silenzio e, quando i prigionieri furono morti, Cortes disse a Montezuma che era libero. Spaventato dalla rabbia dei suoi sudditi che avevano dovuto assistere all'esecuzione di uno dei pi\u00f9 anziani ufficiali, Montezuma si rifiut\u00f2. Nei successivi mesi l'imperatore azteco perse gradualmente il rispetto del proprio popolo, fino alla sua morte giunta durante la Noche Triste del 30 giugno 1520."}
{"id": "2635482", "revid": "19933", "url": "https://it.wikipedia.org/wiki?curid=2635482", "title": "Quetzalpopoca", "text": ""}
{"id": "2635483", "revid": "287204", "url": "https://it.wikipedia.org/wiki?curid=2635483", "title": "Machalpur", "text": " \nMachalpur (o Maohalpur) \u00e8 una suddivisione dell'India, classificata come \"nagar panchayat\", di 7.884 abitanti, situata nel distretto di Rajgarh, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 7' 60 N e 76\u00b0 17' 60 E e ha un'altitudine di 388 .\nSociet\u00e0.\nEvoluzione demografica.\nAl censimento del 2001 la popolazione di Machalpur assommava a 7.884 persone, delle quali 4.063 maschi e 3.821 femmine. I bambini di et\u00e0 inferiore o uguale ai sei anni assommavano a 1.324, dei quali 696 maschi e 628 femmine. Infine, coloro che erano in grado di saper almeno leggere e scrivere erano 4.192, dei quali 2.714 maschi e 1.478 femmine."}
{"id": "2635484", "revid": "123412202", "url": "https://it.wikipedia.org/wiki?curid=2635484", "title": "Paolo Ruffilli", "text": "Biografia.\nNato a Rieti, ma originario di Forl\u00ec, si \u00e8 laureato in Lettere all'Universit\u00e0 di Bologna. Ha pubblicato numerosi volumi di poesia, ed \u00e8 il curatore di edizioni delle\" Operette morali \" di Giacomo Leopardi, della traduzione foscoliana del \"Viaggio sentimentale\" di Sterne, delle\" Confessioni di un italiano\" di Ippolito Nievo e di un'antologia di \"Scrittori garibaldini\". Ha tradotto testi di Gibran, Tagore, i Metafisici inglesi, Mandel'\u0161tam e la\" Regola celeste del Tao.\" Nel 1995 ha pubblicato, avvalendosi della collaborazione di Fulvio Roiter, l'insolito \"Nuvole\", foto e poesie.\nAutore di romanzi e di racconti, \u00e8 conosciuto a livello internazionale per i suoi libri di versi tradotti in molte lingue. Nel 2002 ha vinto il premio Laudomia Bonanni con \"La gioia e il lutto\". Con \"Camera oscura\", del 1992, ha ottenuto il Premio Dess\u00ec 1993; con \"Le stanze del cielo\" (2008) \u00e8 stato omaggiato con il Premio Nazionale Letterario Pisa, e il Premio Nazionale Rhegium Julii. Con \"Variazioni sul tema\" nel 2014 e con \" Le cose del mondo\" nel 2020 ha ottenuto il Premio Viareggio Giuria. Il romanzo \"Preparativi per la partenza\" (2003) \u00e8 stato finalista al Premio Bergamo.\nHa collaborato alle pagine culturali dei quotidiani tra cui \"Il Resto del Carlino\", \"Il Giornale\", \"la Repubblica\",\"Il Gazzettino\". Per vent'anni ha lavorato per l'editore Garzanti ed \u00e8 attualmente il direttore della collana \u00abBiblioteca dei Leoni\u00bb.\nVive a Treviso dal 1972.\n\u00c8 stato curatore dell'antologia on-line \"La Poesia Italiana Contemporanea, dal Primo Novecento a oggi\" nel sito www.italian-poetry.org insieme con Alberto Bevilacqua, Luciano Erba, Giuliano Gramigna, Alfredo Giuliani, Mario Luzi, Elio Pagliarani, Giovanni Raboni, Edoardo Sanguineti.\nPoetica.\nLa partitura musicale \u00e8 la chiave per interpretare la poesia di Ruffilli. La sua riconosciuta \"leggerezza\" \u00e8 l'effetto e la virt\u00f9 di una misura appunto musicale che consente all'autore qualsiasi scelta proprio perch\u00e9 per via di musica ogni sua scelta si traduce immediatamente in una soluzione. \u00c8 la musica che consente a Ruffilli di dar voce felicemente a qualsiasi tema e argomento di cui voglia parlare, anche il pi\u00f9 ostico e apparentemente impronunciabile. \u00c8 la musica che consente dunque di pronunciare le cose pi\u00f9 ardue, rendendole semplici e coinvolgenti. Il poeta Ruffilli \u00e8 un musicista e trascina nella sua musica sempre le cose che contano, parlando insieme al cuore e alla testa. (Luigi Baldacci)\nSappiamo da Blanchot che lo spazio della scrittura \u00e8 spazio di morte. E Ruffilli pu\u00f2 essere preso come caso singolo e singolare del modo in cui la lettera poetica sempre si dimostra lettera della trafittura, dopo essere stata per un attimo pi\u00f9 o meno prolungato lettera della luminosit\u00e0. Non \u00e8 frequente trovare effetti cos\u00ec inquietanti in un contesto apparentemente disteso e in aria di altrettanta leggerezza. La forza di questa poesia \u00e8 nell\u2019angosciare il lettore, incantandolo. E bene il poeta rappresenta, di riflesso e per piccole scaglie ingiallite, l\u2019 \"inferno\" borghese: le manie, i vuoti, le crudelt\u00e0, certa follia, galleggianti oltre il decoro e la discrezione. \u00c8 per quella legge dell\u2019antifrasi, per cui tanto pi\u00f9 \u00e8 spietato il dettato, quanto pi\u00f9 \u00e8 affabile. E non si pu\u00f2 non concordare totalmente con l\u2019autore sulla natura tragica (eppure indicibile e pronunciabile solo per brevi formule volatili) dell\u2019esistenza. (Roland Barthes)\nNel suo concedersi all'uso della norma, Ruffilli \u00e8 altamente trasgressivo e riesce a dire, appunto normalmente, le cose pi\u00f9 indicibili senza mai sottrarre dignit\u00e0 alle persone. Solo le rime con il loro solfeggio leggero tornano a suggerire una possibile, risorgente ironia e la distanza, portata non dalla saziet\u00e0, ma dall'implacabile intelletto. Tutto diventa musica e proprio per questo si riesce a pronunciare l\u2019indicibile. Quella lieve musica dal ritmo sincopato, fatta anche o perfino di cocci e vetri rotti. (Daria Galateria)\nNella poesia di Ruffilli accade qualcosa che molto raramente si ritrova nell\u2019esperienza egocentrica dei poeti che pure riescono spesso a trasformare in valenza universale la loro dimensione pi\u00f9 individuale. Ruffilli, istintivamente, mette sempre in rapporto ci\u00f2 a cui d\u00e0 voce con il contesto sociale in cui si muove e parla. E pu\u00f2 darsi che sia l\u2019effetto dell\u2019inclinazione narrativa sulla sua vocazione di poeta. Ma \u00e8 un fatto che, fuori da qualsiasi volontarismo, la sua poesia \u00e8 sempre anche \u201ccivile\u201d, di qualsiasi tema tratti (e non c\u2019\u00e8 tema, per lui, che non sia adatto a far poesia). E il riscontro civile, o se si vuole collettivo, \u00e8 la conseguenza indotta e il valore aggiunto della gi\u00e0 di per s\u00e9 validissima ricerca di una poesia che ha insieme i sapori forti della vita e il ritmo implacabile del pensiero in una musica inconfondibile e direi irriducibile, unica nel suo genere da noi; una musica elegante e rarefatta che mi ha sempre colpito e coinvolto, tra B\u00e9la Bart\u00f3k e il cool jazz. (Alfredo Giuliani)\nRuffilli \u00e8 tipicamente quello che i tedeschi chiamano un \"poeta di pensiero\", ma il pensiero non si svolge, appunto, per continuit\u00e0 e grandi arcate, ma per frammenti e contrazioni, prese d'atto e rilanci. Non molto diverso, a guardar bene, l'uso della rima, che essendo fitta e dichiaratamente \"facile\" non ha, in linea di massima, un ruolo espressivo, raggrumante, ma - se cos\u00ec si pu\u00f2 dire - di \"appoggio\" alla dizione e quasi di punteggiatura. La realt\u00e0, per Ruffilli, \u00e8 in fondo tale solo se pensata dal soggetto. E questa, detto per inciso, \u00e8 una delle ragioni per cui egli non pu\u00f2 essere affatto omologato ai \"lombardi\", che nelle \"cose\" credono. C'\u00e8 s\u00ec qualche ritorno di R\u00e8bora. Come gi\u00e0 indicato da Raboni c'\u00e8 poi fra le righe, e molto di pi\u00f9, Caproni, l'outsider, il narratore melodico ma insieme antimelodico. Dunque, realt\u00e0 pensata. E quindi dominano, gli astratti. Per pensare poeticamente, \u00e8 chiaro, Ruffilli ha bisogno che la realt\u00e0 sia messa fra parentesi, stilizzata in categorie, ritirata in qualche modo nella mente che la classifica appena i suoi dati concreti fanno capolino; pensare comporta chiudere gli occhi, braccare mentalmente, per poi sostarvi, le essenze e i destini dei fenomeni. Per quante vie si pu\u00f2 comprovare l'evidenza che questo \u00e8 un poeta della linea \"metafisica\" o mentalistica, e non di quella postsimbolista o orfica. Una \u00e8 per esempio quella delle metafore, che qui non volano alto ma basso. La realt\u00e0 non \u00e8 dunque trascesa per via di immaginazione libertina, ma di pensiero, al cui servizio si pone, costringendosi, l'immaginazione. (Pier Vincenzo Mengaldo)\nAll\u2019insegna del non dire, proprio per esprimere di pi\u00f9, il modo di Ruffilli si affida a una specie di galleggiamento di piccole scaglie, piccole bolle che guadagnano la superficie salendo su in verticale dal fondo. E queste scaglie, nel loro minimo ingombro, nella loro rarefatta consistenza, riescono a rendere la realt\u00e0 nella sua interezza. Il tutto, a tinte nette; con una amabile secchezza e una sua dolcezza un po\u2019 risentita. Nel distacco, dunque; senza nostalgie o, peggio, tremori. Ma con partecipazione. (Eugenio Montale) \nRapido, lieve, ironico Ruffilli ha una grazia compositiva che sa fondere in sequenze unitarie dialoghi, racconto, immagini. Eppure, grazie alla orchestrazione dei ritmi, alla variazione dei toni, ai cambiamenti di andatura, le sequenze rivelano una natura musicale, una trasparenza lirica. E proprio attraverso la convergenza delle scelte espressive Ruffilli offre al problema dei generi non una nuova incognita, ma la felicit\u00e0 di una soluzione. (Giuseppe Pontiggia)\nUn discreto conoscitore della poesia italiana di questo secolo non tarder\u00e0 a riconoscere nei versi di Ruffilli la continuit\u00e0 di una nobile tradizione, fatta di povert\u00e0 raffinata, di musica contratta, sino al limite estremo dell'udibilit\u00e0, che ha il suo riferimento pi\u00f9 alto nella poesia di Giorgio Caproni; e penser\u00e0, allora, a certe tangenze anche tematiche fra il romanzo famigliare presente nella \u201cCamera oscura\u201d e l'indimenticabile romanzo di Annina nel \u201cSeme del piangere\u201d. Ma altrettanto facile, e certo doveroso, sar\u00e0 avvertire come Ruffilli operi sulla sua materia verbale e sentimentale con una sorta di tenacia e impassibilit\u00e0 \"scientifica\" che non \u00e8 di Carponi e rispetto alla quale la fissit\u00e0 propria dell'immagine fotografica costituisce, insieme, un \"movente\" e un correlativo formale. Il dato, il segno, resi, nella pronuncia, quasi minerali, come reperti fossili di un'altra era, l'era antichissima o futura del dolore. (Giovanni Raboni)\nL\u2019incontro della parola trovata e dell\u2019immediato concreto \u00e8 la cifra della poesia di Ruffilli, l\u2019ossessione dei minimi accadimenti, dei luoghi e delle circostanze, salvata dal progetto di un diario, che testimonia una vicenda al di l\u00e0 delle apparenze e delle abitudini e la sua dinamica, consegnata a una scansione breve, dal timbro lieve, frutto del pi\u00f9 raffinato artificio. In un soffio che, tra una battuta e l\u2019altra, traduce la perplessit\u00e0 in distacco. (Vittorio Sereni)\nNelle poesie di Ruffilli la parola, da una parte ridotta a mimesi dell'afasia, dall'altra \u00e8 tesa a ripristinare le proprie ragioni, anzi \"una\" ragione, e a cogliere il mondo e i rapporti interumani. E c'\u00e8 una presenza continuamente ripullulante di \"essenze\" (mentali e spaziali, cromatiche e foniche) in un collage corrosivo con \"fatti\", \"cose\" e \"persone\". Si genera da ci\u00f2 un'energia coinvolgente dentro questa ricognizione di gesti, atteggiamenti, pensieri dell'io e delle molte presenze individuali, sempre marcate affettivamente, che lo attorniano. L'altro diventa presente nei molti altri, si riassume come fatto di etica, un'etica perplessa eppure \"instante\", e alla fine implacabile. Sommessa parsimonia e severit\u00e0 presiedono all'operazione. Ne deriva un tessuto espressivo che sceglie la linea \"bassa\", ma che \u00e8 fratto e sospeso e ben altro che assestato all'univocit\u00e0, ricco di una sua del tutto originale tensione immaginifica. (Andrea Zanzotto)\nOpere.\nPoesia\nin francese:\nin inglese:\nin tedesco:\nin spagnolo:\nin catalano:\nin olandese:\nin svedese:\nin rumeno:\nin sloveno:\nRomanzi e saggi\nTraduzioni\nCritica\nCuratele\nPrefazioni"}
{"id": "2635486", "revid": "287204", "url": "https://it.wikipedia.org/wiki?curid=2635486", "title": "Maheshwar", "text": " \nMaheshwar \u00e8 una suddivisione dell'India, classificata come \"nagar panchayat\", di 19.646 abitanti, situata nel distretto di Khargone, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 10' 60 N e 75\u00b0 34' 60 E e ha un'altitudine di 154 .\nSociet\u00e0.\nEvoluzione demografica.\nAl censimento del 2001 la popolazione di Maheshwar assommava a 19.646 persone, delle quali 10.085 maschi e 9.561 femmine. I bambini di et\u00e0 inferiore o uguale ai sei anni assommavano a 2.826, dei quali 1.482 maschi e 1.344 femmine. Infine, coloro che erano in grado di saper almeno leggere e scrivere erano 13.245, dei quali 7.602 maschi e 5.643 femmine."}
{"id": "2635487", "revid": "116944", "url": "https://it.wikipedia.org/wiki?curid=2635487", "title": "Highlands d'Islanda", "text": ""}
{"id": "2635489", "revid": "287204", "url": "https://it.wikipedia.org/wiki?curid=2635489", "title": "Maihar", "text": " \nMaihar \u00e8 una suddivisione dell'India, classificata come \"municipality\", di 34.347 abitanti, situata nel distretto di Satna, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 24\u00b0 16' 0 N e 80\u00b0 45' 0 E e ha un'altitudine di 366 .\nSociet\u00e0.\nEvoluzione demografica.\nAl censimento del 2001 la popolazione di Maihar assommava a 34.347 persone, delle quali 17.904 maschi e 16.443 femmine. I bambini di et\u00e0 inferiore o uguale ai sei anni assommavano a 5.276, dei quali 2.779 maschi e 2.497 femmine. Infine, coloro che erano in grado di saper almeno leggere e scrivere erano 22.100, dei quali 12.850 maschi e 9.250 femmine."}
{"id": "2635490", "revid": "409435", "url": "https://it.wikipedia.org/wiki?curid=2635490", "title": "Tony Galento", "text": "Di famiglia italoamericana, \u00e8 stato uno dei personaggi pi\u00f9 pittoreschi della storia del pugilato. Si present\u00f2 ad un match (quello del 1940 contro Max Baer) con un labbro cucito perch\u00e9 il fratello, il giorno precedente, gli aveva rotto una caraffa di vetro in faccia nel corso di un litigio; durante l'incontro, naturalmente, il taglio si riapr\u00ec quasi subito.\nEra dedito a gozzoviglie pantagrueliche che non sospendeva nemmeno il giorno degli incontri.\nDal fisico sgraziato e tutt'altro che atletico, perch\u00e9 enormemente in sovrappeso, soprattutto verso il termine della carriera, era irruente e non aveva timore di nessun avversario. Era dotato di un gancio sinistro in grado di atterrare chiunque, perfino Joe Louis, ed era tecnicamente meno sprovveduto di quanto si potesse pensare a prima vista.\nLa carriera.\nEsord\u00ec tra i professionisti nel 1928, incontrando, nei successivi 15 anni, alcuni tra i pi\u00f9 forti pesi massimi degli anni trenta: Johnny Risko, Ernie Schaaf, Arturo Godoy, Al Ettore, Lou Nova, Max Baer, Buddy Baer.\nRaggiunse l'apice il 28 giugno 1939, allo Yankee Stadium di New York, dove sfid\u00f2 il campione del mondo Joe Louis.\nPer Louis l'incontro fu tutt'altro che una passeggiata. Prima di domare Galento e concludere l'incontro con un KOT al 4\u00ba round, Louis pass\u00f2 un brutto momento nel 1\u00ba, e al 3\u00ba round fin\u00ec addirittura al tappeto."}
{"id": "2635491", "revid": "287204", "url": "https://it.wikipedia.org/wiki?curid=2635491", "title": "Majholi", "text": " \nMajholi \u00e8 una suddivisione dell'India, classificata come \"nagar panchayat\", di 11.308 abitanti, situata nel distretto di Jabalpur, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 30' 0 N e 79\u00b0 55' 0 E e ha un'altitudine di 384 .\nSociet\u00e0.\nEvoluzione demografica.\nAl censimento del 2001 la popolazione di Majholi assommava a 11.308 persone, delle quali 5.872 maschi e 5.436 femmine. I bambini di et\u00e0 inferiore o uguale ai sei anni assommavano a 1.701, dei quali 849 maschi e 852 femmine. Infine, coloro che erano in grado di saper almeno leggere e scrivere erano 7.337, dei quali 4.376 maschi e 2.961 femmine."}
{"id": "2635492", "revid": "287204", "url": "https://it.wikipedia.org/wiki?curid=2635492", "title": "Maksi", "text": " \nMaksi \u00e8 una suddivisione dell'India, classificata come \"nagar panchayat\", di 18.392 abitanti, situata nel distretto di Shajapur, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 16' 0 N e 76\u00b0 9' 0 E e ha un'altitudine di 479 .\nSociet\u00e0.\nEvoluzione demografica.\nAl censimento del 2001 la popolazione di Maksi assommava a 18.392 persone, delle quali 9.654 maschi e 8.738 femmine. I bambini di et\u00e0 inferiore o uguale ai sei anni assommavano a 3.085, dei quali 1.613 maschi e 1.472 femmine. Infine, coloro che erano in grado di saper almeno leggere e scrivere erano 11.634, dei quali 7.031 maschi e 4.603 femmine."}
{"id": "2635498", "revid": "287204", "url": "https://it.wikipedia.org/wiki?curid=2635498", "title": "Quaquapitzahuac", "text": "Biografia.\nEra il figlio di Tezoz\u00f3moc, regnante tepaneca di Azcapotzalco. Il suo nome, che significa \"Esile corno\", si pronuncia in lingua nahuatl classica.\nDopo la morte, avvenuta nel 1407 gli succedette il figlio Tlacateotl."}
{"id": "2635499", "revid": "287204", "url": "https://it.wikipedia.org/wiki?curid=2635499", "title": "Manasa", "text": " \nManasa \u00e8 una suddivisione dell'India, classificata come \"nagar panchayat\", di 22.622 abitanti, situata nel distretto di Neemuch, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 24\u00b0 28' 60 N e 75\u00b0 9' 0 E e ha un'altitudine di 438 .\nSociet\u00e0.\nEvoluzione demografica.\nAl censimento del 2001 la popolazione di Manasa assommava a 22.622 persone, delle quali 11.580 maschi e 11.042 femmine. I bambini di et\u00e0 inferiore o uguale ai sei anni assommavano a 3.196, dei quali 1.672 maschi e 1.524 femmine. Infine, coloro che erano in grado di saper almeno leggere e scrivere erano 15.326, dei quali 8.974 maschi e 6.352 femmine."}
{"id": "2635500", "revid": "281944", "url": "https://it.wikipedia.org/wiki?curid=2635500", "title": "Disputa del Pirara", "text": "La Disputa del Pirara (portoghese \"Quest\u00e3o do Pirara\", in inglese \"Pirara's Dispute\") \u00e8 il nome associato a una disputa territoriale tra il Brasile e la Guyana britannica su un territorio che si estendeva per 33.200 km\u00b2, tra la zona nord-orientale dello stato brasiliano odierno del Roraima e la zona occidentale della regione guyanese odierna di Alto Takutu-Alto Essequibo.\nDopo l'arbitrato del 1899, che stabil\u00ec la cessione della Guayana Esequiba (la parte pi\u00f9 orientale del Venezuela) alla Guyana Britannica (al tempo colonia dell'impero britannico), l'Inghilterra dovette risolvere un nuovo problema riguardante i confini della colonia con quelli del Brasile.\nDurante il 1835 Robert Schomburgk, un esploratore di origine tedesca, stava controllando e prendendo dati sul territorio della Guyana per ordine del governo inglese. Mand\u00f2 informazioni in patria spiegando come i portoghesi-brasiliani non controllassero effettivamente la regione, e sugger\u00ec che l'impero inglese annettesse il territorio come propria colonia.\nLa corte inglese decise di mandare un missionario, Thomas Yound. Questi raggiunse il territorio del Pirara e convert\u00ec alcuni indios alla religione protestante, insegnando loro a parlare la lingua inglese, facendo in modo che il territorio potesse essere dominato con efficacia. Il presidente della regione del Par\u00e1, il generale Soares de Andr\u00e9ia, ordin\u00f2 ai soldati di rimuovere il missionario dal territorio; Yound dovette quindi andarsene, portando con s\u00e9 alcuni indios che aveva convertito.\nNel 1840 Robert Schomburgk disegn\u00f2 una mappa, che mand\u00f2 in Inghilterra, dove le regioni del Tacutu, del Mau e parte del Surumu venivano mostrate come propriet\u00e0 delle trib\u00f9 indigene. Con questa mappa Schomburgk stabil\u00ec una nuova frontiera di confine tra Guyana e Brasile, con i fiumi Cotingo e Surumu come limite.\nLa mappa attrasse l'attenzione dell'opinione pubblica in Gran Bretagna. La presenza brasiliana nella regione non era consolidata, perch\u00e9 la famiglia reale del Portogallo aveva rimodernato le regioni meridionali della nazione, lasciando la parte settentrionale in decadenza. Nel 1842 un ambasciatore brasiliano and\u00f2 a Londra per suggerire che la disputa venisse sottoposta ad un arbitraggio neutrale.\nLa disputa diplomatica rimase in disparte fino al 1898, quando il Brasile accett\u00f2 la proposta di rimettere la decisione a un arbitro neutrale: per questo venne scelto il governo italiano. L'avvocato Joaquim Nabuco difese gli interessi del Brasile nel 1900 alla corte di Vittorio Emanuele III.\nNel 1904 si venne a raggiungere una decisione finale: il re italiano dichiar\u00f2 che 19.630 km\u00b2 dovessero andare alla Gran Bretagna e 13.570 km\u00b2 al Brasile, stabilendo definitivamente i confini delle nazioni nella regione.\nCon questo arbitrato il Regno Unito ottenne l'accesso al Rio delle Amazzoni tramite i fiumi Ireng e Tacutu."}
{"id": "2635503", "revid": "486946", "url": "https://it.wikipedia.org/wiki?curid=2635503", "title": "VEGA Science Technology Park", "text": ""}
{"id": "2635505", "revid": "6923", "url": "https://it.wikipedia.org/wiki?curid=2635505", "title": "Panche", "text": "I Panche erano una trib\u00f9 amerindia di origine caribe, che parlavano una lingua appartenente alla famiglia delle lingue caribe. Il loro territorio si estendeva dalla regione occidentale di Cundinamarca fino alla valle del fiume Magdalena (fiume).\nLa nazione dei Panche venne creata dall'unione di diverse trib\u00f9 indigene, come i Tocaima, Anapuima, Suitama, Lachim\u00ed, Anolaima e S\u00edquima. Quando i primi conquistadores giunsero in queste terre, vi erano pi\u00f9 di 200.000 persone che abitavano presso il fiume Magdalena.\nLa loro pelle era di colore rossastro. Non usavano vestiti di alcun tipo, e usavano dei gioielli d'oro come ornamento. Usavano armi, principalmente mazze, archi e frecce. Preparavano misture velenose usando il veleno di serpenti e ragni, applicandolo alle frecce. La trib\u00f9 dei Tocaima era la pi\u00f9 \"civilizzata\" e pacifica, mentre i S\u00edquimas erano i pi\u00f9 bellicosi e propensi alla guerra.\nLa popolazione viveva in diversi villaggi, tutti dipendendi da quello dove il cacique (capo) viveva. I villaggi non erano facilmente raggiungibili e vi era un unico sentiero, dove venivano create delle trincee profonde come protezione contro attacchi nemici.\nI Panche usavano la ceramica per creare oggetti. Sapevano creare vestiti con una tecnica rudimentale del cucito. La loro musica aveva connotazioni artistiche e religiose, e veniva suonata con diversi strumenti, come raganelle, conchiglie di mare, campanelline, e tamburi."}
{"id": "2635506", "revid": "287204", "url": "https://it.wikipedia.org/wiki?curid=2635506", "title": "Manawar", "text": " \nManawar \u00e8 una suddivisione dell'India, classificata come \"municipality\", di 25.460 abitanti, situata nel distretto di Dhar, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 13' 60 N e 75\u00b0 4' 60 E e ha un'altitudine di 179 .\nSociet\u00e0.\nEvoluzione demografica.\nAl censimento del 2001 la popolazione di Manawar assommava a 25.460 persone, delle quali 13.141 maschi e 12.319 femmine. I bambini di et\u00e0 inferiore o uguale ai sei anni assommavano a 3.905, dei quali 2.029 maschi e 1.876 femmine. Infine, coloro che erano in grado di saper almeno leggere e scrivere erano 15.080, dei quali 8.663 maschi e 6.417 femmine."}
{"id": "2635510", "revid": "287204", "url": "https://it.wikipedia.org/wiki?curid=2635510", "title": "Mandleshwar", "text": " \nMandleshwar \u00e8 una suddivisione dell'India, classificata come \"nagar panchayat\", di 11.345 abitanti, situata nel distretto di Khargone, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 10' 60 N e 75\u00b0 40' 0 E e ha un'altitudine di 152 .\nSociet\u00e0.\nEvoluzione demografica.\nAl censimento del 2001 la popolazione di Mandleshwar assommava a 11.345 persone, delle quali 5.828 maschi e 5.517 femmine. I bambini di et\u00e0 inferiore o uguale ai sei anni assommavano a 1.595, dei quali 814 maschi e 781 femmine. Infine, coloro che erano in grado di saper almeno leggere e scrivere erano 7.711, dei quali 4.443 maschi e 3.268 femmine."}
{"id": "2635511", "revid": "1456895", "url": "https://it.wikipedia.org/wiki?curid=2635511", "title": "Heart (Elisa)", "text": "Heart \u00e8 il sesto album in studio della cantautrice italiana Elisa, pubblicato il 13 novembre 2009 dall'etichetta discografica Sugar Music.\nDescrizione.\n\"Heart\" \u00e8 un album rock, influenzato dalla musica alt-rock e dall'elettronica.\nLa preproduzione del disco \u00e8 stata relativamente lunga: l'album \u00e8 stato pubblicato a cinque anni di distanza dall'ultimo disco di inediti \"Pearl Days\" e grazie a questa fase di preparazione pi\u00f9 lunga del solito, Elisa ha potuto seguire personalmente il disco come produttrice con il suo allora compagno, attuale marito Andrea Rigonat, registrando da sola i primi demo e poi arrangiando i suoni e le voci con la sua band in sala prove per poi registrarli definitivamente. Dal 3 gennaio all'11 ottobre 2009 si \u00e8 passati alla registrazione del disco. Come lei stessa ha dichiarato, la parte pi\u00f9 impegnativa \u00e8 stata la scelta delle canzoni da inserire nell'album, fra una gamma che ne comprendeva una sessantina: alcune scritte di recente, altre pi\u00f9 vecchie; \"Coincidences\", scritta subito dopo la pubblicazione del primo album, e \"Lisert\", dedicata alla sua terra d'origine e che avrebbe potuto essere inclusa nel suo secondo album (il quale avrebbe anche potuto intitolarsi come la canzone), risalgono alla fine degli anni novanta. Tra queste, la cantante ha comunque deciso di scegliere fra quelle meno recenti.\nIl primo singolo estratto \u00e8 \"Ti vorrei sollevare\", cantato in duetto con Giuliano Sangiorgi dei Negramaro. Nell'album vi \u00e8 inoltre la partecipazione di Antony Hegarty degli Antony and the Johnsons che canta in duetto con Elisa nel brano \"Forgiveness\". \u00c8 anche presente una cover di \"Mad World\" dei Tears for Fears, gi\u00e0 eseguita dal vivo nella tourn\u00e9e \"Mechanical Dream\" e ispirata dalla cover di Michael Andrews e Gary Jules realizzata per il film \"Donnie Darko\".\nLe traduzioni dei testi in inglese presenti nel booklet dell'album sono di Niccol\u00f2 Agliardi, che spesso ha dato una propria interpretazione discostandosi fortemente dal significato letterale.\nL'album, mantenendo identici tracklist e booklet, \u00e8 stato prima pubblicato in una custodia ecologica certificata FSC a forma di libretto e successivamente nella classica jewel case.\nIl 6 agosto 2010 l'album \"Heart\" \u00e8 stato pubblicato su iTunes negli Stati Uniti e il giorno dopo anche in molti altri Stati del mondo.\nI brani \"Ti vorrei sollevare\", \"Anche se non trovi le parole\" (cantato in una nuova versione con Fabri Fibra) e \"Forgiveness\" sono stati pubblicati in chiave acustica nel settimo album della cantante, \"Ivy\".\nPromozione.\nIl disco \u00e8 stato anticipato da otto brevi filmati pubblicati sul sito ufficiale e su YouTube il 21 e 26 settembre, il 4, l'11, il 17 e il 27 ottobre, il 4 e 9 novembre 2009. Il giorno della pubblicazione dell'album sul sito ufficiale \u00e8 stato presentato un filmato sulla lavorazione dell'album.\nLa prima esibizione dal vivo di brani tratti dall'album \u00e8 stato il 18 febbraio 2010 al Festival di Sanremo, dove Elisa ha cantato un medley di \"Ti vorrei sollevare\", \"Anche se non trovi le parole\" e \"Your Manifesto\".\nIl 14 aprile 2010 \u00e8 iniziata da Conegliano la prima parte del \"Heart Alive Tour\", una tourn\u00e9e con la regia di Luca Tommassini in cui Elisa propone i suoi nuovi brani e le sue precedenti hit accompagnata da coreografie e proiezioni su schermi tridimensionali. Il 13 luglio \u00e8 partita da Milano la parte estiva del tour.\nSuccesso commerciale.\nL'album \u00e8 entrato direttamente al primo posto della classifica italiana degli album pi\u00f9 venduti stilata dalla FIMI; ha inoltre raggiunto la posizione numero 34 nella classifica degli album pi\u00f9 venduti globalmente.\n\u00c8 stato certificato doppio disco di platino per aver superato le 140.000 copie vendute in Italia.\nAi \"Wind Music Awards 2010\" Elisa viene premiata per le vendite di \"Heart\", eseguendo poi \"Ti vorrei sollevare\", \"Someone to Love\" e un medley costituito da \"This Knot\", \"Your Manifesto\" e \"Beat It\" di Michael Jackson. Riceve anche il premio \"Digital Songs Platino\" per \"Ti vorrei sollevare\".\nDalle classifiche stilate da FIMI e Nielsen Soundscan risulta che l'album si sia piazzato al tredicesimo posto tra quelli pi\u00f9 venduti dell'anno 2009.\nIl primo singolo \"Ti vorrei sollevare\" \u00e8 arrivato al primo posto della classifica di vendita dei singoli e vi \u00e8 rimasto per due settimane, mentre i seguenti hanno mancato la Top Ten."}
{"id": "2635513", "revid": "287204", "url": "https://it.wikipedia.org/wiki?curid=2635513", "title": "Mangawan", "text": " \nMangawan \u00e8 una suddivisione dell'India, classificata come \"nagar panchayat\", di 11.556 abitanti, situata nel distretto di Rewa, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 40' 60 N e 81\u00b0 32' 60 E e ha un'altitudine di 304 .\nSociet\u00e0.\nEvoluzione demografica.\nAl censimento del 2001 la popolazione di Mangawan assommava a 11.556 persone, delle quali 6.074 maschi e 5.482 femmine. I bambini di et\u00e0 inferiore o uguale ai sei anni assommavano a 2.115, dei quali 1.093 maschi e 1.022 femmine. Infine, coloro che erano in grado di saper almeno leggere e scrivere erano 6.628, dei quali 4.143 maschi e 2.485 femmine."}
{"id": "2635514", "revid": "287204", "url": "https://it.wikipedia.org/wiki?curid=2635514", "title": "Quiahuiztlan", "text": "Quiahuiztlan era uno dei quattro \"altepetl\" (stati) che diedero vita alla confederazione di Tlaxcala.\nDescrizione.\nSituato sulle basse pendici di un monte vulcanico della costa del golfo di Veracruz, in Messico, fu occupata nel XVI secolo dalla cultura dei Totonachi. I suoi templi, i campi per il gioco della palla, le piazze e le residenze sono costruite sulle terrazze naturali ed artificiali della parte bassa della montagna. Il sito \u00e8 famoso soprattutto per i suoi legami con il conquistador spagnolo Hern\u00e1n Cort\u00e9s. Gli scavi condotti a Quiahuiztlan sono opera di Alfonso Medell\u00edn Zenil e Ram\u00f3n Arellanos Melgarejo, dell'Instituto Nacional de Antropolog\u00eda e Historia.\nAll'inizio del XVI secolo Quiahuiztlan usc\u00ec per breve tempo dalla confederazione, sostituendo i propri missionari francescani con i domenicani. In seguito Quiahuiztlan, si riun\u00ec a Tlaxcala, ma l'ipotesi di una nuova secessione fu continuamente usata come minaccia politica."}
{"id": "2635515", "revid": "22475", "url": "https://it.wikipedia.org/wiki?curid=2635515", "title": "Genealogia Paulistana", "text": "Genealogia Paulistana \u00e8 una composizione letteraria di materiale storico e genealogico, scritta da Lu\u00eds Gonzaga da Silva Leme, e pubblicata in nove volumi tra il 1903 e il 1905. \u00c8 la pi\u00f9 grande compilazione di materiale riguardante la genealogia brasiliana, che conta pi\u00f9 di 2000 pagine.\nSilva Leme descrive le famiglie pi\u00f9 importanti che vissero nella colonia di San Paolo nei secoli XVI-XVII e che in seguito esplorarono l'entroterra dell'America del Sud orientale. Vi sono racconti che riportano lo stile di vita della gente riguardo a vari settori, come l'economia e l'amministrazione, durante il periodo della colonia e in quello seguente con la formazione dell'Impero del Brasile.\nOgni volume \u00e8 diviso in Titoli (\"T\u00edtulos\"), che rappresentano le diverse famiglie e i loro discendenti. I paragrafi Errori (\"Errata\") e Aggiunte (\"Addenda\"), pubblicati nel nono volume, sono serviti a correggere errori e ad aggiungere informazioni a quelle gi\u00e0 presenti nei Titoli.\nNel 1999 il Progetto Genealogia Paulistana (\"Projeto Genealogia Paulistana\") ebbe inizio con l'aiuto di volontari che trasferirono il lavoro di Silva Leme su Internet. Il progetto venne completato nel 2003.\nNel 2002 Marta Maria Amato, una genealogista di San Paolo, vision\u00f2 e corresse ulteriormente il materiale."}
{"id": "2635517", "revid": "287204", "url": "https://it.wikipedia.org/wiki?curid=2635517", "title": "Mauganj", "text": " \nMauganj \u00e8 una suddivisione dell'India, classificata come \"nagar panchayat\", di 22.989 abitanti, situata nel distretto di Rewa, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 24\u00b0 40' 60 N e 81\u00b0 52' 60 E e ha un'altitudine di 312 .\nSociet\u00e0.\nEvoluzione demografica.\nAl censimento del 2001 la popolazione di Mauganj assommava a 22.989 persone, delle quali 11.849 maschi e 11.140 femmine. I bambini di et\u00e0 inferiore o uguale ai sei anni assommavano a 4.169, dei quali 2.151 maschi e 2.018 femmine. Infine, coloro che erano in grado di saper almeno leggere e scrivere erano 11.979, dei quali 7.437 maschi e 4.542 femmine."}
{"id": "2635518", "revid": "767487", "url": "https://it.wikipedia.org/wiki?curid=2635518", "title": "Gianni Dei", "text": "Biografia.\nPresa la licenza liceale si trasfer\u00ec a Roma e inizi\u00f2 l'attivit\u00e0 di attore con un piccolo ruolo in \"Via Margutta\" di Mario Camerini. Dopo una dozzina di film, interpret\u00f2 il protagonista di \"Pronto... c'\u00e8 una certa Giuliana per te\", commedia del 1967 con Mita Medici e la regia di Massimo Franciosa.\nFu interprete di b-movie e pellicole di rilievo (comici, commedia all'italiana, commedia erotica all'italiana, musicarelli, thriller, poliziotteschi). In totale gir\u00f2 una quarantina di lungometraggi, a partire dagli anni sessanta fino a fine anni ottanta.\nNegli anni duemila apparve in alcuni documentari sul cinema italiano, tra i quali \"Paura: Lucio Fulci Remembered - Volume 1\" (2008), e nel film realizzato con materiali di archivio \"Not Quite Hollywood: The Wild, Untold Story of Ozploitation!\" (2008).\nSi ciment\u00f2 anche come cantante apparendo in qualche trasmissione televisiva; nella seconda met\u00e0 degli anni sessanta fece parte per qualche tempo dei Cantori Moderni di Alessandroni. Ha inciso nove album dal 1988 al 2010 con canzoni scritte da lui stesso insieme ad autori importanti come Cristiano Malgioglio, Corrado Castellari, Massimiliano Pani, Maurizio Vandelli, Marco Ferradini, Pino D'Angi\u00f2 e Dario Baldan Bembo. La sua ultima incisione \u00e8 il singolo \"L'amore \u00e8 sole\" del 2016.\nNel 1998, a oltre trent'anni di distanza dal film \"Pronto... c'\u00e8 una certa Giuliana per te\", torn\u00f2 a collaborare con Mita Medici in occasione del singolo \"Ma che fiesta\" interpretato in duetto dai due, del quale fu realizzato anche un videoclip che li vide nuovamente insieme sul set.\nGianni Dei \u00e8 morto il 19 ottobre 2020 a 79 anni."}
{"id": "2635520", "revid": "446353", "url": "https://it.wikipedia.org/wiki?curid=2635520", "title": "Cittadinanza vaticana", "text": "La cittadinanza vaticana, regolata dall'articolo 4 della legge sulle fonti vaticane del 2009 e dall'articolo 9 dei Patti Lateranensi del 1929, \u00e8 attribuita alle persone che hanno residenza stabile presso lo Stato della Citt\u00e0 del Vaticano per ragione di dignit\u00e0, carica, ufficio od impiego. La residenza deve essere prescritta per legge ed autorizzata dalle autorit\u00e0 competenti.\nAcquisto della cittadinanza.\nLa cittadinanza non pu\u00f2 dunque essere originaria, poich\u00e9 non si ottiene n\u00e9 per discendenza (\"ius sanguinis\"), n\u00e9 per luogo di nascita (\"ius soli\").\nSono cittadini vaticani:\nPerdita della cittadinanza.\nLa cittadinanza vaticana si perde nei seguenti casi:\nI coniugi perdono la cittadinanza se il matrimonio viene annullato o dispensato, se viene pronunciata la separazione o se i figli o i fratelli di un cittadino vaticano al compimento del venticinquesimo anno d'et\u00e0 siano inabili al lavoro e debbano dipendere dal cittadino vaticano.\nI cardinali la perdono ove smettano di risiedere a Roma o nella Citt\u00e0 del Vaticano.\nIl cittadino vaticano che perde la sua cittadinanza riottiene quella d'origine e, se non ha alcun titolo per essere cittadino di un altro paese, ottiene \"ipso facto\" la cittadinanza italiana.\nSolo il pontefice pu\u00f2 ridare la cittadinanza vaticana.\nSe il pontefice eletto nel conclave non era cittadino vaticano, con l'elezione a papa ottiene la cittadinanza vaticana.\nLa Citt\u00e0 del Vaticano non riconosce diritti politici per i suoi cittadini dato che \u00e8 una monarchia assoluta a carattere vitalizio.\nStatistiche.\nAl 1\u00ba marzo 2011 la popolazione vaticana era cos\u00ec composta:\nAl 1\u00ba febbraio 2019 le persone in possesso della cittadinanza vaticana erano 618, di cui 246 residenti, oltre a 207 residenti senza cittadinanza vaticana. "}
{"id": "2635522", "revid": "123690084", "url": "https://it.wikipedia.org/wiki?curid=2635522", "title": "The Jerry Springer Show", "text": "The Jerry Springer Show \u00e8 un talk show televisivo statunitense con la conduzione dell'ex politico Jerry Springer, trasmesso sia negli Stati Uniti che in altri paesi. Viene registrato allo Stamford Media Center di Stamford in Connecticut ed \u00e8 distribuito dalla NBC Universal Television Distribution, anche se attualmente non va in onda in alcuna delle stazioni televisive di propriet\u00e0 della NBC. In Italia \u00e8 inedito. \nFormat.\n\"The Jerry Springer Show\" \u00e8 in apparenza un talk show dove famiglie problematiche o disfunzionali si recano per discutere i loro problemi davanti al pubblico presente in studio, in modo che il pubblico stesso o gli altri ospiti possano offrire loro suggerimenti e consigli su come migliorare o risolvere le varie situazioni. In realt\u00e0 la trasmissione \u00e8 diventata una sorta di \"non plus ultra\" della cosiddetta \"televisione spazzatura\", dal momento che ogni puntata concentra l'attenzione su argomenti come adulterio, infedelt\u00e0, divorzio, omosessualit\u00e0, omofobia, necrofilia, zoofilia, incesto, pedofilia, pornografia, prostituzione, razzismo, feticismo, travestitismo, deformit\u00e0 fisiche, e molto spesso si conclude con vere e proprie risse tra gli ospiti. Ad un certo punto nello show ci si \u00e8 apertamente vantati di essere stati giudicati \"peggior spettacolo televisivo di tutti i tempi\" dalla rivista TV Guide. \"The Jerry Springer Show\" ha ricevuto innumerevoli critiche per il suo uso continuo di argomenti scabrosi, linguaggio volgare e sfruttamento di persone deboli e vulnerabili ."}
{"id": "2635523", "revid": "287204", "url": "https://it.wikipedia.org/wiki?curid=2635523", "title": "Mhow Cantonment", "text": " \nMhow Cantonment \u00e8 una suddivisione dell'India, classificata come \"cantonment board\", di abitanti, situata nel distretto di Indore, nello stato federato del Madhya Pradesh. In base al numero di abitanti la citt\u00e0 rientra nella classe II (da a persone).\nGeografia fisica.\nLa citt\u00e0 \u00e8 situata a 22\u00b0 33' 0 N e 75\u00b0 46' 0 E e ha un'altitudine di \nSociet\u00e0.\nEvoluzione demografica.\nAl censimento del 2001 la popolazione di Mhow Cantonment assommava a persone, delle quali maschi e femmine. I bambini di et\u00e0 inferiore o uguale ai sei anni assommavano a , dei quali maschi e femmine. Infine, coloro che erano in grado di saper almeno leggere e scrivere erano , dei quali maschi e femmine."}
{"id": "2635524", "revid": "2048388", "url": "https://it.wikipedia.org/wiki?curid=2635524", "title": "Premi Emmy 1973", "text": "La consegna dei Premi Emmy 1973 (25\u00aa edizione) fu tenuta allo Shubert Theatre di Los Angeles (California) il 20 maggio 1973. La cerimonia fu presentata da Johnny Carson. Per le candidature, furono presi in considerazione i programmi trasmessi tra il 13 marzo 1972 e il 18 marzo 1973."}
{"id": "2635527", "revid": "287204", "url": "https://it.wikipedia.org/wiki?curid=2635527", "title": "Mihona", "text": " \nMihona (o Mehona) \u00e8 una suddivisione dell'India, classificata come \"nagar panchayat\", di 14.799 abitanti, situata nel distretto di Bhind, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 17' 4 N e 78\u00b0 58' 54 E e ha un'altitudine di 153 .\nSociet\u00e0.\nEvoluzione demografica.\nAl censimento del 2001 la popolazione di Mihona assommava a 14.799 persone, delle quali 7.876 maschi e 6.923 femmine. I bambini di et\u00e0 inferiore o uguale ai sei anni assommavano a 2.290, dei quali 1.223 maschi e 1.067 femmine. Infine, coloro che erano in grado di saper almeno leggere e scrivere erano 9.671, dei quali 5.841 maschi e 3.830 femmine."}
{"id": "2635529", "revid": "232551", "url": "https://it.wikipedia.org/wiki?curid=2635529", "title": "Quinto del Rey", "text": "Il Quinto Real, o Quinto del rey (Quinto del re) era un'imposta del 20% istituita nel 1504 che la Spagna riscuoteva sull'estrazione di metalli preziosi. Questa tassa rappresentava un'importante entrata per le casse della monarchia spagnola. Nel 1723 la tassa fu ridotta al 10%.\nDescrizione.\nPiuttosto che riscuotere la tassa sulla base dell'argento e dell'oro prodotti, il governo teneva conto della quantit\u00e0 di mercurio usato. Il mercurio era necessario per il raffinamento di argento ed oro nel corso del processo patio. Il governo spagnolo vantava il monopolio sulla produzione di mercurio, grazie alle sue miniere di Almad\u00e9n in Spagna e di Huancavelica in Per\u00f9. Ne 1648 il vicer\u00e9 del Per\u00f9 dichiar\u00f2 che Potos\u00ed e Huancavelica erano \"i due pilastri che sostengono questo regno e quello della Spagna\". Inoltre il vicer\u00e9 pensava che la Spagna fosse in grado, se necessario, di togliere la tassa sull'argento di Potos\u00ed, ma non sul mercurio di Huancavelica."}
{"id": "2635531", "revid": "287204", "url": "https://it.wikipedia.org/wiki?curid=2635531", "title": "Multai", "text": " \nMultai \u00e8 una suddivisione dell'India, classificata come \"nagar panchayat\", di 21.428 abitanti, situata nel distretto di Betul, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 21\u00b0 46' 0 N e 78\u00b0 15' 0 E e ha un'altitudine di 748 .\nSociet\u00e0.\nEvoluzione demografica.\nAl censimento del 2001 la popolazione di Multai assommava a 21.428 persone, delle quali 11.099 maschi e 10.329 femmine. I bambini di et\u00e0 inferiore o uguale ai sei anni assommavano a 2.759, dei quali 1.407 maschi e 1.352 femmine. Infine, coloro che erano in grado di saper almeno leggere e scrivere erano 15.845, dei quali 8.780 maschi e 7.065 femmine."}
{"id": "2635541", "revid": "726373", "url": "https://it.wikipedia.org/wiki?curid=2635541", "title": "Will Rock", "text": "Will Rock \u00e8 un videogioco di tipo sparatutto in prima persona pubblicato negli Stati Uniti il 9 giugno 2003 e in Europa il 13 giugno 2003. Il gioco \u00e8 stato sviluppato sul motore grafico Saber 3D da Saber Interactive e pubblicato da Ubisoft.\nTrama.\nNel gioco, il giocatore interpreta il personaggio Willford Rockwell, uno studente di archeologia, che deve affrontare un gruppo di fanatici conosciuti come \"Esercito della Rifondazione dell'Olimpo\" (Olympian Restoration Army, ORA), che sono riusciti a riportare in vita in qualche modo delle creature mitologiche della Antica Grecia, tra cui Zeus, il re degli Dei, che ha catturato Emma, la fidanzata di Will. Will viene reclutato da Prometeo, il titano del fuoco e della forgia, per distruggere Zeus e i suoi accoliti.\nModalit\u00e0 di gioco.\nMolti recensori hanno notato come il numero enorme di nemici \"elevi l'esperienza di gioco a una sorta di pazzia ispirata\".In certi punti del gioco \u00e8 possibile venire attaccati da dozzine di nemici differenti in una sola volta, e certe creature si dividono in due dello stesso tipo quando vengono uccisi. Il giocatore ha a disposizione diverse armi; pistole \"Medusa\", atomiche e acide, una pistola normale, un fucile, una balestra, un'arma che spara palle di fuoco, un mitragliatore e delle granate. Come arma da combattimento ravvicinato si usa una pala.\nNemici.\nMolti mostri in Will Rock rappresentano creature mitologiche."}
{"id": "2635544", "revid": "287204", "url": "https://it.wikipedia.org/wiki?curid=2635544", "title": "Mungaoli", "text": " \nMungaoli \u00e8 una suddivisione dell'India, classificata come \"nagar panchayat\", di 19.536 abitanti, situata nel distretto di Ashoknagar, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 24\u00b0 25' 0 N e 78\u00b0 5' 60 E e ha un'altitudine di 371 .\nSociet\u00e0.\nEvoluzione demografica.\nAl censimento del 2001 la popolazione di Mungaoli assommava a 19.536 persone, delle quali 10.299 maschi e 9.237 femmine. I bambini di et\u00e0 inferiore o uguale ai sei anni assommavano a 3.147, dei quali 1.642 maschi e 1.505 femmine. Infine, coloro che erano in grado di saper almeno leggere e scrivere erano 13.120, dei quali 7.769 maschi e 5.351 femmine."}
{"id": "2635548", "revid": "287204", "url": "https://it.wikipedia.org/wiki?curid=2635548", "title": "Fu\u00dfballclub Berlin 1989-1990", "text": "La pagina raccoglie i dati riguardanti la Dinamo Berlino (F.C. Berlin) nelle competizioni ufficiali della stagione 1989-1990.\nStagione.\nLa stagione calcistica tedesca orientale 1989-90 fu influenzata pesantemente dal clima di cambiamenti politici in seguito al crollo del Muro di Berlino: diverse squadre subirono infatti alcuni cambiamenti dal punto societario, in particolare la stessa Dinamo Berlino che, perso il patrocinato della Stasi (scioltasi definitivamente l'8 dicembre 1989), cambi\u00f2 nome in Fu\u00dfballclub Berlin a partire dal 2 febbraio 1990 (anche se tale avvenimento fu ufficializzato solo il 19 febbraio). Il clima politico ebbe influenze sulla squadra anche dal punto di vista tecnico, dato che inizi\u00f2, con la dipartita di Andreas Thom a met\u00e0 campionato verso il , l'esodo dei migliori giocatori della squadra. Per quanto riguarda i risultati, la squadra, che in estate aveva visto, dopo dieci anni, l'avvicendamento in panchina di J\u00fcrgen Bogs con Helmut J\u00e4schke (il quale fu sostituito a marzo da Peter Rohde), concluse il campionato in quarta posizione, rimanendo in corsa per la qualificazione in Coppa UEFA fino alla penultima giornata. In coppa nazionale la Dinamo Berlino, detentrice del trofeo, fu eliminata ai quarti di finale dai Vorw\u00e4rts Frankfurt (allora militanti in Liga, la seconda serie tedesca orientale), mentre in Coppa delle Coppe la squadra, alla sua finora ultima partecipazione nelle coppe europee, fu estromesso agli ottavi di finale dal al termine di una gara risoltasi solo dopo i tempi supplementari e che vide i monegaschi prevalere solo grazie alla regola dei gol fuori casa.\nMaglie e sponsor.\nViene inizialmente riconfermato il tradizionale completo della Dinamo Berlino, con maglia amaranto con colletto bianco, con per\u00f2 la variante dei calzoncini e i calzettoni in tinta con la maglia. A partire dal febbraio del 1990, in concomitanza con il cambio di denominazione della societ\u00e0, viene introdotta una nuova maglia di colore bianco con le spalle ornate da una fantasia amaranto, firmata dalla Patrick. La divisa \u00e8 completata da calzoncini e calzettoni di colore amaranto, anche se a volte questi sono di colore bianco.\nOrganigramma societario.\nArea tecnica:"}
{"id": "2635549", "revid": "287204", "url": "https://it.wikipedia.org/wiki?curid=2635549", "title": "Morar Cantonment", "text": " \nMorar Cantonment \u00e8 una suddivisione dell'India, classificata come \"cantonment board\", di 38.881 abitanti, situata nel distretto di Gwalior, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 26\u00b0 13' 34 N e 78\u00b0 13' 34 E e ha un'altitudine di 194 .\nSociet\u00e0.\nEvoluzione demografica.\nAl censimento del 2001 la popolazione di Morar Cantonment assommava a 38.881 persone, delle quali 22.904 maschi e 15.977 femmine. I bambini di et\u00e0 inferiore o uguale ai sei anni assommavano a 5.805, dei quali 3.189 maschi e 2.616 femmine. Infine, coloro che erano in grado di saper almeno leggere e scrivere erano 26.211, dei quali 17.629 maschi e 8.582 femmine."}
{"id": "2635550", "revid": "287204", "url": "https://it.wikipedia.org/wiki?curid=2635550", "title": "Mundi", "text": " \nMundi \u00e8 una suddivisione dell'India, classificata come \"nagar panchayat\", di 10.667 abitanti, situata nel distretto di Khandwa, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 4' 0 N e 76\u00b0 30' 0 E e ha un'altitudine di 288 .\nSociet\u00e0.\nEvoluzione demografica.\nAl censimento del 2001 la popolazione di Mundi assommava a 10.667 persone, delle quali 5.541 maschi e 5.126 femmine. I bambini di et\u00e0 inferiore o uguale ai sei anni assommavano a 1.640, dei quali 864 maschi e 776 femmine. Infine, coloro che erano in grado di saper almeno leggere e scrivere erano 6.506, dei quali 3.857 maschi e 2.649 femmine."}
{"id": "2635560", "revid": "106745963", "url": "https://it.wikipedia.org/wiki?curid=2635560", "title": "Pedata del Diavolo", "text": "La Pedata del Diavolo \u00e8 un rilievo montuoso italiano appartenente alla catena dell'Appennino Tosco-Emiliano ed \u00e8 alto 1662 metri sul livello del mare. Si trova in alta Toscana, in Provincia di Pistoia, nel comune di San Marcello Piteglio.\nCaratteristiche.\nLa Pedata del Diavolo costituisce un punto d'incontro, molto frequentato, di tre crinali. Verso Nord, attraverso il vicinissimo Poggio dei Malandrini, si diparte salendo l'Alto crinale dell'Appennino Tosco-Emiliano, che prosegue formando il Poggio delle Ignude, alto 1732 metri s.l.m., quindi il Monte Gennaio, alto 1814 metri s.l.m. poi si dirige verso l'esile cresta del Passo del Cancellino, verso la strettoia del Passo dello Strofinatoio ed infine verso il Corno alle Scale, il Monte Cornaccio, il Monte Cupolino, il Lago Scaffaiolo, il Monte Spigolino, la Cima Tauffi, ed il Monte Libro Aperto, fino al Monte Cimone. Questo alto crinale, presso la Pedata del Diavolo, fa da spartiacque tra il bacino del Torrente Verdiana, tributario del Torrente Lima, affluente del fiume Serchio che si getta nel Mar Ligure, da un lato; il Torrente Orsigna, tributario del fiume Reno che si getta nell'Adriatico, dall'altro. \nVerso Sud-Est, invece, si diparte il crinale discendente che si dirige verso il Passo del Rombiciaio o Rombicciaio, la Crina ed i paesi di Pracchia e Pontepetri, nella Valle del Reno: questo crinale fa da spartiacque tra il Torrente Orsigna, nella omonima Valle, ed il Torrente Maresca. \nInfine, verso Sud-Ovest, si diparte il terzo crinale, anch'esso discendente, che si dirige verso il dirupato Passo della Maceglia, poi Ponticelli, il Monte Crocicchio e il Paese di San Marcello Pistoiese: questo terzo crinale fa da spartiacque tra il Torrente Verdiana, da un lato, il Torrente Maresca e Torrente Limestre, dall'altro.\nL'area sommitale della Pedata del Diavolo \u00e8 erbosa e si trova poco al di sopra del limite vegetazionale degli alberi che \"in loco\" \u00e8 di 1550 metri s.l.m. Le pendici, sotto una certa altezza, sono tutte coperte dalla secolare Foresta del Teso, costituita prevalentemente da faggi di alto fusto, poi da abeti e da aceri di monte e da altre essenze autoctone.\nRifugi.\nVicinissimo alla Pedata del Diavolo, verso Sud, \u00e8 situato il Rifugio del Montanaro, alto 1567 metri s.l.m.; appartiene al CAI, Sezione della Montagna Pistoiese. Non molto lontano dalla Pedata del Diavolo e dal Poggio dei Malandrini, sulle pendici est del Poggio delle Ignude, si trova anche il Rifugio di Porta Franca, alto 1600 metri s.l.m., del CAI, Sezione di Pistoia, che domina la Valle dell'Orsigna.\nSentieri.\nDalla Pedata del Diavolo passano importanti sentieri:\nPanorama.\nDalla Pedata del Diavolo si osserva un ampio panorama: l'occhio spazia verso il Monte Cornaccio, il Balzo Nero, la Valle della Verdiana, la Valle della Lima, Il Passo dell'Abetone, la Valle dell'Orsigna e la Valle del Torrente Maresca. Inoltre, quando il cielo \u00e8 terso, sono visibili in lontananza: oltre alla pianura pistoiese e fiorentina, il Valdarno, buona parte delle colline della Toscana fino al Monte Amiata, il Monte Pisano, le Alpi Apuane, le colline del bolognese e talvolta anche il Mar Tirreno ed alcune isole dell'Arcipelago Toscano.\nCuriosit\u00e0 storiche.\nPresso la Maceglia, sul versante Ovest della Pedata del Diavolo, che \u00e8 assai scosceso e sassoso, a pochi minuti di cammino dal Rifugio del Montanaro, vicino al sentiero che dalla Foresta del Teso conduce al Corno alle Scale ed al Lago Scaffaiolo, vi \u00e8 il monumento ai partigiani Sergio Giovannetti e Franco Prioreschi, membri della Brigata partigiana Gino Bozzi, qui caduti il 14 luglio 1944 per mano dei nazisti. Questo monumento \u00e8 raggiunto ogni anno dalla tradizionale fiaccolata del 25 aprile, attraverso un cammino di 30 minuti dalla localit\u00e0 di Pratorsi, sopra Gavinana.\nA pochi minuti di cammino dalla Pedata del Diavolo, si trova il Rifugio di Porta Franca, a 1600\u00a0m\u00a0s.l.m. Questo rifugio prende il nome dall'omonimo luogo di dogana, prima dell'unit\u00e0 d'Italia, sul confine tra lo Stato della Chiesa e il Granducato di Toscana, come \u00e8 testimoniato dal fatto che poco distante vi \u00e8 un luogo chiamato Le Gabellette. Porta Franca era frequentato fino dal medioevo."}
{"id": "2635563", "revid": "383478", "url": "https://it.wikipedia.org/wiki?curid=2635563", "title": "Jyrki Jarvilehto", "text": ""}
{"id": "2635564", "revid": "31269", "url": "https://it.wikipedia.org/wiki?curid=2635564", "title": "Episodi di Hardcastle &amp; McCormick (seconda stagione)", "text": "La seconda stagione della serie televisiva Hardcastle &amp; McCormick \u00e8 stata trasmessa per la prima volta dal network statunitense ABC tra il settembre 1984 e l'aprile 1985"}
{"id": "2635566", "revid": "1226", "url": "https://it.wikipedia.org/wiki?curid=2635566", "title": "Rometta Marea", "text": ""}
{"id": "2635569", "revid": "1305772", "url": "https://it.wikipedia.org/wiki?curid=2635569", "title": "Nathan Gelb", "text": "Biografia.\nProviene da una famiglia ebraico-ashkenazita dedita al mercato bibliografico antiquario, originaria della citt\u00e0 tedesca di Dresda ma successivamente trasferitasi negli Stati Uniti. Si \u00e8 laureato discutendo una tesi sui Templari. Si \u00e8 interessato di studi storici e di speleologia, arte e viaggi. Date le origini toscane di un ramo della sua famiglia, ha vissuto per lunghi periodi a Firenze, ma si \u00e8 in seguito trasferito a Boston. Attualmente vive a Chicago, citt\u00e0 dove svolge anche la sua attivit\u00e0 di scrittore.\nOpere.\nNel 1986 Nathan Gelb ha pubblicato in lingua inglese un volume sui Templari (\"Templar's secret weapon\", edito da H.U.Press).\nNel 2006 ha pubblicato in lingua italiana un romanzo storico di genere \"noir\" (\"Il quadro dei delitti\", edito dalla Sperling &amp; Kupfer), ambientato alla met\u00e0 del Settecento e di cui \u00e8 protagonista l'achimista e studioso Raimondo di Sangro Principe di Sansevero, chiamato da papa Benedetto XIV ad indagare su una catena di delitti avvenuti in Francia e legati al mondo dell'alchimia. I recensori hanno valutato positivamente la sorprendente padronanza della lingua italiana da parte di un autore statunitense. \"Il quadro dei delitti\" \u00e8 stato tradotto in lingua olandese e pubblicato con il titolo \"De prins van Sansevero\" dall'editore Luitingh nei Paesi Bassi, in Belgio, in Lussemburgo e in Danimarca.\nNel 2008 \u00e8 stato pubblicato, ancora in lingua italiana, un secondo romanzo con il medesimo protagonista (\"Delitti sotto la cenere\", edito ancora dalla Sperling &amp; Kupfer), ambientato a Napoli nel 1756: questa volta il principe di Sansevero indaga sui cadaveri di un uomo e di una donna scoperti nel tempio massonico celato all'interno del suo palazzo, luogo legato ad un episodio del lontano 1590, quando Gesualdo da Venosa vi trucid\u00f2 la moglie ed il suo amante.\nNei due romanzi l'autore sfrutta le sue conoscenze storiche per ricostruire l'immagine del Settecento con accurate ambientazioni, proponendo interpretazioni di alcune vicende e delineando il profilo psicologico dei personaggi. La scrittura \u00e8 stata considerata chiara e rigorosa e il racconto ha uno svolgimento plausibile e si svolge con un taglio quasi cinematografico. Giudizi critici positivi sono stati espressi su \"Il quadro dei delitti\" e su \"Delitti sotto la cenere\" Alcuni critici hanno sottolineato il tentativo condotto da Nathan Gelb di ribaltare la leggendaria immagine negativa del principe di San Severo."}
{"id": "2635572", "revid": "599013", "url": "https://it.wikipedia.org/wiki?curid=2635572", "title": "Anastasios Andreou", "text": "Biografia.\nPartecip\u00f2 alle gare di atletica leggera delle prime Olimpiadi moderne del 1896 ad Atene, nei 110 metri ostacoli. Venne eliminato nella prima batteria.\nAndreou gareggi\u00f2 per la squadra greca, anche se era nativo di Cipro, che, all'epoca, era sotto protettorato britannico ed \u00e8 per questo che si considera greco questo atleta."}
{"id": "2635575", "revid": "729019", "url": "https://it.wikipedia.org/wiki?curid=2635575", "title": "Bofors 57 mm Mk. 110", "text": "Il cannone Bofors Mk 110 \u00e8 un'arma duale da 57 mm basata sul modello Bofors 57 Mk III costruito dalla BAE Systems.\nCaratteristiche.\nIl cannone Mk 110 ha una cadenza di tiro fino a 240 colpi al minuto ed una gittata di nove miglia.\nIl cannone \u00e8 costruito con tecnologia stealth per ridurre la traccia radar della nave e addirittura vi \u00e8 una copertura come sulle corvette svedesi Visby a bordo delle quali il cannone, nella versione Mk III, ha la possibilit\u00e0 di venire retratto per aumentare le capacit\u00e0 stealth della nave.\nIl cannone costituisce l'armamento di alcune unit\u00e0 della US Coast Guard, di numerose unit\u00e0 litoranee, pattugliatori ed anche unit\u00e0 di maggiore dislocamento quali le gi\u00e0 citate corvette svedesi della \"classe Visby\" ed \u00e8 stato scelto recentemente come CIWS dalla US Navy, quale successore del Vulcan Phalanx sulla futura classe di cacciatorpediniere lanciamissili Zumwalt.\nCollegamenti esterni.\nVideo"}
{"id": "2635580", "revid": "984922", "url": "https://it.wikipedia.org/wiki?curid=2635580", "title": "Skyes", "text": "Skyes era un insediamento nella contea di Inyo in California. Si trovava sul percorso della Southern Pacific Railroad a 6,5 miglia (10 km) nord nordest di Little Lake."}
{"id": "2635586", "revid": "7", "url": "https://it.wikipedia.org/wiki?curid=2635586", "title": "Yvonne Fourneaux", "text": ""}
{"id": "2635590", "revid": "767487", "url": "https://it.wikipedia.org/wiki?curid=2635590", "title": "Schwaub", "text": "Schwaub (chiamata anche Schwab) \u00e8 un insediamento abbandonato nella contea di Inyo in California. Si trova nella zona delle \"Funeral Mountain\" 12 miglia (19 km) a nord di Ryan. \u00c8 posta ad un'altitudine di 3389 piedi pari a 1033 metri.\nStoria.\nL'oro fu scoperto in zona nel 1905 e questo diede l'impulso per la costruzione della citt\u00e0 che prende il nome da Charles M. Schwab. L'ufficio postale apr\u00ec e chiuse nel 1907."}
{"id": "2635591", "revid": "154893", "url": "https://it.wikipedia.org/wiki?curid=2635591", "title": "Dizionario De Mauro", "text": ""}
{"id": "2635593", "revid": "1048993", "url": "https://it.wikipedia.org/wiki?curid=2635593", "title": "Evi Marandi", "text": "Biografia.\nFiglia di un funzionario di banca, si trasfer\u00ec dalla nat\u00eca Grecia, quando era poco pi\u00f9 che adolescente, in Italia, esordendo diciannovenne nel cinema con un piccolo ruolo in \"La vendetta dei barbari\" (1960).\nHa interpretato in carriera una ventina di film, prettamente di genere storico, erotico, fantascientifico o di spionaggio, ed \u00e8 stata accreditata con diversi pseudonimi: Evy Harandis, Eva Marandi, Evy Marandi, Evy Marandis, Evy Marandys, Evi Morandi."}
{"id": "2635599", "revid": "33689", "url": "https://it.wikipedia.org/wiki?curid=2635599", "title": "Aristeneto (scrittore)", "text": "Biografia.\nAristeneto \u00e8 stato a lungo identificato con Aristeneto di Nicea, amico di Quinto Aurelio Simmaco, morto a Nicomedia in occasione del terremoto del 358, ma indizi interni alle sue opere suggeriscono una datazione molto tardiva: in particolare si cita il pantomimo Caramallo, menzionato nel V secolo da Sidonio Apollinare come proprio contemporaneo.\nTra l'altro, l'epistola I 19 narra la vicenda di una cantante, Melissario, divenuta moglie di un giovane ricco, che secondo molti studiosi adombrerebbe la storia reale dell'imperatrice Teodora, pure attrice di teatro prima di sposare l'imperatore Giustiniano. Ci\u00f2, dunque, porterebbe a datare Aristeneto all'inizio del VI secolo, in contemporanea con la rinascita degli studi testimoniata da autori come Agatia e Paolo Silenziario.\n\"Epistole\".\nNell'unico codice che ci conserva la sua opera, le epistole di Aristeneto sono 50, distribuite in due libri: peraltro, l'ultima di esse \u00e8 mutila, sicch\u00e9 non \u00e8 noto quale fosse l'estensione dell'opera.\nRispetto ad altri epistolografi precedenti, le lettere di Aristeneto sono vere e proprie novelle o pezzi di bravura retorica, con fiorite ecfrasi, completamente slegate dalla finzione della lettera, tanto che non c'\u00e8 legame tra i mittenti, indicati nelle rubriche iniziali, e il contenuto dell'epistola: uno degli esempi pi\u00f9 importanti \u00e8 l'epistola I 10, con la storia d'amore di Aconzio e Cidippe, narrata in forma epistolare prendendo spunto da Callimaco. Tra l'altro, Aristeneto depura la vicenda di ogni elemento dotto e la riduce al nudo impianto narrativo, sfruttandone, comunque, a pieno l'elemento patetico, piuttosto sottaciuto nella narrazione callimachea, che pure tiene presente per allusioni e citazioni quasi letterali. Stessa struttura e impianto ha la \"gemella\" II 15, dedicata alla storia di Frigio e Pieria, tratta anch'essa dal III libro degli Aitia.\nPer quanto concerne lo stile, Aristeneto trae, come detto, ispirazione per i soggetti dalle elegie erotiche degli scrittori alessandrini come Callimaco, mentre il linguaggio \u00e8 una commistione di frasi da Platone, Luciano di Samosata ed Alcifrone."}
{"id": "2635602", "revid": "12458", "url": "https://it.wikipedia.org/wiki?curid=2635602", "title": "Illinois Country", "text": ""}
{"id": "2635607", "revid": "1603714", "url": "https://it.wikipedia.org/wiki?curid=2635607", "title": "Annunciazione Bartolini Salimbeni", "text": "L'Annunciazione Bartolini Salimbeni \u00e8 un'opera a tempera su tavola di Lorenzo Monaco, databile all'ultima fase della sua produzione prima della morte (1420-1424) e conservata nella collocazione originaria sull'altare della Cappella Bartolini Salimbeni nella basilica di Santa Trinita a Firenze.\nStoria.\nL'opera venne dipinta in stretta sintonia con gli affreschi della cappella, integrandosi sia da un punto di vista figurativo, tramite un riquadro appositamente lasciato vuoto in corrispondenza della pala, sia iconografico, presentando le storie legate alla vita della Vergine dall'annunciazione alla fuga in Egitto, non contemplate negli affreschi.\nLa datazione della pala \u00e8 quindi coeva alle pitture murarie, con un possibile scarto che farebbe pensare al completamento dopo la morte del maestro da parte di un allievo. Durante il restauro del 1997-1999 infatti Marco Ciatti dell'Opificio delle Pietre Dure rilev\u00f2 una diversa tecnica di esecuzione nel manto blu della Vergine, ottenuto in maniera pi\u00f9 schematica tramite la stesura del blu d'azzurrite su campiture nere per le ombreggiature, ben diversa dall'accuratezza pi\u00f9 rifinita degli altri panneggi.\nLa pala occupa un posto particolare nel passaggio dal polittico di stampo medievale alla pala rinascimentale: viene in genere indicata come la prima opera dove il soggetto rappresentato \u00e8 messo in diretta relazione con la reale architettura circostante, dove lo spazio pittorico \u00e8 unico e le figure sono concepite, per quanto riguarda dimensioni e colori, per armonizzarsi con gli affreschi, che ne rappresentavano in un certo senso gli scomparti laterali. Innovativa, per quanto ne sappiamo, fu anche la scelta di intelaiare la tavola su tutti i lati disponibili, con una prima testimonianza di pilastrini decorati da figurette di santi, ripresa poi da Masaccio e da Beato Angelico.\nDescrizione e stile.\nLa pala \u00e8 composta da un riquadro centrale con l'Annunciazione vera e propria, con tre archetti in alto che richiamano la forma di un trittico. Nei medaglioni al centro degli archi si trovano le raffigurazioni di tre \"Profeti\", di cui \u00e8 riconoscibile solo quello al centro, Isaia, dal cartiglio che reca l'iscrizione \"Ecce Virgo [concipiet]\". In basso la tavola \u00e8 corredata da predella in quattro scene: \"Visitazione\", \"Nativit\u00e0 e Annuncio ai Pastori\", \"Adorazione dei Magi\" e \"Fuga in Egitto\". Ai lati, nei pilastrini, si trovano quattro santi per lato, con l'ultimo riquadro in alto stranamente vuoto da entrambe le parti: durante il restauro non sono state trovate tracce di pittura alcuna, per cui si pensa che siano sempre stati vuoti.\nLa tavola dell'\"Annunciazione\" aveva un ruolo fondamentale all'interno del ciclo, poich\u00e9 esplicava l'incarnazione del Verbo e il tema dell'Immacolata concezione su cui l'intero ciclo era incentrato. Come ispirazione Lorenzo Monaco ebbe a disposizione \"in primis\" l'affresco \"miracoloso\" della Santissima Annunziata, poi le opere di Simone Martini e dei fratelli Lorenzetti del secolo precedente, visibili a Siena e ad Arezzo, ma anche esemplari fiorentini da questi derivati, come l'Annunciazione del 1390 circa del Maestro della Madonna Strauss, oggi alla Galleria dell'Accademia. Infine un modello pi\u00f9 recente e innovativo era la formella di Lorenzo Ghiberti nella porta nord del battistero di Firenze (1403-1424), dal quale sembrano ripresi i gesti e l'ambientazione sotto una loggia.\nLa Madonna \u00e8 raffigurata seduta, mentre arriva l'Angelo che interrompe la sua lettura (il libro simboleggiava l'avverarsi delle Sacre Scritture), recante in mano il giglio, simbolo di purezza. Ella per\u00f2 non guarda l'Angelo, ma rivolge lo sguardo a Dio, che si trova in alto al centro, circondato da serafini, che le manda la colomba dello Spirito Santo. I panneggi dalle falcate ritmiche e ampie che creano giochi lineari, le figure longilinee ed eleganti, i colori forti e aciduli, sono tutti elementi tipici dello stile maturo di Lorenzo Monaco, che caratterizza la sua produzione \"internazionale\" dopo il 1404. L'ambientazione a met\u00e0 tra l'aperto e la casa di Maria a Nazareth, con il portale oltre il quale si intravede il talamo, non \u00e8 nuova, mentre pi\u00f9 singolare \u00e8 l'allusione all'\"hortus conclusus\" (simbolo di verginit\u00e0 mariana) con i tre tronchi che emergono dal fondo oro oltre la porta posteriore.\nLa predella.\nLe quattro scene della predella sono interamente considerate autografe e sono tra le parti pi\u00f9 riuscite della tavola. Le scene sono:\nSpiccano i raffinatissimi arabeschi dei giochi di linea dei panneggi e delle stesse figure, tipici del gotico internazionale, la prevalenza di tonalit\u00e0 delicatamente accordate, che risaltano sugli sfondi scuri (nella \"Nativit\u00e0\" addirittura una scena notturna). Nell'\"Adorazione dei Magi\" il dettaglio del vecchio re che si inginocchia protendensosi quasi strisciando verso il Bambino per baciarlo \u00e8 ripresa dalla formella di Ghiberti, a cui si ispir\u00f2 contemporaneamente anche Gentile da Fabriano per la \"Pala Strozzi\". Nella \"Fuga in Egitto\" il dettaglio della palma \u00e8 ripreso dallo Pseudo-Matteo, secondo cui l'albero si sarebbe piegato al passaggio della sacra famiglia.\nPredella dell'\"Annunciazione Bartolini Salimbeni\"\nI pilastrini.\nI santi a tutta figura, disposti verticalmente sui pilastrini laterali, sono di qualit\u00e0 debole, frutto dell'opera della bottega del maestro. A sinistra sono \"Stefano, Girolamo, Giovanni Gualberto\" ed \"Elisabetta d'Ungheria\"; a destra \"Agostino, Bonaventura, Bernardo\" (?) e \"Francesco\". La scelta dei santi riflette la collocazione della pala in una chiesa vallombrosana, con i santi venerati dall'ordine, a cui si aggiungono le figure che si erano espresse a favore della dottrina dell'Immacolata concezione."}
{"id": "2635610", "revid": "118558180", "url": "https://it.wikipedia.org/wiki?curid=2635610", "title": "The Venus Project", "text": "Il Venus Project (IPA: ) \u00e8 un'organizzazione che punta a realizzare la \"Resource-Based Economy\".\nStoria.\nDall'inizio degli anni ottanta, Jacque Fresco, dopo aver acquistato otto ettari e mezzo di terra nell'area di Venus, in Florida, decise di costruire un centro di ricerca, con l'aiuto della sua socia Roxanne Meadows e di alcuni amici.\nNel 1994, ad anticipare gli obiettivi e le proposte del Venus Project \u00e8 stato il documentario \"The Venus Project: The Redesign of a Culture\"; l'anno seguente venne pubblicato l'omonimo saggio che accompagn\u00f2 la fondazione dell'organizzazione da parte di Fresco e della Meadows, che ne \u00e8 stata la cofondatrice.\nNel 2001, il Venus Project ha prodotto il documentario \"Welcome to the Future\".\nNel 2002, il Venus Project ha pubblicato il saggio \"The Best That Money Can't Buy: Beyond Politics, Poverty &amp; War\", scritto da Jacque Fresco, in cui si delinea il tipo di societ\u00e0 che il TVP intende mettere in piedi; nello stesso anno, sono stati prodotti due documentari brevi: \"Cities in the Sea\" e \"Self-Erecting Structures\".\nNel 2007, il Venus Project ha pubblicato il saggio \"Designing the Future\", scritto da Jacque Fresco, e un breve documentario omonimo.\nNell'ottobre 2008, con la proiezione e la diffusione online del web film \"\" di Peter Joseph, il TVP ha ottenuto, per la prima volta, grande visibilit\u00e0; nel 2009, visto il successo riscosso dal documentario, Joseph ha deciso di fondare il Movimento Zeitgeist che, da quel momento, inizia ad essere il braccio attivista del Venus Project.\nNel 2010, il Venus Project, con il sostegno logistico del Movimento Zeitgeist, ha compiuto un tour di ventisei seminari in venti Paesi del mondo.\nIl 15 gennaio 2011 \u00e8 stato diffuso \"\", che ha dato ulteriore spazio e visibilit\u00e0 al TVP, ma nell'aprile dello stesso anno, il Venus Project e il Movimento Zeitgeist hanno deciso di interrompere la loro collaborazione; date le circostanze, il TVP ha ritenuto di dare vita al TVP Global Activism, composto da team di supporter che promuovono e diffondono gli obiettivi e le proposte a livello nazionale, ma che si tengono in contatto a livello mondiale.\nIl 30 marzo 2012, il Venus Project ha caricato su YouTube il documentario \"Paradise or Oblivion\". Nel gennaio 2016, ha rilasciato il documentario \"The Choice is Ours\".\nEconomia basata sulle risorse.\nJacque Fresco ha ideato il termine e il significato di \"Resource-Based Economy\" (RBE o \"economia basata sulle risorse\"), che altro non \u00e8 che il piano che il Venus Project propone per superare l'attuale sistema economico basato sulla scarsit\u00e0 delle risorse.\n\u00c8 un sistema socioeconomico nel quale i beni e i servizi sono disponibili senza l'uso di denaro, credito, baratto, debito o schiavismo. La premessa sulla quale si basa questo sistema \u00e8 che la Terra \u00e8 ricca di risorse e la pratica di razionarle attraverso i metodi monetari \u00e8 inappropriata e controproducente per la sopravvivenza stessa del genere umano.\nIn questa societ\u00e0, tutte le risorse verrebbero considerate patrimonio comune dell'umanit\u00e0 e l'obiettivo sarebbe quello di accrescere lo standard di vita di tutte le persone.\nMissione.\nAl fine di arrivare ad una fase di transizione dall'attuale sistema all'economia basata sulle risorse, il Venus Project sta lavorando a un lungometraggio che mostri la vita all'interno dell'RBE."}
{"id": "2635612", "revid": "110157", "url": "https://it.wikipedia.org/wiki?curid=2635612", "title": "Nokia N78", "text": "Nokia N78 \u00e8 un telefono cellulare Nokia che fa parte della cosiddetta \"Nseries\" che ha debuttato a maggio 2008.\n\u00c8 l'evoluzione del ben conosciuto Nokia N73, telefono mantenuto per un certo periodo di tempo in vendita a fianco del Nokia N78 ed \u00e8 il predecessore del Nokia N79"}
{"id": "2635616", "revid": "1851848", "url": "https://it.wikipedia.org/wiki?curid=2635616", "title": "Rodolfo Beltrandi", "text": "Giovanissimo, nella parte finale della Seconda guerra mondiale collabor\u00f2 con la brigata SAP Imola Pianura.\nCarriera.\nCresciuto nelle giovanili dell'Imolese, con cui gioca in serie C, disputa undici stagioni in Serie A con le maglie di Fiorentina (dove subisce un infortunio dovuto ad un calcio di Antonio Azimonti), Udinese e , collezionando complessivamente 241 presenze e 28 reti. In carriera era noto per aver giocato quasi in tutti i ruoli. Termina la carriera in serie C con la Salernitana nel 1960-61 (24 presenze e 1 rete), e il Varese nel 1961-62 (20 presenze)."}
{"id": "2635618", "revid": "33689", "url": "https://it.wikipedia.org/wiki?curid=2635618", "title": "Agricola (vir inlustris)", "text": "Biografia.\nAgricola era figlio di Avito, e quindi fratello di Ecdicio Avito e di Papianilla; suo nonno fu probabilmente l'omonimo console del 421. Agricola era imparentato col poeta gallico Sidonio Apollinare, marito di Papianilla, e con Ruricio di Limoges, di cui aveva sposato la figlia; ebbe un figlio, Partenio, che gli diede dei nipoti. Si sono conservate due lettere di Sidonio (\"Epistole\" i.2, del 453/466, e ii.12, prima del 469) e una di Ruricio (ii.32, 485/506) a lui indirizzate.\nRicopr\u00ec il rango di \"vir inlustris\"; all'epoca della lettera di Ruricio era stato da poco ordinato sacerdote."}
{"id": "2635619", "revid": "287204", "url": "https://it.wikipedia.org/wiki?curid=2635619", "title": "Sandor Petofi", "text": ""}
{"id": "2635620", "revid": "3082", "url": "https://it.wikipedia.org/wiki?curid=2635620", "title": "Comes Orientis", "text": ""}
{"id": "2635625", "revid": "838137", "url": "https://it.wikipedia.org/wiki?curid=2635625", "title": "Stefania Okaka", "text": "Gioca nel ruolo di schiacciatrice.\nCarriera.\nStefania Okaka, gemella di Stefano, calciatore professionista, esordisce nel 2002 nella squadra del . L'anno successivo passa al Vicenza Volley in B2 e, dopo una sola stagione, si trasferisce al Club Italia; nel 2006, con la nazionale Under-19, vince la medaglia d'oro al campionato europeo. Nella stagione 2007-08 esordisce da professionista in A2 con la maglia della Roma Pallavolo, mentre la stagione successiva \u00e8 A1 alla Futura Volley Busto Arsizio, con cui resta per due annate, vincendo una Coppa CEV; tuttavia resta ferma per un lungo periodo a causa di un infortunio al ginocchio sinistro.\nNella stagione 2010-11 passa al Florens Volley Castellana Grotte; al termine della stagione ottiene la prima convocazione nella nazionale italiana maggiore. Nella stagione 2011-12, viene ingaggiata dal Parma Volley Girls; tuttavia a causa di un infortunio al ginocchio \u00e8 costretta a saltare quasi completamente tutta l'annata. Nella stagione 2012-13 passa alla neo-promossa Crema Volley, con cui gioca fino a gennaio, quando la societ\u00e0 decide di ritirarsi dal campionato.\nNella stagione 2013-14 passa al club finlandese del H\u00e4meenlinnan Pallokerho Naiset, anche se a seguito di un infortunio non scender\u00e0 mai in campo, rescindendo il contratto nel mese di dicembre per completare la riabilitazione. Dopo un breve periodo di inattivit\u00e0, torna in campo per il campionato 2014-15 vestendo la maglia della Golem Volley di Palmi, in Serie B1. Nell'annata 2015-16 \u00e8 in Francia ingaggiata dal B\u00e9ziers Volley, in Ligue A."}
{"id": "2635631", "revid": "33689", "url": "https://it.wikipedia.org/wiki?curid=2635631", "title": "Il calcio in Italia", "text": ""}
{"id": "2635642", "revid": "88740", "url": "https://it.wikipedia.org/wiki?curid=2635642", "title": "Polg\u00e1r (disambigua)", "text": ""}
{"id": "2635647", "revid": "767487", "url": "https://it.wikipedia.org/wiki?curid=2635647", "title": "Meine Zeit", "text": "Meine Zeit \u00e8 il quarto album da solista del rapper tedesco Massiv."}
{"id": "2635648", "revid": "767487", "url": "https://it.wikipedia.org/wiki?curid=2635648", "title": "Ein Mann ein Wort", "text": "Ein Mann ein Wort \u00e8 il terzo album da solista del rapper tedesco Massiv.\nTracce.\nCD 1\nCD 2"}
{"id": "2635649", "revid": "367445", "url": "https://it.wikipedia.org/wiki?curid=2635649", "title": "Tim Cook", "text": "Cook \u00e8 entrato in Apple nel marzo 1998 come vice presidente per le operazioni mondiali, quindi ha ricoperto il ruolo di vice presidente esecutivo per le vendite e le operazioni mondiali. \u00c8 stato nominato amministratore delegato il 24 agosto 2011, prima della morte di Jobs ad ottobre di quell'anno. Durante il suo incarico di amministratore delegato, ha sostenuto la riforma politica della sorveglianza interna e internazionale, della sicurezza informatica, della tassazione delle societ\u00e0, della produzione statunitense e della tutela dell'ambiente.\nNel 2014, Cook \u00e8 diventato il primo amministratore delegato di una societ\u00e0 Fortune 500 a dichiarasi pubblicamente omosessuale. Cook fa anche parte dei consigli di amministrazione di Nike, National Football Foundation, ed \u00e8 un fiduciario della Universit\u00e0 Duke. A marzo 2015, ha dichiarato di aver pianificato di donare tutta la sua fortuna in beneficenza. Secondo Forbes ha un patrimonio netto di 1.3 miliardi di dollari (giugno 2021).\nGli inizi.\nTim Cook \u00e8 nato a Mobile, in Alabama, negli Stati Uniti d'America. Fu battezzato in una chiesa battista e cresciuto nella vicina Robertsdale. Suo padre, Donald, era un operaio di un cantiere navale e sua madre, Geraldine, lavorava in una farmacia.\nSi \u00e8 diplomato presso la \"Robertsdale High School\" nel 1978. Ha conseguito una laurea in ingegneria industriale presso l'Universit\u00e0 di Auburn nel 1982, e il Master in business administration (MBA) presso la Fuqua School of Business dell'Universit\u00e0 Duke nel 1988.\nCarriera.\nPrima di Apple.\nDopo essersi laureato all'Universit\u00e0 di Auburn, Cook trascorse 12 anni nel settore dei PC di IBM, ricoprendo il ruolo di direttore della realizzazione nordamericana. Fu durante questo periodo che Cook ottenne anche il suo master presso l'Universit\u00e0 Duke, diventando studente presso Fuqua nel 1988. In seguito, fu direttore operativo della divisione rivenditori di computer di Intelligent Electronics. Nel 1997 divenne Vice Presidente per i materiali aziendali (Corporate Materials) presso Compaq per sei mesi, ma lasci\u00f2 la carica dopo essere stato assunto da Steve Jobs nel 1998.\nIn Apple.\nNel 1998, Steve Jobs chiese a Cook di unirsi ad Apple. In un discorso di apertura all'Universit\u00e0 di Auburn, Cook dichiar\u00f2 di aver deciso di unirsi ad Apple dopo aver incontrato Jobs:\nInizialmente era l'AD della Reseller Division alla Intelligent Electronics e ha passato dodici anni alla IBM come direttore della North American Fulfillment, dove si \u00e8 occupato di gestire la produzione e la distribuzione per l'America del Nord e per l'America Latina.\nAl suo arrivo in Apple gli venne affidato l'incarico di sistemare la divisione che si occupa della distribuzione e della manifattura. Grazie al suo intervento l'azienda ha ridotto drasticamente gli inventari e ottimizzato la catena di distribuzione, aumentando notevolmente i profitti. Per ottenere questi risultati, Tim Cook ha affidato a terzi la produzione e lo stoccaggio dei prodotti Apple, chiudendo magazzini e fabbriche appartenenti all'azienda.\nAmministratore delegato Apple (2011-oggi).\n\u00c8 attualmente amministratore delegato di Apple, ruolo per cui \u00e8 stato designato da Steve Jobs in persona il 17 gennaio 2011, a causa della sua assenza dovuta a motivi di salute. Gi\u00e0 prima Cook aveva sostituito lo storico volto di Apple: la prima volta per due mesi nel 2004, quando Steve Jobs fu ricoverato per un'operazione dovuta a un raro cancro al pancreas; la seconda volta dal 14 gennaio 2009 fino a giugno\u00a0dello stesso anno, quando Steve Jobs annunci\u00f2 il suo ritiro temporaneo da Apple per 5 mesi a causa dei suoi problemi di salute. Cook fa parte anche del Consiglio di amministrazione della Nike.\nIl 24 agosto 2011 viene nominato CEO di Apple a seguito delle dimissioni rassegnate da Steve Jobs, seguendo il piano di successione interno all'azienda. Secondo la nota rivista \"Forbes\", essendo Apple uno dei marchi pi\u00f9 valutabili, egli risulta essere il diciannovesimo uomo pi\u00f9 potente della terra. Sempre \"Forbes\" ha inoltre indicato che Cook nel 2012 ha guadagnato 4,2 milioni di dollari. Ad aprile 2012, il \"Time\" ha incluso Cook nella sua lista annuale delle \"100 persone pi\u00f9 influenti al mondo\".\nIl 29 ottobre 2012, Cook ha apportato importanti modifiche al team esecutivo dell'azienda. Scott Forstall ha rassegnato le dimissioni da vicepresidente senior di iOS ed \u00e8 diventato consigliere di Cook fino a quando non ha lasciato l'azienda nel 2013. John Browett, che era Senior VP della vendita al dettaglio, \u00e8 stato licenziato sei mesi dopo, quando ha ricevuto 100.000 azioni per un valore di 60 milioni di dollari. I compiti di Forstall furono divisi tra altri quattro dirigenti Apple: il design SVP Sir Jonathan Ive assunse la guida del team di interfaccia umana di Apple; Craig Federighi \u00e8 diventato il nuovo responsabile dell'ingegneria del software iOS; il capo dei servizi Eddy Cue divenne responsabile di Maps e Siri; e Bob Mansfield, precedentemente SVP dell'ingegneria dell'hardware, divenne il capo di un nuovo gruppo tecnologico.\nI cambiamenti esecutivi di Cook si sono verificati dopo il terzo trimestre dell'anno fiscale, quando ricavi e profitti sono cresciuti meno del previsto. Un commentatore ha affermato che Forstall \u00e8 stato costretto a dimettersi, in quanto Cook \"ha deciso di lanciare l'ebollizione mentre la politica interna e il dissenso hanno raggiunto un tono chiave\". Da quando \u00e8 diventato amministratore delegato, Cook si \u00e8 concentrato sulla costruzione di una cultura armoniosa che significasse \"eliminare le persone con personalit\u00e0 spiacevoli: persone tollerate da Jobs e persino tenute strette, come Forstall\"; anche se, un altro giornalista ha affermato che \"la capacit\u00e0 di Apple di innovare deriva da tensioni e disaccordi\". Il 28 febbraio 2014, Cook ha fatto notizia quando ha sfidato gli azionisti a \"uscire dallo stock\" se non condividevano le opinioni dell'azienda sulla sostenibilit\u00e0 e sui cambiamenti climatici. A maggio 2016, Cook si \u00e8 recato in Cina per incontrarsi con i funzionari governativi l\u00ec dopo la chiusura dell'iTunes Store online e dell'Apple Books da parte del governo cinese.\nNel 2016, alcuni analisti hanno confrontato Cook con l'ex AD di Microsoft Steve Ballmer, sostenendo che l'innovazione era diminuita da quando ha sostituito Jobs, simile a quando Ballmer \u00e8 diventato AD di Microsoft nel 2000. A dicembre 2017, Cook \u00e8 stato relatore alla World Internet Conference in Cina.\nCook \u00e8 stato nominato presidente del comitato consultivo della scuola di economia dell'Universit\u00e0 Tsinghua ad ottobre 2019. La durata del suo mandato sar\u00e0 di 3 anni.\nSicurezza informatica.\nInsieme al vicepresidente di Google Vint Cerf e all'AD di AT&amp;T Randall Stephenson, Cook ha partecipato a un vertice tenuto dal presidente statunitense Barack Obama, l'8 agosto 2013, per quanto riguarda la sorveglianza del governo e Internet a seguito delle Divulgazioni sulla sorveglianza di massa del 2013.\nA seguito della Strage di San Bernardino del dicembre 2015, in California, in cui 14 persone sono state uccise da Rizwan Farook e Tashfeen Malik, l'FBI ha sollecitato Apple ad aiutare a \"sbloccare un iPhone 5C usato da Farook. Il 16 febbraio 2016, in risposta a una richiesta del Dipartimento della giustizia, un giudice del magistrato federale ha ordinato ad Apple di creare una versione firmware iOS personalizzata che avrebbe consentito agli investigatori di eludere le funzionalit\u00e0 di sicurezza del telefono. Cook ha risposto in una lettera aperta, in cui ha denunciato le richieste del governo come una \"violazione della privacy\" con conseguenze \"agghiaccianti\".\nImmagine pubblica.\nStile di vita.\nCome AD di Apple, Cook inizia regolarmente ad inviare e-mail alle 4:30 del mattino e in precedenza teneva riunioni telefoniche la domenica sera per prepararsi alla settimana successiva. Cook ha condiviso a maggio 2013 che la sua leadership si concentrasse su persone, strategia ed esecuzione; spiegando, \"Se hai capito bene quei tre, il mondo \u00e8 un ottimo posto\". Sotto la guida di Cook, Apple ha aumentato le sue donazioni in beneficenza e, nel 2013, ha assunto Lisa Jackson, ex capo dell'Agenzia statunitense per la protezione dell'ambiente, per assistere Apple nello sviluppo delle sue attivit\u00e0 di energia rinnovabile.\nAffiliazioni pubbliche.\nDurante le Elezioni presidenziali negli Stati Uniti d'America del 2008, Cook ha donato alla prima elezione alla Casa Bianca di Barack Obama.\nAll'inizio del 2011 venne riferita pubblicamente l'omosessualit\u00e0 di Cook, prima della sua dichiarazione pubblica ad ottobre 2014, Cook disse di rispettare la sua vita privata. Sostiene pubblicamente i diritti LGBT. Ad ottobre 2014, l'Alabama Academy of Honor ha inserito Cook, per il suo attivismo nei diritti LGBT in Alabama, suo stato d'origine. L'Alabama Academy of Honor \u00e8 l'onorificenza pi\u00f9 alta che l'Alabama offre ai suoi cittadini.\nNel 2015, Cook ha dichiarato di aver donato ai senatori democratici Chuck Schumer e Patrick Leahy per le loro posizioni sui prezzi degli eBook e sulla riforma della sorveglianza, rispettivamente. Durante lo stesso ciclo elettorale ha ospitato una raccolta fondi per il senatore Rob Portman.\nAll'inizio di marzo 2016, ha dichiarato di aver donato alla campagna elettorale del rappresentante democratico Zoe Lofgren della California. All'inizio di giugno, Cook ha ospitato una raccolta fondi privata insieme al presidente della Camera dei rappresentanti degli Stati Uniti Paul Ryan, descritto da \"Politico\" come \"un comitato di raccolta fondi comune volto ad aiutare a eleggere altri repubblicani della Camera\".\nAlle Elezioni presidenziali negli Stati Uniti d'America del 2016, Cook ha raccolto fondi per la campagna presidenziale di Hillary Clinton. Ad un certo punto, la campagna di Clinton considerava Cook come candidato a vicepresidente.\nA settembre 2017 al Global Business Forum di Bloomberg, Cook ha difeso il programma di immigrazione DACA. Ha espresso la sua insoddisfazione per la direzione dell'amministrazione di Donald Trump, affermando: \"Questo \u00e8 inaccettabile. Questo non \u00e8 chi siamo come paese. Personalmente sono scioccato dal fatto che ci sia persino una discussione su questo.\"\nNel 2018, durante una conferenza sulla privacy a Bruxelles, Cook ha espresso la sua opinione sull'accumulo di dati personali da parte di societ\u00e0 tecnologiche, suggerendo che si trattava di sorveglianza e che avrebbe dovuto rendere il pubblico \"molto a disagio\".\nVita privata.\nCook \u00e8 un appassionato di fitness e ama fare escursioni, andare in bicicletta e andare in palestra. \u00c8 noto per essere solitario, utilizzando un centro fitness fuori dal campus per la privacy, e poco \u00e8 pubblicamente condiviso sulla sua vita personale. Ad ottobre 2014 ha spiegato di aver cercato di raggiungere un \"livello base di privacy\".\nA Cook \u00e8 stata erroneamente diagnosticata la sclerosi multipla nel 1996, un incidente che gli ha fatto \"vedere il mondo in un modo diverso\". Da allora ha preso parte a raccolte di fondi di beneficenza, come gare ciclistiche per raccogliere fondi per la malattia. In seguito ha detto alla rivista degli ex alunni di Auburn che i suoi sintomi derivavano da \"trascinare un sacco di bagagli incredibilmente pesanti in giro\".\nCook ha detto che nel 2009 ha offerto una parte del suo fegato a Jobs poich\u00e9 condividono un raro gruppo sanguigno. Cook ha detto che Jobs ha risposto urlando: \"Non ti lascer\u00f2 mai farlo. Non lo far\u00f2 mai.\"\nDurante il discorso di apertura del 2010 ad Auburn, Cook ha sottolineato l'importanza dell'intuizione durante i processi decisionali significativi e ha spiegato che anche la preparazione e il duro lavoro sono necessari per eseguire l'intuizione.\nNel 2011 la rivista statunitense \"Out\" lo ha messo al primo posto della classifica annuale \"Power 50\" che include le persone LGBT pi\u00f9 influenti nel mondo, sebbene all'epoca non avesse ancora ufficialmente dichiarato il proprio orientamento sessuale.\nA giugno 2014, Cook ha partecipato alla parata del Pride di San Francisco insieme a una delegazione dello staff di Apple. Il 30 ottobre, Cook ha fatto coming out in un editoriale di \"Bloomberg Business\" dicendo \"Sono orgoglioso di essere gay e considero essere gay tra i pi\u00f9 grandi doni che Dio mi abbia fatto\". Si consult\u00f2 con Anderson Cooper, che aveva fatto coming out da solo, sugli aspetti della dichiarazione e chiar\u00ec i tempi per assicurarsi che non potesse distrarre dagli interessi commerciali. Cook era stato aperto sulla sua sessualit\u00e0 \"per anni\" e, mentre molte persone in azienda erano consapevoli del suo orientamento sessuale, ha cercato di concentrarsi sui prodotti e sui clienti di Apple piuttosto che sulla sua vita personale. Ha concluso con \"Abbiamo spianato la strada illuminata dal sole verso la giustizia insieme, mattone dopo mattone. Questo \u00e8 il mio mattone.\" Cook \u00e8 diventato il primo e unico AD apertamente gay di un'azienda presente nella lista Fortune 500. A settembre 2015, Cook ha chiarito al \"The Late Show with Stephen Colbert ,\" \"Dove ho valutato in modo significativo la mia privacy, ho sentito che lo stavo valutando troppo al di sopra di quello che potevo fare per gli altri, quindi volevo dire a tutti la mia verit\u00e0\". Ad ottobre 2019, ha parlato della decisione e ha sottolineato come \u00e8 stato grazie alle persone LGBTQ+ che hanno combattuto per i propri diritti davanti a lui per spianare la strada al suo successo; e che aveva bisogno di far sapere alle generazioni pi\u00f9 giovani che - in un'analogia di programmazione - vedeva l'essere gay come una caratteristica che la sua vita doveva offrire piuttosto che qualsiasi problema. Sperava che la sua apertura potesse aiutare a gestire i giovani senzatetto LGBTQ, e il suicidio tra di essi sperando che la loro situazione potesse migliorare."}
{"id": "2635653", "revid": "287204", "url": "https://it.wikipedia.org/wiki?curid=2635653", "title": "Polgar", "text": ""}
{"id": "2635654", "revid": "110157", "url": "https://it.wikipedia.org/wiki?curid=2635654", "title": "Politecnico di Torino", "text": "Il Politecnico di Torino \u00e8 una universit\u00e0 statale italiana, specializzata per gli studi di ingegneria, architettura e design che ha sede nel capoluogo piemontese.\nStoria.\nIl \"Regio Politecnico di Torino\" nacque nel 1906; in precedenza vi era un altro ateneo specialistico, la \"Regia\" \"Scuola di Applicazione per gli Ingegneri\", istituita nel 1859 in applicazione della legge Casati.La prima sede del Politecnico fu il castello del Valentino, del quale l'ateneo detiene tuttora la propriet\u00e0. All'inizio del XX secolo, il Regio Politecnico si occup\u00f2 di diverse aree disciplinari entrando in relazione sia con il mondo scientifico europeo che con l'industria dell'area torinese e italiana. Nacquero l'istituto di aeronautica e vari nuovi laboratori, dalla chimica all'architettura. Successivamente, la facolt\u00e0 di Ingegneria fu trasferita in un edificio, oggi scomparso, che occupava l'intero isolato tra via Giolitti, via San Francesco da Paola, via Cavour e via Accademia Albertina (l'attuale piazzale Valdo Fusi). Durante la seconda guerra mondiale il plesso fu gravemente danneggiato, e in gran parte raso al suolo, da un pesante bombardamento a opera della Royal Air Force, nella notte tra l'8 e il 9 dicembre del 1942.\nInvece di ricostruire la facolt\u00e0 di Ingegneria l\u00ec dov'era, si decise per il suo trasferimento e ampliamento presso il quartiere Crocetta, e nel novembre del 1958 fu inaugurato il grande complesso di corso Duca degli Abruzzi, nella vasta area dove nel 1911 era stato realizzato lo Stadium.\nNel 1986 fu istituita la \"scuola per esperti della produzione industriale\", nel 2000 abilitata a rilasciare lauree; rappresenta il primo esempio di laurea \"europea\", coordinata tra Atenei diversi. Comprende corsi a numero chiuso, fra gli insegnamenti classici dell'ingegneria e le lingue, e implica partecipazioni a \"stage\" e corsi all'estero.\nIl 13 febbraio del 2012, l'e-st@r, un piccolo satellite artificiale costruito secondo gli \"standard\" dei cubeSat (nanosatellite cubico) dagli studenti del Politecnico di Torino, \u00e8 stato portato in orbita da Vega, il lanciatore dell'Agenzia spaziale europea.\nStruttura.\nL'ateneo \u00e8 strutturato in undici dipartimenti che si occupano sia della didattica che della ricerca. I dipartimenti sono:\nSedi.\nIl Politecnico di Torino ha sedi sul territorio del capoluogo piemontese e una rete di poli tecnologici in Piemonte e Valle d'Aosta.\nLa sede principale \u00e8 la Cittadella Politecnica che parte da corso Duca degli Abruzzi e comprende tutto l'insediamento di corso Castelfidardo e via Boggio in cui trova collocazione il \"Business Research Center\" l'area dedicata ai partenariati con le aziende. Vi sono poi:\nIl Politecnico di Torino ha inoltre una rete di poli tecnologici (Alessandria, Biella, Mondov\u00ec, Verr\u00e8s), dedicati ad attivit\u00e0 di ricerca, trasferimento tecnologico, formazione specialistica e servizi al territorio in:\nMuseo.\nIl \"Museo Archivio Politecnico\" (MAP) svolge attivit\u00e0 di documentazione storica per l'Ateneo e per gli studiosi che intendono compiere ricerche e studi sullo sviluppo della cultura politecnica torinese, nonch\u00e9 delle vicende che nel corso degli anni hanno coinvolto le istituzioni tecniche e l'industria a Torino, in Piemonte e in Italia.\nIl museo conserva e gestisce i materiali storici dell'Ateneo, quali: l'archivio storico degli studenti del Politecnico e una biblioteca specializzata sulla storia dell'ingegneria, dell'architettura e delle relative istituzioni. Svolge inoltre attivit\u00e0 di diffusione della cultura scientifica e tecnologica con mostre, laboratori e conferenze.\nStemma.\nNato nel 1952, lo stemma universitario, negli anni ha subito una leggera evoluzione dettata dai tempi e dall'ammodernamento grafico dell'identit\u00e0 visiva, sempre mantenendo gli elementi fondamentali dalla sua nascita. \nIl sigillo attuale affiancato dal logotipo \"Politecnico di Torino\" presenta al centro la facciata del castello del Valentino, sede storica dell'Ateneo, sormontata dalla dea Minerva che impugna una lancia, dea della saggezza e dell'ingegno, mentre nella parte inferiore compare l'anno 1859, anno di fondazione della Regia Scuola di Applicazione per gli Ingegneri. Il tutto \u00e8 racchiuso in un cerchio costituito a sinistra da un ramo di alloro baccato e a destra da un ramo di quercia, elementi araldici che richiamano rispettivamente il titolo di laurea e i valori di gloria e forza morale.\nIl sigillo in uso fino al 2021 presenta al centro la facciata del castello del Valentino, sede storica dell'Ateneo, sormontata dalla testa di Minerva, dea della saggezza e dell'ingegno, oltre ai rami di alloro baccato e quercia. Nella parte inferiore si ha al centro lo stemma della citt\u00e0 di Torino, affiancato a sinistra dal simbolo dell'architettura, presente anche in un affresco del castello, e a destra dal simbolo della scienza con la sua fiaccola accesa dalle saette. Il tutto \u00e8 racchiuso in un cerchio in cui, nella parte superiore, compare l'intestazione dell'universit\u00e0, mentre, nella parte inferiore compaiono due date: 1859, anno di fondazione della Scuola di Applicazione degli Ingegneri e 1906, anno di fondazione del Politecnico, mediante fusione della scuola di applicazione degli ingegneri e del museo industriale.\nRettori.\nRegia scuola di applicazione per gli ingegneri.\nLista dei rettori della \"Regia scuola di applicazione per gli ingegneri\" (1860-1906)\nPolitecnico di Torino.\nLista dei rettori del Politecnico di Torino (dal 1906)"}
{"id": "2635664", "revid": "1805885", "url": "https://it.wikipedia.org/wiki?curid=2635664", "title": "Juliusz Demel", "text": "Si laurea in Storia all'Universit\u00e0 Jagellonica."}
{"id": "2635668", "revid": "80598", "url": "https://it.wikipedia.org/wiki?curid=2635668", "title": "CDI (casa discografica)", "text": ""}
{"id": "2635671", "revid": "125257392", "url": "https://it.wikipedia.org/wiki?curid=2635671", "title": "Yvette Mimieux", "text": "Nel maggio del 1960 venne ritratta sulla copertina di \"Life\".\nBiografia.\nDi padre francese e madre messicana (Carmen Montemayor), fu notata dal regista Vincente Minnelli, il quale le affid\u00f2 un breve ruolo nel suo film \"A casa dopo l'uragano\" (1960), ma la parte venne poi tagliata in fase di montaggio. Tuttavia la MGM rimase colpita dalla personalit\u00e0 e dalla fragile bellezza della bionda attrice, cosicch\u00e9 la scrittur\u00f2 per il film di fantascienza \"L'uomo che visse nel futuro\" (1960) di George Pal, tratto da un romanzo di H.G. Wells, nel quale la Mimieux interpret\u00f2 il ruolo di Weena, di cui si innamora lo scienziato George (Rod Taylor), giunto con la macchina del tempo in un futuro di trogloditi dominato dai terribili Morlocks.\nFra i suoi film pi\u00f9 conosciuti, da ricordare \"I quattro cavalieri dell'Apocalisse\" (1962), ambientato all'epoca del nazismo, in cui fu diretta nuovamente da Vincente Minnelli, e \"Luce nella piazza\" (1962) di Guy Green, girato a Firenze, in cui interpret\u00f2 il ruolo della bella ragazza mentalmente ritardata, figlia di Olivia de Havilland, e che fa innamorare di s\u00e9 un giovane italiano (impersonato da George Hamilton). Nel 1963 affianc\u00f2 Geraldine Page e Dean Martin in \"La porta dei sogni\" di George Roy Hill.\nNel 1965 ottenne una candidatura ai Golden Globe come miglior star televisiva femminile per l'interpretazione nell'episodio \"Tyger, Tyger\" della serie televisiva \"Il dottor Kildare\", mentre ai Golden Globe 1971 fu candidata come migliore attrice in una serie drammatica per la serie \"The Most Deadly Game\".\nTra i suoi ruoli pi\u00f9 significativi durante gli anni settanta, quello di Dinah Hunter, una donna coinvolta in una serie di vicende da incubo, nell'horror \"Eccesso di difesa\" (1976) di Michael Miller.\nNel 1972 spos\u00f2 il regista cinematografico Stanley Donen, dal quale divorzi\u00f2 nel 1985. Si ritir\u00f2 dalle scene alla fine degli anni novanta per dedicarsi all'imprenditoria immobiliare, all'antropologia e alla finanza (con il secondo marito Howard Ruby, sposato nel 1986, fond\u00f2 l'impresa finanziaria Oakwood Worldwide). Non ebbe figli."}
{"id": "2635677", "revid": "156618", "url": "https://it.wikipedia.org/wiki?curid=2635677", "title": "Pierre Constant de Suzannet", "text": ""}
{"id": "2635678", "revid": "220256", "url": "https://it.wikipedia.org/wiki?curid=2635678", "title": "Sein und Zeit", "text": ""}
{"id": "2635681", "revid": "729019", "url": "https://it.wikipedia.org/wiki?curid=2635681", "title": "Battaglia di Aizenay", "text": "La battaglia di Aizenay \u00e8 stata una battaglia della quarta guerra di Vandea combattuta il 20 maggio 1815 ad Aizenay.\nLa battaglia.\nIl 19 maggio tutte le forze vandeane si riunirono a Palluau, Louis de La Rochejaquelein venne eletto nuovo \"generalissimo\" dell'Esercito cattolico e reale e diede l'ordine di prendere Napol\u00e9onville (il nome di La Roche-sur-Yon sotto l'impero).\nAlla sera del 20 maggio i vandeani si accamparono ad Aizenay e nei suoi dintorni. Lo stesso giorno, il generale imperiale Jean-Pierre Travot venne a sapere la posizione dei vandeani, cos\u00ec raccolse 530 fanti del 43\u00ba e 61\u00ba reggimento di fanteria di linea, 80 gendarmi a cavallo, 103 gendarmi a piedi, 140 cannonieri e 240 cacciatori della Vandea (composto da vandeani bonapartisti) per un totale di 1.093 uomini. Alla sera del 20 maggio gli imperiali si lanciarono all'attacco contro i vandeani che avevano lasciato poche sentinelle di guardia all'accampamento, cos\u00ec furono presi di sorpresa. Per provocare maggiore confusione tra le file vandeane, i soldati imperiali andarono all'attacco gridando \u00abviva il Re!\u00bb.\nCompletamento disorganizzati, i vandeani si diedero alla fuga. Ludovic de Charette, nipote del generale Fran\u00e7ois Charette venne ferito a morte durante la battaglia. I vandeani ripiegarono nella foresta."}
{"id": "2635682", "revid": "599013", "url": "https://it.wikipedia.org/wiki?curid=2635682", "title": "Aritz Ad\u00fariz", "text": ""}
{"id": "2635688", "revid": "599013", "url": "https://it.wikipedia.org/wiki?curid=2635688", "title": "M\u00e1rk Marsi", "text": ""}
{"id": "2635689", "revid": "729019", "url": "https://it.wikipedia.org/wiki?curid=2635689", "title": "Battaglia di Saint-Gilles-sur-Vie", "text": "La battaglia di Saint-Gilles-sur-Vie \u00e8 stata una battaglia della quarta guerra di Vandea combattuta dal 2 al 3 giugno 1815 a Saint-Gilles-sur-Vie.\nLa battaglia.\nIl 2 giugno, a Napol\u00e9onville (il nome di La Roche-sur-Yon sotto l'impero), il generale Travot apprese che i britannici sbarcavano munizioni ai vandeani a Saint-Gilles-sur-Vie. Era prioritario, per gli imperiali, impedire questo sbarco.\nImmediatamente Travot ordin\u00f2 al generale Grobon di marciare su Saint-Gilles, ed al generale Est\u00e8ve di prendere Saint-Jean-de-Monts. Lo stesso giorno nel tardo pomeriggio i soldati del generale Grobon entravano a Saint-Gilles-sur-Vie, ma essendo numericamente deboli si barricarono in alcune case e in una chiesa. Kito\u00eb il capitano inglese della fregata l'\"Astr\u00e9e\" fece portare un obice che per\u00f2 si rivel\u00f2 inefficace. Le due fazioni restarono sulle loro posizioni e la notte mise fine ai combattimenti. Il giorno dopo ripresero a sparare ed il generale Grobon in osservazione sulla cima del campanile venne gravemente ferito da una pallottola sparata da un soldato vandeano.\nLouis de La Rochejaquelein intu\u00ec per\u00f2 che gli imperiali attendevano rinforzi, cos\u00ec prefer\u00ec fermare lo sbarco e fece disperdere i convogli d'armi e munizioni, quindi ripieg\u00f2 su Saint-Jean-de-Monts.\nIl generale Grobon non riusc\u00ec a guarire e dopo essere trasportato a Nantes, mor\u00ec quattro giorni pi\u00f9 tardi."}
{"id": "2635690", "revid": "287204", "url": "https://it.wikipedia.org/wiki?curid=2635690", "title": "Gneo Pinario Cornelio Clemente", "text": "Era forse originario della Spagna. Durante il principato di Nerone (54-68), divenne senatore. Prima dell'anno 74, forse nel 72, divenne Console. Dal 72/73 al 74/75, fu \"Legatus Augusti pro praetore\" del distretto militare della Germania, conducendo alcune campagne militari nei futuri territori degli \"agri decumates\" (in Germania superiore). Per i suoi successi ottenne un'ovazione, una sorta di trionfo minore. Nel 74 cominci\u00f2 a costruire tutta una serie di forti per congiungere \"Argentoratae\" con Tuttlingen, e poi fino ad \"Augusta Vindelicorum\" (oggi Augsburg). La sua tomba si trova nel umbra \"Hispellum\".\nA lui sembrerebbe inoltre collegata la figura del console, Gneo Pinario Cornelio Severo, suo nipote."}
{"id": "2635691", "revid": "752237", "url": "https://it.wikipedia.org/wiki?curid=2635691", "title": "Harry Bernstein", "text": "Biografia.\nNato nel 1910, figlio di ebrei polacchi, ed emigrato con la famiglia negli Stati Uniti dopo la prima guerra mondiale, ha lavorato a lungo come redattore, scrivendo articoli, come freelance anche per testate quali \"Popular Mechanics\", \"Jewish American Monthly\" e \"Newsweek\" e selezionando soggetti per il grande schermo. Si sposa il 3 maggio 1935 con Ruby. Dopo la morte nel 2002 della moglie, con cui ha passato sessantasette anni di vita insieme, si \u00e8 dedicato alla stesura de \"Il muro invisibile\", esordio letterario che ha riscosso un buon successo internazionale, finendo nella sestina finale del Premio Bancarella.\n\"Il muro invisibile\" \u00e8 stato terminato nel 2004, quando Bernstein aveva 94 anni ed \u00e8 stato pubblicato nel 2006.\nLa storia della sua famiglia, che ha ispirato questo suo primo romanzo, prosegue nei suoi due successivi romanzi, \"Il sogno infinito\" e \"Il giardino dorato\". Ha vissuto gli ultimi anni della sua vita tra Brick nel New Jersey e New York, dove \u00e8 morto per cause naturali il 3 giugno 2011, qualche giorno dopo il suo 101-esimo compleanno.\nIl suo ultimo lavoro \"La sognatrice bugiarda\" \u00e8 uscito postumo nel 2012, in Italia in anteprima mondiale."}
{"id": "2635693", "revid": "104265", "url": "https://it.wikipedia.org/wiki?curid=2635693", "title": "Roberta Giussani", "text": "Biografia.\nRoberta Giussani inizia a fare scherma all'et\u00e0 di 9 anni presso il Club Scherma Monza, praticando la disciplina del fioretto, inizia vincendo le gare regionali e conquistando diverse finali in campo nazionale. Nel 1987, a 15 anni, passa alla spada, da quel momento inizia la carriera trionfale della schermitrice lombarda. Nello stesso anno a Roma partecipa al \"I Criterium Nazionale di Spada\", gara di livello assoluto, ottenendo il 18\u00ba posto, risultato che gli permette di farsi notare dal C.T. Fini.\nNella stagione successiva inizia ad essere convocata per le gare di Coppa del Mondo, ripaga la fiducia del C.T. ottenendo pi\u00f9 di una finale, e conclude la stagione disputando il Mondiale Giovani ad Atene ottenendo un ottimo 13\u00ba posto. Nei Mondiali Giovani del 1990 conquista l'argento (poi revocato). Nell'ultimo anno Giovani, il 1992, Roberta vince la Prova di Coppa del Mondo a Frascati, battendo la sorella Elena nell'assalto per la semifinale, conquista la medaglia di Bronzo ai Mondiali di Genova e vince la Coppa Del Mondo.\nAnche in campo assoluto l'atleta Azzurra dimostra di essere all'altezza della situazione e si guadagna subito la convocazione per il Mondiale del 1992 a L'Havana, dove conquista, con la Nazionale Italiana, una medaglia di Bronzo nella prova a squadre. Il 1993 \u00e8 l'anno della consacrazione in Europa, infatti conquista l'oro all'Europeo nella prova individuale, battendo in finale la Svizzera Gianna B\u00fcrki per 15 a 11; l'Italia per vincere un'altra medaglia all'europeo dovr\u00e0 aspettare il 1997 con il bronzo di Anna Ferni. Nel 1994 partecipa al suo ultimo Mondiale, ad Atene, chiudendo al 9\u00ba posto nella prova individuale e sfiorando il bronzo nella prova a squadre, bronzo che arriva per la nazionale Italiana l'anno dopo alle Universiadi di Fukuoka (Giappone), Roberta torna alla vittoria nel 1998 laureandosi Campionessa Italiana Seniores (over 20).\nNegli anni successivi si dedica all'insegnamento della scherma e a marzo del 2000 si diploma Maestra di scherma, ma la carriera da atleta non \u00e8 ancora finita, cos\u00ec nello stesso anno prende parte ai Campionati Italiani Maestri a Caltagirone vincendo in tutte e tre le armi il titolo. Titolo che viene riconfermato nella sciabola nel 2002 anno in cui si disputano i Mondiali Maestri a Bad Wildungen\n(Germania) dove con una prova esemplare conquista il titolo di Campionessa del Mondo nella prova individuale e a squadre di Spada, conquistando anche la medaglia d'argento nella sciabola a squadre. Nel 2004 lascia il Club Scherma Monza per andare ad insegnare a Lugano in Svizzera dove rimane fino al 2008 e con cui vince il titolo nazionale Svizzero a squadre nel 2006. Dal 2005 \u00e8 Maestra della nuova societ\u00e0 Brianza Scherma dove esercita tuttora la sua professione. L'anno di fondazione della nuova societ\u00e0 coincide con l'anno dell'ultimo titolo Italiano Maestri ancora nella Sciabola individuale, sfiora la vittoria anche nella spada conquistando l'argento e ottiene un ottimo bronzo nel fioretto, risultati che gli permettono di essere convocata ai Mondiali Maestri del 2006 a Jodoigne in Belgio dove porta a casa ancora tre medaglie, una d'oro nella spada a squadre e le altre d'argento nella sciabola individuale e a squadre.\nNel 2006 a seguito del Congresso dell'A.A.I. (Accademia d'Armi Internazionale) \u00e8 stata eletta nel prestigioso incarico di Vicepresidente, incarico che ha mantenuto fino al 2010.\nPalmar\u00e8s.\nAltri riconoscimenti.\n\u00c8 stata premiata dal C.O.N.I. con 2 medaglie d'argento e 2 medaglie di bronzo al valore atletico."}
{"id": "2635694", "revid": "729019", "url": "https://it.wikipedia.org/wiki?curid=2635694", "title": "Coppa del Mondo di combinata nordica 1984", "text": "La Coppa del Mondo di combinata nordica 1984, prima edizione della manifestazione organizzata dalla Federazione Internazionale Sci, ebbe inizio il 17 dicembre 1983 a Seefeld in Tirol, in Austria, e si concluse il 24 marzo 1984 a \u0160trbsk\u00e9 Pleso, in Cecoslovacchia.\nFurono disputate 7 gare in altrettante localit\u00e0, tutte individuali Gundersen: 6 su trampolino normale, 1 su trampolino lungo. Nel corso della stagione si tennero i XIV Giochi olimpici invernali di , non validi ai fini della Coppa del Mondo, il cui calendario contempl\u00f2 dunque un'interruzione nel mese di febbraio.\nIl norvegese Tom Sandberg si aggiudic\u00f2 la coppa di cristallo, il trofeo assegnato al vincitore della classifica generale. Non vennero stilate classifiche di specialit\u00e0.\nRisultati.\nLegenda:\nIN = individuale Gundersen\nNH = trampolino normale\nLH = trampolino lungo"}
{"id": "2635700", "revid": "122187672", "url": "https://it.wikipedia.org/wiki?curid=2635700", "title": "Dionysios Kasdaglis", "text": "Storia.\nPartecip\u00f2 al torneo di tennis dei Giochi della I Olimpiade, che si tennero nel 1896 ad Atene, nel singolare e nel doppio. Si piazz\u00f2 secondo in entrambe le competizioni, vincendo dunque due medaglie di bronzo.\nPerse la finale del torneo singolare contro John Pius Boland per 6-2 6-2, dopo aver vinto tre partite di qualificazione. Arriv\u00f2 secondo anche nel doppio, dove, insieme a Dimitrios Petrokokkinis, venne sconfitto da Friedrich Traun e nuovamente da John Pius Boland.\nLe Olimpiadi.\nStudi del 2008, rilevano la sua parentela con Xenophon Kasdaglis, vincitore di due medaglie olimpiche nel torneo di tennis dei Giochi olimpici intermedi. La famiglia Kasdaglis/Casdagli erano mercanti di cotone che lasciarono l'Egitto per stabilirsi in Inghilterra.\nNel 1895, Kasdaglis lasci\u00f2 la Gran Bretagna per dedicarsi al settore egiziano del business di famiglia. Comunque egli fu segnato come greco alle Olimpiadi del 1896. Egli dunque avrebbe potuto partecipare ai giochi olimpici come rappresentante di tre nazioni, Grecia, Inghilterra o Egitto."}
{"id": "2635702", "revid": "1573940", "url": "https://it.wikipedia.org/wiki?curid=2635702", "title": "D\u00e0ox\u00ecn", "text": "La vita.\nD\u00e0ox\u00ecn \u00e8 il quarto patriarca (cin. \u7956 \"z\u01d4\") della scuola buddhista cinese Ch\u00e1n (\u79aa\u5b97) secondo un documento datato al 689 denominato \"Epitaffio di F\u01cer\u00f9\" (\u6cd5\u5982, o Fa-ju). In questo \"epitaffio\", collocato nei pressi del monastero Sh\u00e0ol\u00edn (\u5c11\u6797\u5bfa, \"Sh\u00e0ol\u00edn-s\u00ec\"), viene indicato il fondatore di questa scuole in Bodhidharma, seguito da altri cinque nomi: Hu\u00eck\u011b (\u6167\u53ef, 487-593), S\u0113ngc\u00e0n (\u50e7\u74a8, ?-606), D\u00e0ox\u00ecn (\u9053\u4fe1, 580 - 651), H\u00f3ngr\u011bn (\u5f18\u5fcd, 601 - 674) e F\u01cer\u00f9 (\u6cd5\u5982, 638-689).\nDei patriarchi di scuola Ch\u00e1n, D\u00e0ox\u00ecn \u00e8 il primo di cui si riconosce la storicit\u00e0.\nLa tradizione narra che entr\u00f2 come novizio a sette anni in un monastero dove studi\u00f2 il \"vinaya\" e le dottrine S\u0101nl\u00f9n (\u4e09\u8ad6\u5b97) per poi recarsi nel tempio di D\u014dngl\u00edn (\u6771\u6797), sul Monte Lu, dove studi\u00f2 sotto Zh\u00eck\u01cei (\u667a\u93a7, 533-610), maestro di scuola Ti\u0101nt\u00e1i (\u5929\u53f0\u5b97) gi\u00e0 allievo di Zh\u00ecy\u01d0 (\u667a\u9857, 538-597).\nIncontr\u00f2 quindi il III patriarca Ch\u00e1n S\u0113ngc\u00e0n che lo \"illumin\u00f2\" alle dottrine del \"La\u1e45k\u0101vat\u0101ra s\u016btra\" invitandolo a diffonderle nel monastero di D\u014dngl\u00edn unitamente alla pratica meditativa dello \"zu\u00f2ch\u00e1n\" (\u5750\u7985).\nSuccessivamente si rec\u00f2 sul Monte D\u00f2ngsh\u0101n (\u6771\u5c71, Picco o Monte orientale) dove fond\u00f2 una comunit\u00e0 di cinquecento monaci autarchica e dedita al lavoro. Da notare che, a differenza degli altri monasteri buddhisti i quali seguivano tutti le regole indicate dal \"vinaya\", e quindi si limitavano allo studio e alla pratica meditativa vivendo di elemosine, la comunit\u00e0 monastica buddhista fondata da D\u00e0ox\u00ecn non rispettava questa tradizione di adesione integrale al \"vinaya\" basando la propria sussistenza economica sul lavoro dei campi eseguito direttamente dai monaci durante il giorno, consegnando la pratica meditativa prevalentemente alle ore notturne.\nLa tradizione narra che D\u00e0ox\u00ecn incontr\u00f2 il suo successore H\u00f3ngr\u011bn quando questi era ancora un adolescente, e dopo averlo iniziato al Ch\u00e1n gli chiese che gli costruisse una mausoleo sul Monte D\u00f2ngsh\u0101n terminato il quale vi si ritir\u00f2 entrando nel \"qi\u0101nhu\u00e0\" (\u9077\u5316 ovvero nella trasformazione, nella morte) mentre sedeva nello \"zu\u00f2ch\u00e1n\"\nNel \"J\u01d0ngd\u00e9 zhu\u00e0nd\u0113ng l\u00f9\" (\u666f\u5fb7\u50b3\u71c8\u9304, giapp. \"Keitoku dent\u014d roku\", Raccolta della Trasmissione della Lampada, T.D. 2076.51.196-467), redatto nel 1004 da Daoyuan (\u9053\u539f, n.d.), si racconta che nel 624 D\u00e0ox\u00ecn incontr\u00f2 sul monte Ni\u00fat\u00f3u (\u725b\u982d\u5c71 \"Ni\u00fat\u00f3u-sh\u0101n\", Monte della Testa di bufalo) F\u01cer\u00f3ng (\u6cd5\u878d, 594-657), un monaco eremita, consegnando anche a lui la trasmissione Ch\u00e1n. F\u01cer\u00f3ng fonder\u00e0 quindi la scuola Ch\u00e1n detta della \"Testa di bufalo\" (Ni\u00fat\u00f3u z\u014dng \u725b\u982d\u5b97, anche \u725b\u982d\u7985 Ni\u00fat\u00f3u Ch\u00e0n) che tuttavia verr\u00e0 distrutta nella persecuzione anti-buddhista dell'845.\nLa dottrina Ch\u00e1n di D\u00e0ox\u00ecn.\nNel \"Chu\u00e1nf\u01ceb\u01ceoj\u00ec\" (\u50b3\u6cd5\u5bf6\u7d00 T.D. 2838.85.1291), testo rinvenuto nelle Grotte di Mogao, vengono riportate alcune indicazioni di D\u00e0ox\u00ecn rispetto alle tecniche meditative in cui egli avrebbe sostenuto: \nmentre nel \"R\u00f9d\u00e0o \u0101nx\u012bn y\u00e0o f\u0101ngbi\u00e0n f\u01cem\u00e9n\" (\u5165\u9053\u5b89\u5fc3\u8981\u65b9\u4fbf\u6cd5\u9580, Il riposo della mente che entra nella Via), un testo sempre a lui attribuito e rinvenuto delle Grotte di Mogao, D\u00e0ox\u00ecn sostiene:\nquindi D\u00e0ox\u00ecn, pur citando Zh\u00ecy\u01d0 e riprendendo la critica della pratica unilaterale dell'esegeta dello \"zh\u01d0gu\u0101n\" (\u6b62\u89c0) quando riporta:\nbrano che ricorda infatti il \"T\u00f3ngm\u00e9ng Zh\u01d0gu\u0101n\" (\u7ae5\u8499\u6b62\u89c0, T.D. 1915) di Zh\u00ecy\u01d0 dove viene affermato che:\nD\u00e0ox\u00ecn esprime tuttavia anche temi tipicamente cittam\u0101tra del \"La\u1e45k\u0101vat\u0101ra s\u016btra\" semplificati in un approccio concreto e radicale alla pratica meditativa personale:\nUna differenza di accenti con il Ti\u0101nt\u00e1i di Zh\u00ecy\u01d0 su dottrine e pratiche, soprattutto sulla critica alle scritture, rilanciando il primato della meditazione, che porta oggi gli studiosi statunitensi Richard H. Robinson e Williard L. Johnson a sostenere:"}
{"id": "2635706", "revid": "488711", "url": "https://it.wikipedia.org/wiki?curid=2635706", "title": "Joachim Wendt", "text": "Palmar\u00e8s.\nIn carriera ha conseguito i seguenti risultati:"}
{"id": "2635708", "revid": "1566286", "url": "https://it.wikipedia.org/wiki?curid=2635708", "title": "Pascale Petit", "text": "Nel 1958 vinse il Prix Suzanne Bianchetti destinato alla miglior promessa del cinema francese.\nNel 1967 e nel 1968 venne ritratta nelle pagine del periodico \"Playmen\". Apparve anche sulla copertina di \"Stern\".\nAttiva fra il 1956 e il 1991 anche in televisione, \u00e8 ricordata per le sue interpretazioni in alcuni film di genere erotico. Fu sposata con l'attore belga Giani Esposito, da cui ebbe una figlia, Douchka, divenuta anch'essa attrice.\nBiografia.\nNata a Parigi, Pascale Petit trascorse l'adolescenza a Vaires-sur-Marne. Ha un fratello e una sorella pi\u00f9 giovani. Debutt\u00f2 nel cinema nel 1956 sotto la direzione di Raymond Rouleau in \"Le vergini di Salem\". Fu tuttavia la sua interpretazione nel film \"Peccatori in blue-jeans\" (1958) di Marcel Carn\u00e9 che la fece conoscere al grande pubblico, dandole una tale notoriet\u00e0 che le valse il premio Suzanne Bianchetti (edizione 1958), come migliore promessa femminile del cinema francese.\nLa Petit spos\u00f2 in seconde nozze il poeta e attore teatrale di origine napoletana Giani Esposito. Prima di divorziare, la coppia ebbe una figlia, Duska Bojidarka, divenuta poi cantante e attrice per la Disney France con il nome di Douchka.\nA met\u00e0 degli anni sessanta la carriera cinematografica della Petit vir\u00f2 verso una produzione di b-movie girati particolarmente in Germania e Italia, paesi nei quali l'attrice acquis\u00ec quindi una certa notoriet\u00e0. Una popolarit\u00e0 che and\u00f2 invece scemando nel suo paese natale. Un tentativo di ritornare al cinema a grandi livelli nel 1971, con il film \"Cronaca erotica di una coppia\" non ebbe esito felice, cos\u00ec come un insuccesso si rivel\u00f2 il tentativo da parte dell'artista di avvicinarsi al mondo della musica leggera."}
{"id": "2635709", "revid": "1543377", "url": "https://it.wikipedia.org/wiki?curid=2635709", "title": "Dipartimento di Rancul", "text": "Rancul \u00e8 un dipartimento argentino, situato nella parte nord della provincia di La Pampa, con capoluogo nella citt\u00e0 di Parera.\nEsso confina a nord con la provincia di C\u00f3rdoba, ad est con i dipartimenti di Realic\u00f3 e Trenel, a sud con quello di Conhelo e ad ovest con la provincia di San Luis.\nSecondo il censimento del 2001, su un territorio di 4.933\u00a0km\u00b2, la popolazione ammontava a 10.648 abitanti, con un aumento demografico del 7,09% rispetto al censimento del 1991.\nIl dipartimento comprende per intero il comune di Rancul; e parte dei comuni di Caleuf\u00fa, La Maruja e Parera (incluse le citt\u00e0 sedi municipali). Inoltre fa interamente parte del dipartimento anche la \"comisi\u00f3n de fomento\" di Quetrequ\u00e9n, e parte di quella di Pichi Huinca, la cui sede municipale per\u00f2 si trova in un altro dipartimento."}
{"id": "2635710", "revid": "15756", "url": "https://it.wikipedia.org/wiki?curid=2635710", "title": "Battaglia dei Mathes", "text": "La battaglia dei Mathes \u00e8 stata una battaglia della quarta guerra di Vandea combattuta il 5 giugno 1815 nei pressi di Saint-Hilaire-de-Riez.\nLa battaglia.\nIl 4 giugno, Louis de La Rochejaquelein apprese che le truppe imperiali comandate dal generale Est\u00e8ve seguite da quelle del generale Jean-Pierre Travot marciavano contro di lui. La Rochejaquelein decise dunque di ripiegare nelle paludi, terreno vantaggioso per i vandeani, e prese l'azienda agricola dei Mathes, situata nel comune di Saint-Hilaire-de-Riez.\nIl 5 giugno il generale Est\u00e8ve entr\u00f2 in contatto con le forze vandeane, ma venne respinto tre volte e constatato che su quel terreno sarebbero sempre stati in svantaggio prefer\u00ec ripiegare. I vandeani si lanciarono all'inseguimento, ma una volta arrivati fuori delle paludi, gli imperiali si trovavano in vantaggio e respinsero tre attacchi dei vandeani e quindi si lanciarono al contrattacco che mise in fuga gli avversari nonostante i tentativi di Louis de La Rochejaquelein per ricongiungere i suoi uomini. Alcuni abitanti della palude arrivarono rinforzo e La Rochejaquelein sal\u00ec su una collinetta per giudicare la situazione, ma cos\u00ec allo scoperto fu avvistato dai soldati imperiali che aprirono il fuoco sul generalissimo che cadde colpito a morte. I vandeani ripiegarono in ordine, nove di loro erano morti e molti altri feriti, tra cui Auguste de La Rochejaquelein raggiunto da una pallottola al ginocchio.\nI vandeani non si accorsero dell'assenza del loro generale e seppero della sua morte solo il 15 giugno, cosa che caus\u00f2 un duro colpo al loro morale.\nLe perdite.\nI vandeani dichiararono di aver perso 9 uomini, secondo Simon Canuel le perdite degli imperiali furono di 480 uomini tra morti e feriti, ma secondo Gabory \u00e8 una cifra eccessiva. Nelle sue lettere al maresciallo dell'Impero Louis Nicolas Davout, il generale Jean Maximilien Lamarque rifer\u00ec che le perdite imperiali furono di 15 morti e 98 feriti, mentre quelle vandeane di 200 morti e 300 feriti."}
{"id": "2635716", "revid": "17654", "url": "https://it.wikipedia.org/wiki?curid=2635716", "title": "Regio Teatro San Carlo", "text": ""}
{"id": "2635717", "revid": "1305772", "url": "https://it.wikipedia.org/wiki?curid=2635717", "title": "King's Theatre", "text": "King's Theatre indica"}
{"id": "2635718", "revid": "465169", "url": "https://it.wikipedia.org/wiki?curid=2635718", "title": "Dipartimento di Realic\u00f3", "text": "Realic\u00f3 \u00e8 un dipartimento argentino, situato nella parte nord della provincia di La Pampa, con capoluogo Realic\u00f3.\nEsso confina a nord con la provincia di C\u00f3rdoba, ad est con il dipartimento di Chapaleuf\u00fa, a sud con quello di Trenel, e ad ovest con quello di Rancul.\nSecondo il censimento del 2001, su un territorio di 2.450\u00a0km\u00b2, la popolazione ammontava a 15.302 abitanti, con un aumento demografico dell'8,86% rispetto al censimento del 1991.\nIl dipartimento comprende per intero i comuni di Alta Italia, Embajador Martini e Realic\u00f3; parte del comune di Ingeniero Luiggi (inclusa la citt\u00e0 sede municipale); e parte dei comuni di Parera e V\u00e9rtiz, le cui sedi municipali per\u00f2 si trovano in un altro dipartimento. Inoltre fanno interamente parte del dipartimento anche le \"comisiones de fomento\" di Adolfo Van Praet, Falucho e Maissonave."}
{"id": "2635720", "revid": "857138", "url": "https://it.wikipedia.org/wiki?curid=2635720", "title": "Sprengisandur", "text": "Sprengisandur \u00e8 un nome che si pu\u00f2 riferire a:"}
{"id": "2635726", "revid": "466539", "url": "https://it.wikipedia.org/wiki?curid=2635726", "title": "Dipartimento di Toay", "text": "Toay \u00e8 un dipartimento argentino, situato nella parte centrale della provincia di La Pampa, con capoluogo Toay.\nGeografia.\nEsso confina a nord con il dipartimento di Conhelo, ad est con quelli di Capital e Atreuc\u00f3; a sud con il dipartimento di Utrac\u00e1n e ad ovest con quello di Loventu\u00e9. Secondo il censimento del 2001, su un territorio di 5.092\u00a0km\u00b2, la popolazione ammontava a 9.256 abitanti, con un aumento demografico del 34,93% rispetto al censimento del 1991. Il dipartimento comprende per intero il comune di Toay; e parte dei comuni di Ataliva Roca, Carro Quemado, Luan Toro, Santa Rosa e Winifreda, le cui sedi municipali per\u00f2 si trovano in un altro dipartimento."}
{"id": "2635736", "revid": "767487", "url": "https://it.wikipedia.org/wiki?curid=2635736", "title": "Omicidio per appuntamento", "text": "Omicidio per appuntamento \u00e8 un film del 1967 diretto da Mino Guerrini.\nTrama.\nIrving Dreiser, un detective in vacanza in Italia ha un appuntamento con il suo vecchio amico Dwight Dempsey, che non vede da un sacco di tempo. Da quel momento la sua vita non \u00e8 pi\u00f9 la stessa."}
{"id": "2635741", "revid": "1543377", "url": "https://it.wikipedia.org/wiki?curid=2635741", "title": "Dipartimento di Trenel", "text": "Trenel \u00e8 un dipartimento argentino, situato nella parte nord della provincia di La Pampa, con capoluogo Trenel.\nEsso confina a nord con il dipartimento di Realic\u00f3, ad est con quello di Marac\u00f3, a sud con il dipartimento di Conhelo; e ad ovest con quello di Rancul.\nSecondo il censimento del 2001, su un territorio di 1.955\u00a0km\u00b2, la popolazione ammontava a 5.324 abitanti, con una diminuzione demografica del 2,67% rispetto al censimento del 1991.\nIl dipartimento comprende per intero i comuni di Arata e Trenel; parte del comune di Metileo (inclusa la citt\u00e0 sede municipale); e parte dei comuni di Alta Italia, Caleuf\u00fa, Eduardo Castex, Embajador Martini, Ingeniero Luiggi, Monte Nievas e V\u00e9rtiz, le cui sedi municipali per\u00f2 si trovano in un altro dipartimento. Inoltre il dipartimento comprende anche la \"comisi\u00f3n de fomento\" di Speluzzi, la cui sede principale per\u00f2 \u00e8 in un altro dipartimento."}
{"id": "2635749", "revid": "767487", "url": "https://it.wikipedia.org/wiki?curid=2635749", "title": "Dipartimento di Utrac\u00e1n", "text": "Utrac\u00e1n \u00e8 un dipartimento argentino, situato nella parte centrale della provincia di La Pampa, con capoluogo General Acha.\nEsso confina a nord con i dipartimenti di Loventu\u00e9 e Toay, ad est con quelli di Atreuc\u00f3 e Guatrach\u00e9, a sud con i dipartimenti di Hucal, Lihuel Calel e Curac\u00f3; e ad ovest con quello di Limay Mahuida.\nSecondo il censimento del 2001, su un territorio di 12.967\u00a0km\u00b2, la popolazione ammontava a 14.504 abitanti, con un aumento demografico del 10,48% rispetto al censimento del 1991.\nIl dipartimento comprende per intero il comune di Quehu\u00e9 e parte dei comuni di Ataliva Roca e General Acha (incluse le citt\u00e0 sedi municipali). Inoltre comprende per intero la \"comisi\u00f3n de fomento\" di Chacharramendi, e parte di quelle di Colonia Santa Mar\u00eda e Unanu\u00e9 incluse le rispettive sedi municipali."}
{"id": "2635752", "revid": "922800", "url": "https://it.wikipedia.org/wiki?curid=2635752", "title": "Athletic Club 1990-1991", "text": "La pagina racchiude la rosa dell'Athletic Club nella stagione 1990-91\nRosa.\n \n \nStaff tecnico.\n\"Come da politica societaria la squadra \u00e8 composta interamente da giocatori nati in una delle sette province di Euskal Herria o cresciuti calcisticamente nel vivaio di societ\u00e0 basche.\""}
{"id": "2635761", "revid": "767487", "url": "https://it.wikipedia.org/wiki?curid=2635761", "title": "Gangsters '70", "text": "Gangsters '70 \u00e8 un film del 1968 diretto dal regista Mino Guerrini.\nTrama.\nL'anziano Destil, appena uscito di prigione, organizza un colpo che gli dovrebbe assicurare una vecchiaia serena. Riesce a formare una banda e tenta di impadronirsi di una valigetta piena di diamanti, ma un altro gruppo di malviventi ha fiutato le sue mosse.\nDistribuzione.\nDistribuito nei cinema italiani il 30 aprile 1968, \"Gangsters '70\" \u00e8 passato pressoch\u00e9 inosservato verso pubblico e critica, incassando complessivamente 83.977.000 lire a livello nazionale. Il film \u00e8 stato riscoperto solo a partire dalla fine degli anni novanta. Negli Stati Uniti la pellicola \u00e8 stata distribuita col titolo \"Days of Fire\"."}
{"id": "2635764", "revid": "124574565", "url": "https://it.wikipedia.org/wiki?curid=2635764", "title": "Ricardo G\u00fciraldes", "text": "Biografia.\nG\u00fciraldes nacque a San Antonio de Areco, citt\u00e0 che si trova al nord della Provincia di Buenos Aires, secondo figlio di una ricca famiglia della vecchia aristocrazia terriera. Sua madre era Dolores Go\u00f1i, discendente di Ruiz de Arellano, che aveva fondato il villaggio di San Antonio de Areco nel 1730.\nManuel G\u00fciraldes, suo padre, poi \"intendente\" (sindaco nominato dal governo) di Buenos Aires, \u00e8 stato uomo colto appassionato di arte. Ricardo eredit\u00f2 dal padre questa passione per l'arte; in giovent\u00f9 abbozz\u00f2 scene rurali e dipinti ad olio.\nAll'et\u00e0 di un anno, viaggi\u00f2 con la sua famiglia in Europa, vivendo per quattro anni a Parigi, vicino alla Rue Saint-Claude. Dall'et\u00e0 di sei anni, parlava non solo spagnolo, ma francese e tedesco. Di fatto, il francese era la sua prima lingua, e la letteratura francese lasci\u00f2 un segno forte sul suo stile e nei suoi gusti letterari. \nG\u00fciraldes trascorse l'infanzia e la giovinezza tra il ranch di famiglia, \"La Porte\u00f1a\" a San Antonio de Areco, e Buenos Aires. A San Antonio entr\u00f2 in contatto con il mondo dei gaucho, che avrebbe avuto un ruolo importante nei suoi romanzi \"Raucho\" e \"Don Segundo Sombra\"; sempre l\u00ec, incontr\u00f2 Segundo Ram\u00edrez, su cui bas\u00f2 il titolo di quest'ultima opera. Amava la vita di campagna, ma soffriva di asma che a volte limitava la propria attivit\u00e0 fisica, anche se in generale G\u00fciraldes offriva di s\u00e9 un'immagine di vigore fisico. \nFu educato da varie insegnanti e, pi\u00f9 tardi, da un ingegnere messicano, Lorenzo Ceballos, che riconobbero e incoraggiarono le sue ambizioni letterarie. Studi\u00f2 in vari istituti e complet\u00f2 il suo \"bachillerato\" a 16 anni, pur non risultando mai uno studente brillante. G\u00fciraldes studi\u00f2 da architetto e avvocato presso il Collegio Lacordaire, l'Istituto Vertiz e l'Instituto Libre de Ense\u00f1anza Segunda, ma non pratic\u00f2 mai nessuna delle due professioni. Tent\u00f2 di avviare diverse attivit\u00e0 imprenditoriali, tutte senza successo. Viaggi\u00f2 in Europa nel 1910 in compagnia del suo amico Roberto Leviller, e successivamente con un altro amico, il futuro cognato Ad\u00e1n Diehl, con il quale visit\u00f2 Italia, Grecia, Costantinopoli, Egitto, Giappone, Cina, Russia, Italia, Ceylon, e Germania prima di stabilirsi a Parigi, dove (dopo che suo padre decise che ne aveva abbastanza di pagare i costi della pigrizia del figlio), rimase in compagnia dello scultore Alberto Lagos (al quale dedic\u00f2 \"Xaimaca\"), e dove decise di diventare uno scrittore.\nNonostante questa decisione, G\u00fciraldes si gett\u00f2 nella mondanit\u00e0 della capitale francese, praticamente abbandonando le sue ambizioni letterarie. Ma un giorno riprese in mano alcune bozze di storie che aveva scritto sull'Argentina rurale e si mise al lavoro per creare quella che sarebbe diventata la sua prima opera \"Cuentos de muerte y de sangre\" (\"Storie di morte e di sangue\").\nGli amici a cui lesse le storie lo incoraggiarono a pubblicarle. Anche in questo suo primo progetto emerse gi\u00e0 uno stile individuale distintivo.\nFinalmente dedicatosi veramente alla letteratura, torn\u00f2 a Buenos Aires nel 1912, entrando a far parte del circolo di Alejandro Bustillo. Il 13 ottobre 1913 spos\u00f2 Adelina del Carril, anch'essa appartenente ad una delle famiglie pi\u00f9 importanti della citt\u00e0, che aveva incontrato la prima volta nel 1905. Nel 1913-1914, pubblic\u00f2 diverse storie nella rivista \"Caras y Caretas\"; nel 1915, queste e altre storie sono state pubblicate come \"Cuentos de muerte y de sangre\"; lo stesso anno precedentemente aveva pubblicato un libro di poesie \"El cencerro de cristal\". Fu incoraggiato a proseguire nei suoi scritti dalla moglie e da Leopoldo Lugones, ma quando queste prime opere non trovarono un pubblico ricettivo, G\u00fciraldes ritir\u00f2 dalla circolazione le copie invendute, e le gett\u00f2 in un pozzo. Sua moglie riusc\u00ec a salvarne alcune; queste copie sopravvissute, danneggiate dall'acqua, sono ora pezzi molto apprezzati dai collezionisti.\nAlla fine del 1916, la coppia si rec\u00f2 nel Pacifico, a Cuba, e in Giamaica, dove G\u00fciraldes scrisse un capriccio \"teatrale\" chiamato \"El reloj\" (\" L'orologio \", mai pubblicato). Questi viaggi portarono alla nascita del suo romanzo \"Xaimaca\" nel 1923, ma molto tempo prima, nel 1917, arriv\u00f2 il suo primo romanzo \"Raucho\", seguito nel 1918 dal romanzo breve \"Un Idilio de estaci\u00f3n\" (\"Un idillio di stagione\"), pubblicato nella rivista \"El cuento ilustrado\" di Horacio Quiroga; quest'ultimo, dopo una accurata revisione, fu ben accolto dal pubblico nel 1922 con il nuovo titolo \"Rosaura\".\nNel 1919 G\u00fciraldes viaggi\u00f2 con la moglie per l'Europa. A Parigi stabil\u00ec contatti con molti scrittori francesi e frequent\u00f2 salotti letterari e librerie; sempre a Parigi avvi\u00f2 \"Don Segundo Sombra\". Fu descritto come particolarmente influenzato dal suo amico Val\u00e9ry Larbaud, ma la traduttrice di G\u00fciraldes in lingua inglese, Harriet de On\u00eds, ritiene che questa influenza sia stata sopravvalutata.. G\u00fciraldes torn\u00f2 in Argentina, per tornare nuovamente in Europa nel 1922, dove oltre che a Parigi, pass\u00f2 qualche tempo a Puerto de Pollensa, Maiorca, dove affitt\u00f2 una casa.\nIn questo periodo sub\u00ec un cambiamento intellettuale e spirituale. Si interess\u00f2 alla teosofia e alla filosofia orientale, la ricerca della pace spirituale, e ci\u00f2 ha avuto forti riflessi nella sua poesia posteriore.\nNel 1924, insieme a Brandan Caraffa, Jorge Luis Borges, e Pablo Rojas Paz fond\u00f2 la rivista di breve durata \"Proa\", che non ebbe un particolare successo nella sua citt\u00e0 natale, ma incontr\u00f2 una ricezione migliore in altre zone dell'America Latina. G\u00fciraldes fu anche cofondatore del movimento \"Frente \u00danico\", in opposizione al \"pompierismo\" (che prevedeva l'utilizzo di linguaggio accademico pomposo), e collabor\u00f2 alla pubblicazione della rivista \"Mart\u00edn Fierro\".\nDopo la chiusura della rivista Proa G\u00fciraldes si dedic\u00f2 a \"Don Segundo Sombra\", che complet\u00f2 nel marzo 1926.\nNel 1927, con l'intenzione di tornare in India a causa del suo crescente interesse verso l'Induismo, G\u00fciraldes visit\u00f2 ancora una volta la Francia. And\u00f2 prima a Arcachon, ma scopr\u00ec che soffriva del linfoma di Hodgkin. Fu portato a Parigi in ambulanza, dove fu raggiunto da sua moglie, e mor\u00ec nella casa del suo amico Alfredo Gonz\u00e1lez Gara\u00f1o. Il corpo di G\u00fciraldes \u00e8 stato prima riportato a Buenos Aires e, infine, sepolto a San Antonio de Areco."}
{"id": "2635765", "revid": "1543377", "url": "https://it.wikipedia.org/wiki?curid=2635765", "title": "Siti di interesse comunitario della Puglia", "text": "Sulla base del Decreto 25 marzo 2005, pubblicato sulla Gazzetta Ufficiale della Repubblica Italiana n. 157 dell'8 luglio 2005 e predisposto dal Ministero dell'Ambiente e della Tutela del Territorio e del Mare ai sensi della relativa direttiva CEE, sono stati individuate e proposte diverse aree naturali per il riconoscimento quali \"Siti di interesse comunitario\" (SIC).\nAttualmente, i proposti Siti di Interesse Comunitario nelle province pugliesi sono 77:32 nella provincia di Lecce, 20 nella provincia di Foggia, 9 nella provincia di Bari, 8 nella provincia di Taranto e altri 8 nella provincia di Brindisi.\nL'elenco \u00e8 stato aggiornato nel 2009."}
{"id": "2635777", "revid": "116944", "url": "https://it.wikipedia.org/wiki?curid=2635777", "title": "Sardinea", "text": ""}
{"id": "2635779", "revid": "767487", "url": "https://it.wikipedia.org/wiki?curid=2635779", "title": "Ca\u00f1ad\u00f3n Seco", "text": "Ca\u00f1ad\u00f3n Seco \u00e8 un comune (\"comisi\u00f3n de fomento\" secondo la nomenclatura amministrativa provinciale) dell'Argentina, appartenente alla provincia di Santa Cruz, nel dipartimento di Deseado.\nCon la scoperta nel 1944 di giacimenti petroliferi nella zona, inizi\u00f2 ad installarsi un centro urbano, che crebbe col tempo; la cittadina fu costruita, nella sua parte essenziale, tra il 1947 ed il 1949.\nIn base al censimento del 2001, nel territorio comunale, grande 2.500 ettari, dimorano 541 abitanti, con una diminuzione del 4,7% rispetto al censimento precedente (1991)."}
{"id": "2635780", "revid": "785863", "url": "https://it.wikipedia.org/wiki?curid=2635780", "title": "Franco Delli Colli", "text": "Era cugino del pi\u00f9 celebre Tonino Delli Colli, anch'egli direttore della fotografia, di cui fu assistente."}
{"id": "2635781", "revid": "372624", "url": "https://it.wikipedia.org/wiki?curid=2635781", "title": "Riserva Statale Saline di Margherita di Savoia", "text": ""}
{"id": "2635786", "revid": "287204", "url": "https://it.wikipedia.org/wiki?curid=2635786", "title": "Daoxin", "text": ""}
{"id": "2635787", "revid": "767487", "url": "https://it.wikipedia.org/wiki?curid=2635787", "title": "Jambal\u00f3", "text": "Jambal\u00f3 \u00e8 un comune della Colombia facente parte del dipartimento di Cauca.\nIl centro abitato venne fondato da Agustin Giron e Antonio Dagua nel 1550, mentre l'istituzione del comune \u00e8 del 23 agosto 1770."}
{"id": "2635788", "revid": "1543377", "url": "https://it.wikipedia.org/wiki?curid=2635788", "title": "Hip\u00f3lito Yrigoyen (Santa Cruz)", "text": "Hip\u00f3lito Yrigoyen \u00e8 un comune dell'Argentina (\"comisi\u00f3n de fomento\" secondo la nomenclatura amministrativa provinciale), appartenente alla provincia di Santa Cruz, nel dipartimento di R\u00edo Chico.\nLa \"comisi\u00f3n de fomento\", nei pressi del lago Posadas, fu istituita con legge provinciale il 16 ottobre 1987.\nIn base al censimento del 2001, nel territorio comunale dimorano 171 abitanti, con un aumento del 46,15% rispetto al censimento precedente (1991)."}
{"id": "2635791", "revid": "599013", "url": "https://it.wikipedia.org/wiki?curid=2635791", "title": "Luciano Iturrino", "text": "Carriera.\nCresciuto nella Real Sociedad, debutta con la squadra riserve nella stagione 1983-1984. L'anno successivo esordisce con la prima squadra in Primera Divisi\u00f3n spagnola, rimanendovi per quattro stagioni.\nNell'estate 1989 viene acquistato dall'Athletic Bilbao, con cui disputa due stagioni, al termine delle quali passa al Logron\u00e9s, sempre nel massimo campionato spagnolo.\nDopo tre anni ritorna per una stagione alla Real Sociedad, al termine della quale viene acquistato dal Salamanca, con cui prima retrocede nella Segunda Divisi\u00f3n spagnola, e l'anno successivo conquista la promozione nella Liga.\nScende quindi nelle categorie inferiori per terminare la carriera nel 2001.\nConta inoltre una presenza con la Selezione di calcio dei Paesi Baschi.\nEssendo rimasto molto legato alla dirigenza dell'Athletic Club, dal 2008 ritorna nella societ\u00e0 ricoprendo il ruolo di allenatore delle giovanili, precisamente della categoria \"Infantil\"."}
{"id": "2635792", "revid": "767487", "url": "https://it.wikipedia.org/wiki?curid=2635792", "title": "Commissario di avaria", "text": "Il commissario di avaria \u00e8 una persona e/o un'azienda che lavora fiduciariamente per conto di compagnie di assicurazione nella gestione delle avarie alle merci trasportate e/o ai \"corpi\" (navi, imbarcazioni da diporto, yacht, aerei, treni).\nIn pratica si occupa di far periziare e quantificare i danni agli Enti prima citati ed \u00e8 un lavoro di alta responsabilit\u00e0 e capacit\u00e0 professionale."}
{"id": "2635794", "revid": "1543377", "url": "https://it.wikipedia.org/wiki?curid=2635794", "title": "La Sierra", "text": "La Sierra \u00e8 un comune della Colombia facente parte del dipartimento di Cauca.\nIl centro abitato venne fondato da Cristobal Ceron nel XVII secolo, mentre l'istituzione del comune \u00e8 dell'11 maggio 1915."}
{"id": "2635796", "revid": "174925", "url": "https://it.wikipedia.org/wiki?curid=2635796", "title": "Lavinia Sernardi", "text": ""}
{"id": "2635797", "revid": "110921189", "url": "https://it.wikipedia.org/wiki?curid=2635797", "title": "Nazionale di pallacanestro della Bielorussia", "text": "La nazionale di pallacanestro della Bielorussia (\u041c\u0443\u0436\u0447\u044b\u043d\u0441\u043a\u0430\u044f \u0437\u0431\u043e\u0440\u043d\u0430\u044f \u0411\u0435\u043b\u0430\u0440\u0443\u0441\u0456 \u043f\u0430 \u0431\u0430\u0441\u043a\u0435\u0442\u0431\u043e\u043b\u0435) rappresenta la Bielorussia nelle competizioni internazionali di pallacanestro organizzate dalla FIBA. \u00c8 gestita dalla \"Federazione cestistica della Bielorussia\".\nStoria.\nNata dalla dissoluzione dell'Unione Sovietica non si \u00e8 ancora qualificata per una competizione internazionale di rilievo."}
{"id": "2635802", "revid": "767487", "url": "https://it.wikipedia.org/wiki?curid=2635802", "title": "Tres Lagos", "text": "Tres Lagos \u00e8 un comune (\"comisi\u00f3n de fomento\" secondo la nomenclatura amministrativa provinciale) dell'Argentina, appartenente alla provincia di Santa Cruz, nel dipartimento di R\u00edo Chico.\nLa \"comisi\u00f3n de fomento\" fu istituita con legge provinciale il 3 agosto 1973. Il nome deriva dalla presenza nella zona di tre laghi, lago Viedma, lago Tar e lago San Mart\u00edn\nIn base al censimento del 2001, nel territorio comunale dimorano 186 abitanti, con un aumento del 5,68% rispetto al censimento precedente (1991)."}
{"id": "2635804", "revid": "830939", "url": "https://it.wikipedia.org/wiki?curid=2635804", "title": "Jos\u00e9 Maria de Almeida S\u00e1 e Meneses", "text": "Nel 1807, accompagn\u00f2 il padre, il 3\u00ba marchese di Abrantes, con un comitato portoghese, a Bayonne, in Francia, dove rimase come ostaggio. Qui i francesi cercarono di convincerlo ad adottare la loro causa ma rifiut\u00f2. Rientrato in Portogallo nel 1814, fu partigiano dell'infante Michele. Fu coinvolto nel tentativo messo in atto dall'infante e dalla regina Carlotta Gioacchina di convincere il re ad abdicare a favore di Michele. In questo tentativo gli fu attribuita l'uccisione del marchese di Loul\u00e9, Agostinho Domingos Jos\u00e9 de Mendo\u00e7a Rolim de Moura Barreto, favorito del re Giovanni VI.\nCostretto nel 1824 a fuggire, and\u00f2 in esilio in Italia. Nel 1826 rientr\u00f2 a Lisbona sperando di rientrare nel condono promulgato da Pietro IV che era appena salito al trono, ma gli fu vietato lo sbarco. Fugg\u00ec quindi a Londra dove fu forse avvelenato.\nMatrimonio e discendenza.\nSi spos\u00f2 nel 1806 con D. Helena de Vasconcelos, figlia del marchese di Castelo Melhor.\nEbbero un figlio:"}
{"id": "2635805", "revid": "767487", "url": "https://it.wikipedia.org/wiki?curid=2635805", "title": "Bermeo Futbol Taldea", "text": "Il Bermeo Futbol Taldea \u00e8 una societ\u00e0 calcistica con sede a Bermeo, nei Paesi Baschi, in Spagna. \nGioca nella \"Tercera Divisi\u00f3n\", la quarta serie del campionato spagnolo.\nFondato nel 1930, gioca le partite interne nello \"stadio Itxas Gane\", con capienza di 3000 posti."}
{"id": "2635807", "revid": "986213", "url": "https://it.wikipedia.org/wiki?curid=2635807", "title": "Jacopo Vagnucci", "text": "Carriera ecclesiastica.\nFu personaggio di primissimo piano nel panorama politico, sociale, religioso, culturale ed artistico dello Stato Pontificio e, in modo particolare, della citt\u00e0 di Perugia, sua patria d'adozione, che egli am\u00f2 fino al punto di volervi essere sepolto, nonostante i forti legami con la citt\u00e0 d'origine, Cortona. Il Vagnucci nacque a Cortona nel 1416, figlio di Francesco, dovizioso artigiano fiorentino appartenente all'arte dei Lanaioli. In quel periodo Niccol\u00f2 Vagnucci, fratello di Francesco, priore della Certosa di Firenze era confidente del cardinale Tommaso Parentuccelli, futuro papa Niccol\u00f2 V, del quale godeva la massima stima al punto di essere presente al suo letto di morte. Col credito goduto dallo zio Certosino la carriera ecclesiastica di Jacopo Vagnucci fu rapidissima. Onori, opere e benefici furono numerosi nella vita del prelato durante i pontificati di ben cinque papi.\nCommittenze.\nIl Vagnucci \u00e8 noto soprattutto per aver commissionato al concittadino Luca Signorelli il suo primo capolavoro, la splendida \"Pala di Sant'Onofrio\" nel Museo dell'Opera del Duomo di Perugia (1484). Un episodio rilevante, ma non isolato, in quanto punto di arrivo di un'attenzione costante verso tutte le arti, dall'architettura alla scultura, dalla pittura alla miniatura, dall'oreficeria all'arte vetraria. Delle cure del Vagnucci beneficiarono in primo luogo tre illustri \"contenitori\": la cattedrale di Perugia, il castello di Pieve del Vescovo presso Corciano e il futuro duomo di Cortona."}
{"id": "2635810", "revid": "1543377", "url": "https://it.wikipedia.org/wiki?curid=2635810", "title": "Siti di interesse comunitario del Friuli-Venezia Giulia", "text": "I siti di interesse comunitario del Friuli-Venezia Giulia sono localit\u00e0 di rilevante interesse ambientale in ambito CEE riferiti alla regione biogeografica mediterranea\". Le localit\u00e0, definite con l'acronimo SIC, sono state proposte sulla base del Decreto 25/3/2005, pubblicato sulla Gazzetta Ufficiale della Repubblica Italiana n. 157 dell'8 luglio 2005predisposto dal Ministero dell'Ambiente e della Tutela del Territorio e del Mare ai sensi della direttiva CEE.\nAd esse si aggiungono le zone di protezione speciale, il cui acronimo \u00e8 ZPS, che sono state proposte sulla base del Decreto 25 marzo 2005 pubblicato sulla Gazzetta Ufficiale della Repubblica Italiana n. 168 del 21 luglio 2005.\nMolte di queste coincidono in tutto o in parte con aree gi\u00e0 in precedenza protette dalla legislazione nazionale o regionale. Tra i numerosi SIC si possono ricordare:\nElenco ZPS del Friuli-Venezia Giulia.\nProvincia di Gorizia\nProvincia di Pordenone\nProvincia di Trieste\nProvincia di Udine"}
{"id": "2635812", "revid": "767487", "url": "https://it.wikipedia.org/wiki?curid=2635812", "title": "Fatima Miris", "text": "Rimasta colpita, quando era ancora giovinetta, da uno spettacolo di Leopoldo Fregoli, ne segu\u00ec con successo le orme ed \u00e8 ancor oggi ricordata per la sua abilit\u00e0 nel trasformismo scenico che le consentiva di cambiare, in pochi secondi, la caratterizzazione del personaggio che andava a interpretare, cambiando anche tono di voce, abiti e ogni sorta di accessori.\nBiografia.\nFiglia di un ufficiale di carriera (capitano Arturo Frassinesi) e di una nobildonna (la contessa Anna Pull\u00e8 de Vendramin), in giovane et\u00e0 si trasfer\u00ec con la famiglia a San Giacomo Roncole (frazione di Mirandola, in provincia di Modena), dove la nonna aveva acquistato la villa \"La Personala\" (poi chiamata villa Frassinesi).\nDopo il diploma di maestra d'asilo, si dedic\u00f2, gi\u00e0 nei primi anni del secolo, al teatro, scatenando quello che all'inizio la sua famiglia consider\u00f2 quasi uno scandalo.\nIl 7 settembre 1903 debutt\u00f2 al Teatro Brunetti di Bologna.\nAccompagnata dal padre, che le scriveva le riduzioni di operette per adattarle al suo tipo di spettacolo o le scriveva testi \"ex novo\" e dalla sorella Emilia Frassinesi, valida violinista, fece rappresentazioni in tutto il mondo, dall'America del Nord e del Sud, all'Australia e la Nuova Zelanda, all'Egitto e si esib\u00ec anche al cospetto della regina Elena di Savoia, nel teatro della tenuta di San Rossore.\nNel 1921, spos\u00f2, a Bologna, il conte Luigi d'Arco e nel 1922 ebbe da lui una figlia, Giovanna.\nFece ancora \"tourn\u00e9e\" per qualche anno e si ritir\u00f2 poi a vita privata fino al 1932, quando effettu\u00f2 l'ultima \"tourn\u00e9e\" di addio ritornando in Sud America, dove il pubblico non l'aveva mai dimenticata.\nMor\u00ec a Bologna nel novembre del 1954 per un tumore diagnosticato quando ormai era gi\u00e0 tardi."}
{"id": "2635816", "revid": "125357650", "url": "https://it.wikipedia.org/wiki?curid=2635816", "title": "Ara della Regina", "text": "L'ara della Regina posta sul \"Pian di C\u00ecvita\" \u00e8 uno dei ritrovamenti archeologici pi\u00f9 importanti di Tarquinia: si tratta di un tempio etrusco che veniva utilizzato in antichit\u00e0 per la celebrazione di riti e preghiere. La divinit\u00e0 alla quale era destinato il culto all'interno del santuario rimane ancora ignota, ma da studi recenti si ipotizza l'identificazione della divinit\u00e0 in quella che oggi viene chiamata Diana. Oggi \u00e8 ben visibile il basamento e quello che si ipotizza fosse l'accesso alla cella interna del tempio il quale \u00e8 costruito con blocchi di nenfro, una roccia piroclastica tipica della regione.\nDescrizione.\nGrazie alle opere di restauro e di scavi svoltesi nel 1938 \u00e8 ora possibile ammirare in tutto il suo splendore questa magnifica opera edilizia datata intorno al IV secolo a.C. Il basamento, che purtroppo \u00e8 l'unico resto rimasto, \u00e8 in macco, una pietra calcarea diffusa in Etruria.\nI Cavalli alati, un'opera di laboriosa manifattura di arte etrusca, costituiscono il pi\u00f9 importante ritrovamento avvenuto in questo sito. Questa lastra di terracotta, emersa nel 1938 durante i restauri condotti dall'archeologo Pietro Romanelli, rappresenta due equini alati e venne ritrovata interamente frammentata. Per la ricostruzione \u00e8 stato necessario un minuzioso lavoro di restauro. Anticamente erano per\u00f2 due le lastre che ornavano il frontone del tempio, una raffigurante i due cavalli alati e l'altra contenente una biga, che sfortunatamente \u00e8 andata perduta. La tavola di terracotta, databile tra la fine del V e gli inizi del IV secolo a.C., \u00e8 ora conservata al Museo Nazionale di Tarquinia."}
{"id": "2635817", "revid": "287204", "url": "https://it.wikipedia.org/wiki?curid=2635817", "title": "Aree urbane della Svezia (A-G)", "text": "Questo \u00e8 l'elenco delle aree urbane in ordine alfabetico della Svezia, come definito dalla Statistiska centralbyr\u00e5n (Statistiska centralbyr\u00e5n usa il termine localit\u00e0 invece di area urbana), del 31/12/2005. \nLe rilevazioni indicano che le aree urbane in Svezia sono 1.940 con una popolazione totale di 7.631.952 che costituiscono il 84,4% della popolazione dell'intero paese.\nLa superficie totale delle aree urbane \u00e8 di 528.623 ettari (2041 miglia quadrate), che costituivano il 1,3% della superficie di tutto il paese. \nLa densit\u00e0 media della popolazione delle zone urbane \u00e8 di 1.444 abitanti per chilometro quadrato (km\u00b2) (3.740 abitanti per miglio quadrato). Al di fuori delle aree urbane la media rilevata \u00e8 stata solo di 3,5 abitanti per chilometro quadrato (9,1 abitanti per miglio quadrato)."}
{"id": "2635818", "revid": "599013", "url": "https://it.wikipedia.org/wiki?curid=2635818", "title": "Arnaud Tournant", "text": "Con 14 successi ai campionati del mondo su pista, nove dei quali solo nella velocit\u00e0 a squadre, \u00e8 il pistard pi\u00f9 titolato di sempre. In questa speciale graduatoria precede il britannico Chris Hoy, vincitore di 11 titoli mondiali, e tre ciclisti a 10 titoli, tra cui il compagno di squadra di molte vittorie e connazionale Florian Rousseau. Si \u00e8 anche aggiudicato la medaglia d'oro nella velocit\u00e0 a squadre ai Giochi olimpici di Sydney 2000, oltre a due argenti e un bronzo olimpici.\nRitiratosi dall'attivit\u00e0 nel 2008, ha detenuto per dodici anni, dal 2001 al 2013, il record del mondo del chilometro da fermo, con il tempo di 58\"875."}
{"id": "2635822", "revid": "1543377", "url": "https://it.wikipedia.org/wiki?curid=2635822", "title": "La Vega (Cauca)", "text": "La Vega \u00e8 un comune della Colombia facente parte del dipartimento di Cauca.\nIl centro abitato venne fondato da Antonio Matias Cabral de Melo y Pinzon nel 1777, mentre l'istituzione del comune \u00e8 del 1875."}
{"id": "2635826", "revid": "27663613", "url": "https://it.wikipedia.org/wiki?curid=2635826", "title": "Pip Whitaker", "text": ""}
{"id": "2635830", "revid": "1543377", "url": "https://it.wikipedia.org/wiki?curid=2635830", "title": "Jaramillo", "text": "Jaramillo \u00e8 un comune (\"comisi\u00f3n de fomento\" secondo la nomenclatura amministrativa provinciale) dell'Argentina, appartenente alla provincia di Santa Cruz, nel dipartimento di Deseado.\nLa \"comisi\u00f3n de fomento\" fu istituita con legge provinciale il 29 ottobre 1949.\nIn base al censimento del 2001, nel territorio comunale dimorano 456 abitanti, con un aumento del 132% rispetto al censimento precedente (1991)."}
{"id": "2635832", "revid": "181699", "url": "https://it.wikipedia.org/wiki?curid=2635832", "title": "Cacciagione", "text": ""}
{"id": "2635833", "revid": "124548421", "url": "https://it.wikipedia.org/wiki?curid=2635833", "title": "Roberto Arlt", "text": "Biografia.\nEducazione ed esordi.\nLa sua biografia \u00e8 densa di dati contraddittori, spesso volontariamente suggeriti dallo scrittore. Alcune volte per esempio questi ha dichiarato di essere nato il 2 o il 7 aprile, altre volte ha affermato falsamente di chiamarsi Roberto Godofredo Christophersen Arlt.\nFiglio di un immigrato prussiano, Karl Arlt, prussiano di Posen (oggi Poznan, in Polonia), e di Ekatherine Iobstraibitzer, originaria di Trieste e di lingua italiana, Roberto Arlt nacque nel quartiere di Flores ed ebbe con il padre una relazione molto contrastata, frutto dell'educazione severa e oppressiva impostagli in famiglia. Il tedesco era la lingua parlata nella loro casa. Il conflitto con il padre riemerge in molti dei personaggi letterari della sua opera.\nAll'et\u00e0 di otto anni fu espulso dalla scuola per il suo temperamento turbolento. A sedici anni abbandon\u00f2 la famiglia vivendo per le strade di Buenos Aires. Da quel momento Artl studi\u00f2 da autodidatta mentre intraprendeva ogni sorta di lavoro manuale come il meccanico, l'imbianchino, il portuale, il commesso.\nRomanzi.\nIl suo primo romanzo, \"El juguete rabioso\" (1926, Il giocattolo rabbioso), era la storia autobiografica di un ragazzino che fugge da scuola e si trova coinvolto in avventure di ogni tipo cercando di intraprendere una scalata sociale. La storia, narrata dal protagonista ormai anziano, riflette le energie e il caos della societ\u00e0 argentina dell'inizio del XX secolo.\nIl secondo romanzo di Arlt, il popolare \"Los siete locos\" (I sette pazzi, 1929) era una storia condita da un linguaggio crudo e gergale, a tratti surreale con un uso libero dell'argot di Buenos Aires, il cosiddetto Lunfardo. In questo romanzo c'\u00e8 una riflessione sulla societ\u00e0 e sulla condizione dell'uomo.\"Los siete locos\" fu seguito dall'analogo \"Los Lanzallamas\" (I lanciafiamme, 1931). Questo dittico di romanzi \u00e8 considerato il capolavoro dello scrittore. Oltre ai romanzi Arlt scrisse anche numerosi racconti brevi, spesso bizzarri, ambientati nella realt\u00e0 alienata di pazzi o delinquenti che si muovono in cerca di avventure negli spazi caotici della grande citt\u00e0. La lucida irrequietezza intellettuale di Arlt e il suo rifiuto per lo stile letterario tradizionale, lo misero in cattivi rapporti con il gruppo di scrittori europeizzanti raccolti attorno alla rivista Mart\u00edn Fierro, anche se lo scrittore collabor\u00f2 alla rivista \"Proa\" e fu amico di Ricardo G\u00fciraldes, al quale dedic\u00f2 \"El juguete rabioso\".\nAttivit\u00e0 giornalistica.\nAncora in vita, Arlt era comunque molto conosciuto in Argentina soprattutto per le sue \"Aguafuertes\" (Acqueforti), il risultato del suo lavoro come editorialista e giornalista fra il 1928 e il 1942, specialmente presso il quotidiano di Buenos Aires \"El Mundo\". In questi brevi scritti di carattere giornalistico, Arlt seppe magistralmente dipingere le ipocrisie, le stranezze e le meraviglie della vita quotidiana nella capitale argentina, usando un linguaggio diretto, forte e privo di retorica. Fra marzo e maggio 1930, Arlt scrisse una serie di corrispondenze per \"El Mundo\" da Rio de Janeiro. Nel 1935 viaggi\u00f2 per quasi un anno fra la Spagna e il Nordafrica, testimone diretto della Guerra civile spagnola.\nAttivit\u00e0 teatrale.\nA partire dagli anni trenta, Arlt decise di dedicarsi anche al teatro, facendo rappresentare le sue opere nel circuito indipendente di Buenos Aires, specialmente al \"Teatro del Pueblo\", diretto da Le\u00f3nidas Barletta. L'unica sua opera teatrale a diventare celebre, fu \"El fabricante de fantasmas\" (Il fabbricante di fantasmi, 1936). Il teatro di Arlt rompe volontariamente con il realismo che dominava la drammaturgia argentina fino a quel momento e affronta problemi come l'alienazione e la perdita di identit\u00e0. Fra le sue opere pi\u00f9 rappresentate trovaimo \"Trescientos Milliones\" (Trecento milioni, 1932), \"Saverio el cruel\" (Saverio il crudele, 1936) e \"La isla desierta\" (L'isola deserta, 1937). Anche alcuni suoi testi narrativi furono adattati per il palcoscenico, come per esempio i romanzi \"El juguete rabioso\" e \"Los siete locos\". Da questi due romanzi e da alcune opere teatrali furono anche ricavati dei film.\nAl momento della sua morte, lo scrittore progettava una serie di corrispondenze dagli Stati Uniti, ma il suo fisico, minato da un'esistenza dura, lo abbandon\u00f2. Mor\u00ec di un attacco cardiaco il 26 luglio del 1942.\nArlt e il cinema.\nEgli, come altri autori della sua epoca, era affascinato dal cinema. Infatti nella sua opera narrativa ci sono numerosi passaggi che alludono alle forme di rappresentazione dell'immagine cinematografica. Per esempio nel \"lanzallamas\" le fantasie del personaggio Barsut intorno alla figura di Greta Garbo o nel \"El amor brujo \"la storia di una innamorata di Rodolfo Valentino.\nInfluenza e considerazione critica.\nL'opera di Arlt ha profondamente influenzato la letteratura latinoamericana, specialmente la cosiddetta generazione del Boom che include scrittori come Gabriel Garc\u00eda M\u00e1rquez. Fra gli scrittori pi\u00f9 evidentemente influenzati da Arlt si annoverano Abelardo Castillo, Ricardo Piglia e Cesar Aira. Lo scrittore \u00e8 ormai considerato come uno dei fondatori della moderna letteratura argentina insieme ai pi\u00f9 famosi Borges e Bioy Casares.\nOpere.\nLe opere con il titolo in italiano sono quelle tradotte e pubblicate in Italia."}
{"id": "2635834", "revid": "767487", "url": "https://it.wikipedia.org/wiki?curid=2635834", "title": "L\u00f3pez de Micay", "text": "L\u00f3pez de Micay, a volte semplicemente L\u00f3pez, \u00e8 un comune della Colombia facente parte del dipartimento di Cauca.\nIl centro abitato venne fondato da Pancracio Riascos, Facundo Riascos e Luciano Alomia nel 1910."}
{"id": "2635835", "revid": "729019", "url": "https://it.wikipedia.org/wiki?curid=2635835", "title": "Aeroporto Internazionale di Dammam-Re Fahd", "text": "L'Aeroporto Internazionale di Dammam-Re Fahd () (IATA: DMM, ICAO: OEDF), commercialmente noto come King Fahd International Airport, \u00e8 un aeroporto situato a 30\u00a0km a Ovest di Dammam, in Arabia Saudita. Nel 2015 l'estensione di km\u00b2 ne faceva lo scalo aeroportuale pi\u00f9 grande al mondo. La struttura \u00e8 intitolata a Fahd dell'Arabia Saudita (1921-2005), quinto Re del moderno regno dell'Arabia Saudita.\nL'aeroporto \u00e8 hub per le compagnie aeree Sama Airlines e Saudi Arabian Airlines."}
{"id": "2635836", "revid": "281944", "url": "https://it.wikipedia.org/wiki?curid=2635836", "title": "King Fahd International Airport", "text": ""}
{"id": "2635838", "revid": "767487", "url": "https://it.wikipedia.org/wiki?curid=2635838", "title": "Koluel Kayke", "text": "Koluel Kayke \u00e8 un comune (\"comisi\u00f3n de fomento\" secondo la nomenclatura amministrativa provinciale) dell'Argentina, appartenente alla provincia di Santa Cruz, nel dipartimento di Deseado.\nLa \"comisi\u00f3n de fomento\" fu istituita il 12 agosto 1999. In base al censimento del 2001, nel territorio comunale dimorano 146 abitanti, con una diminuzione del 27,36% rispetto al censimento precedente (1991)."}
{"id": "2635843", "revid": "767487", "url": "https://it.wikipedia.org/wiki?curid=2635843", "title": "Mercaderes", "text": "Mercaderes \u00e8 un comune della Colombia facente parte del dipartimento di Cauca.\nIl centro abitato venne fondato da Juan de Palomino nel 1535."}
{"id": "2635845", "revid": "729019", "url": "https://it.wikipedia.org/wiki?curid=2635845", "title": "Aeroporto Internazionale di Gedda-Re Abd al-Aziz", "text": "L'Aeroporto Internazionale di Gedda-Re Abd al-Aziz () , commercialmente noto come King Abdulaziz International Airport, \u00e8 un aeroporto situato a 19 km a nord di Gedda, in Arabia Saudita. La struttura \u00e8 intitolata ad Abd al-Aziz (1876-1953), fondatore e Re del moderno regno dell'Arabia Saudita.\nL'aeroporto \u00e8 hub per la compagnia aerea saudita Saudi Arabian Airlines e transito per molti dei pellegrini che si recano alla citt\u00e0 santa della Mecca.\nIl terminal nord dell'aeroporto \u00e8 utilizzato da tutte le compagnie aeree straniere, mentre il terminal sud \u00e8 dedicato esclusivamente ai vettori sauditi."}
{"id": "2635846", "revid": "281944", "url": "https://it.wikipedia.org/wiki?curid=2635846", "title": "King Abdulaziz International Airport", "text": ""}
{"id": "2635848", "revid": "106908", "url": "https://it.wikipedia.org/wiki?curid=2635848", "title": "Dionisio Casdagli", "text": ""}
{"id": "2635850", "revid": "106908", "url": "https://it.wikipedia.org/wiki?curid=2635850", "title": "Dionisios Kasdaglis", "text": ""}
{"id": "2635851", "revid": "38120", "url": "https://it.wikipedia.org/wiki?curid=2635851", "title": "Final V.U. 1971-1973", "text": "Final V.U. 1971\u20131973 \u00e8 un box set del gruppo rock The Velvet Underground, comprendente registrazioni dal vivo di concerti effettuati dai membri residui dei Velvet Underground quando ormai il principale autore delle canzoni della band, Lou Reed, aveva gi\u00e0 lasciato il gruppo. Il cofanetto \u00e8 stato pubblicato dall'etichetta discografica giapponese Captain Trip Records nell'agosto del 2001.\nIl disco.\nDopo che il cantante, chitarrista e compositore principale Lou Reed aveva lasciato i Velvet Underground nell'agosto 1970, la band decise di continuare senza di lui: il polistrumentista Doug Yule assunse la leadership all'interno del gruppo. Questa formazione dei Velvet Underground, che comprendeva ancora i membri originari Sterling Morrison e Maureen Tucker, suon\u00f2 in circa 30 date per promuovere il quarto e ultimo album della band, \"Loaded\" (1970).\nCirca un anno dopo l'uscita di Reed dal gruppo, anche Morrison lasci\u00f2 la band e venne rimpiazzato dal tastierista Willie Alexander. La band inizi\u00f2 un tour lungo la Gran Bretagna e i Paesi Bassi, ancora in supporto a \"Loaded\", che era uscito nel marzo 1971 in Europa. Due date di questo tour, il 5 novembre 1971 a Londra e il 19 novembre a Amsterdam, vennero registrate da membri del pubblico, e appaiono rispettivamente sul disco uno e due di questo box set. Il concerto di Amsterdam fu anche registrato dalla stazione radio tedesca VPRO e in seguito mandato in onda. Qualcuna delle tracce prese dalla trasmissione radiofonica furono registrate da un fan e appaiono come le tracce dalla 11 alla 14 sul quarto disco di questo box.\nUna volta terminato il tour europeo, la formazione Yule/Alexander/Powers/Tucker avrebbe dovuto registrare un nuovo album in studio. Ma il manager Steve Sesnick sped\u00ec Alexander, Powers e la Tucker a casa, lasciando il solo Yule a registrare l'album \"Squeeze\" con l'aiuto di qualche session men di studio (incluso il batterista dei Deep Purple Ian Paice).\nQuindi Sesnick assembl\u00f2 un gruppo di spalla per Yule per un nuovo tour in Gran Bretagna in supporto a \"Squeeze\". Poco tempo dopo l'inizio del tour, comunque, anche Sesnick se ne and\u00f2 via. Yule e la band tirarono avanti ancora per qualche concerto prima di sciogliersi definitivamente. Una data di questo tour, quella del 6 dicembre 1972 al St David's College in Galles, venne registrata da uno degli spettatori e appare sul terzo disco del box set.\nNella primavera del 1973, Yule insieme a qualche amico fece qualche concerto nel New England con un nuovo gruppo, che suonava anche canzoni dei Velvet Underground. Una data di questo tour, il 27 maggio 1973 a Boston, fu catturata su nastro da un membro del pubblico e appare sul quarto disco del cofanetto.\nTracce.\nTutti i brani scritti da Lou Reed eccetto dove indicato."}
{"id": "2635854", "revid": "729019", "url": "https://it.wikipedia.org/wiki?curid=2635854", "title": "Aeroporto Internazionale di Riad-Re Khalid", "text": "L'Aeroporto Internazionale di Riad-Re Khalid () , commercialmente noto come King Khaled International Airport, \u00e8 un aeroporto situato a 35\u00a0km a nord di Riad, in Arabia Saudita. La struttura \u00e8 intitolata a Khalid dell'Arabia Saudita (1913-1982), quarto Re del moderno regno dell'Arabia Saudita.\n\u00c8 uno dei siti indicati per l'atterraggio di emergenza dello Space Shuttle in caso di interruzione repentina della missione.\nStoria.\nDall'agosto 1990 al maggio 1991, la United States Air Force ha temporaneamente trasformato l'aeroporto in una base aerea per le operazioni di rifornimento aereo durante la Guerra del Golfo. Le famiglie dei lavoratori dell'aeroporto vivono vicino ad esso."}
{"id": "2635857", "revid": "339392", "url": "https://it.wikipedia.org/wiki?curid=2635857", "title": "King Khalid International Airport", "text": ""}
{"id": "2635858", "revid": "1904508", "url": "https://it.wikipedia.org/wiki?curid=2635858", "title": "Giovanni di Lusignano", "text": "Biografia.\nInfanzia.\nSia secondo \"Les familles d'outre-mer\", che secondo la \"Chroniques d'Amadi et de Strambaldi. T. 1\", Pietro era il figlio terzogenito del re di Cipro e di Gerusalemme Ugo IV (1294 \u2013 1359) e di Alice d'Ibelin (1305 c. \u2013 1386), che, ancora secondo \"Les familles d'outre-mer\", che secondo la \"Chroniques d'Amadi et de Strambaldi. T. 1\", era figlia di Guido d'Ibelin, signore del castello di Nicosia, siniscalco di Cipro e della moglie, nonch\u00e9 cugina, Isabella o Margherita d'Ibelin.\n&lt;br&gt;Sia secondo \"Les familles d'outre-mer\", che secondo la \"Chroniques d'Amadi et de Strambaldi. T. 1\", Ugo era l'unico figlio maschio del Connestabile del regno di Cipro, Guido di Lusignano e della moglie, la signora di Beirut, Eschiva di Ibelin, che, ancora secondo \"Les familles d'outre-mer\", era la figlia secondogenita di Giovanni di Ibelin, signore di Beirut e di Alice de la Roche, figlia di Guido I de la Roche, Duca di Atene.\nGiovanni ricevette ancor giovane il titolo di Principe \"titolare\" d'Antiochia, puramente onorifico in quanto la citt\u00e0 di Antiochia era in mano ai Mamelucchi da oltre mezzo secolo.\nAll'et\u00e0 di circa vent'anni, Giovanni assieme al fratello maggiore, Pietro (1328 \u2013 1369), Conte di Tripoli, lasciarono Cipro per un viaggio in Europa senza il permesso paterno; il padre, Ugo IV, fece arrestare Giovanni Lombardo, l'uomo che li aveva aiutati a lasciare l'isola, lo imprigion\u00f2 e tortur\u00f2, tagliandoli una mano ed un piede prima di impiccarlo nell'aprile 1349, e nel contempo allest\u00ec due navi che andarono alla ricerca dei figli; trovatili riportarono Pietro e Giovanni a Cipro, dove furono imprigionati e il padre stesso fece da carceriere; poi si impietos\u00ec e li fece tornare a Nicosia. \nMatrimoni.\nGiovanni si spos\u00f2 due volte, la prima quando era ancora molto giovane, nel 1343, con Costanza d'Aragona, che, secondo sia la \"Chroniques d'Amadi et de Strambaldi. T. 1\", che \"Les familles d'outre-mer\", era figlia del Re di Sicilia o Re di Trinacria, Federico III d'Aragona e della moglie, Eleonora d'Angi\u00f2, come ci viene confermato dai documenti n\u00b0 II e III della \"Histoire de l'\u00eele de Chypre sous le r\u00e8gne des princes de la maison de Lusignan. 3\"; Costanza era pi\u00f9 vecchia del marito di oltre vent'anni ed era gi\u00e0 vedova di due mariti, del re di Cipro e di Gerusalemme, Enrico II di Cipro, nel 1324 e del re della Piccola Armenia, Leone V, nel 1341; per questo matrimonio, secondo lo storico ungherese Weyprecht Hugo von R\u00fcdt von Collenberg fu necessaria una dispensa papale.\nCostanza mor\u00ec l'anno dopo, nel 1344 e Giovanni, nel 1350, si rispos\u00f2 con Alice d'Ibelin, figlia di Guido di Ibelin, siniscalco di Cipro e di Margherita di Ibelin; anche per questo matrimonio, secondo lo storico ungherese Weyprecht Hugo von R\u00fcdt von Collenberg fu necessaria una dispensa papale.\nAscesa.\nSuo padre, Ugo IV, nel 1358, cedette la corona di Cipro a suo fratello, Pietro come Pietro I e contemporaneamente nomin\u00f2 Giovanni, gi\u00e0 principe di Antiochia, connestabile di Cipro.\nSuo fratello, Pietro I, deciso a condurre una nuova crociata per riconquistare la citt\u00e0 di Gerusalemme, all'inizio del 1363, intraprese un viaggio in Europa, durante il quale si rec\u00f2 in Germania, Francia e Inghilterra; visit\u00f2 anche Avignone ove incontr\u00f2 papa Urbano V, dal quale ottenne l'approvazione e l'appoggio per l'impresa.\n&lt;br&gt;Per tutto il tempo che Pietro I fu in Europa e anche durante la crociata alessandrina, Giovanni resse il regno di Cipro, come dimostra la lettera della \"Histoire de l'\u00eele de Chypre sous le r\u00e8gne des princes de la maison de Lusignan, volume 2\", datata 1363, di suo fratello Pietro I.\nIl 17 gennaio 1369, suo fratello, Pietro I, fu ucciso e decapitato, probabilmente con la complicit\u00e0 dei suoi stessi fratelli, sia Giovanni che Giacomo.\n&lt;br&gt;L'omicidio di Pietro viene confermato da \"Les familles d'outre-mer\", e narrato sia dalla \"Chroniques d'Amadi et de Strambaldi. T. 1\" che dalla \"Chronique de l'\u00cele de Chypre\".\n&lt;br&gt;A Pietro succedette il figlio Pietro, come Pietro II, sotto la tutela della madre, Eleonora, e la reggenza dello zio, Giovanni.\nCon l'appoggio di Papa Gregorio XI, Eleonora, per vendicare la morte del marito e per aiutare il figlio a regnare, invit\u00f2 i genovesi ad invadere Cipro.\nMorte.\nMentre suo fratello, Giacomo, veniva imprigionato a Genova, sua cognata, Eleonora, con la complicit\u00e0 del figlio, il re, Pietro II, tese un tranello e favor\u00ec l'omicidio, ad opera dei genovesi, di Giovanni nel 1374.\nDiscendenza.\nGiovanni da Costanza non ebbe figli.\nGiovanni da Alice d'Ibelin ebbe un figlio: \nAl di fuori del matrimonio ha avuto un figlio da Alice Embriaco de Giblet: \nCuriosit\u00e0.\nLa torre \"Principe Giovanni\", presente presso il castello di San Ilarione, prende il nome da lui: la tradizione riporta infatti che avrebbe giustiziato i due bulgari che costituivano la sua guardia del corpo gettandoli uno dopo l'altro dalle finestre della torre.\nLo storico Stefano di Lusignano fu un suo discendente."}
{"id": "2635860", "revid": "729019", "url": "https://it.wikipedia.org/wiki?curid=2635860", "title": "Tossicit\u00e0 dell'ossigeno", "text": "La tossicit\u00e0 dell'ossigeno sul corpo umano, i cui sintomi emergono in caso di iperossiemia, \u00e8 stata studiata a lungo dalla medicina iperbarica per via delle sue implicazioni sulle terapie iperbariche e sulle immersioni subacquee, specie ad alta profondit\u00e0 o con miscele respiratorie arricchite in ossigeno come il nitrox.\nStoria.\nIl primo a descrivere la tossicit\u00e0 dell'ossigeno fu nel 1878 il fisiologo francese Paul Bert. Infatti egli dimostr\u00f2 che l'ossigeno ad alte concentrazioni \u00e8 tossico per molte forme di vita.\nIperossiemia.\nL'iperossiemia \u00e8 la concentrazione eccessiva di ossigeno nel sangue. L'esposizione prolungata all'ossigeno ad alte pressioni parziali \u00e8 tossica e pu\u00f2 provocare, a seconda della pressione e del tempo di esposizione, conseguenze a livello polmonare e neurologico.\nTossicit\u00e0 CNS.\n\u00c8 detta \"tossicit\u00e0 CNS\" la tossicit\u00e0 dell'ossigeno sul sistema nervoso centrale (\"Central Nervous System\"). Gli effetti neurologici possono comprendere convulsioni, cecit\u00e0 e coma. Di solito non si presenta a meno che la pressione parziale dell'ossigeno non si avvicini o superi 1,6 bar. Tuttavia questo tipo di tossicit\u00e0 pu\u00f2 essere molto insidiosa per un operatore subacqueo per via delle improvvise convulsioni che scatena e che sott'acqua possono portare alla perdita dell'erogatore.\nLa tossicit\u00e0 CNS viene anche chiamata \"effetto Paul Bert\".\nTossicit\u00e0 polmonare.\nGli effetti polmonari includono perdita di capacit\u00e0 e danni ai tessuti. Questo tipo di tossicit\u00e0 emerge solo nelle lunghe esposizioni che superano 1 bar di pressione parziale di ossigeno. Ad esempio oltre 240 minuti a 1,3 bar o 320 minuti a 1,1 bar di ppO2 (pressione parziale di ossigeno).\nTollerabilit\u00e0.\nL'organismo tollera abbastanza bene per tempi brevi di esposizione l'ossigeno a pressioni parziali fino 1,6 bar ed \u00e8 per questo che le didattiche subacquee indicano valori simili o di poco inferiori come limite di esposizione massimo consigliato.\nTuttavia \u00e8 stato dimostrato che esistono grandi differenze nella tolleranza individuale all'ossigeno iperbarico. Inoltre si \u00e8 osservato che alcuni fattori, primo fra tutti l'accumulo di anidride carbonica (sforzi o malfunzionamenti del rebreather) e anche farmaci a base di efedrina o di pseudo-efedrine (alcuni decongestionanti) e altri fattori non ancora chiariti possono aumentare la sensibilit\u00e0 all'ossigeno e favorire l'insorgenza di sintomi."}
{"id": "2635862", "revid": "6923", "url": "https://it.wikipedia.org/wiki?curid=2635862", "title": "Monete del dollaro statunitense", "text": "Le monete del dollaro statunitense vengono coniate ogni anno negli Stati Uniti d'America a partire dal 1792. Vi sono sei tagli in circolazione: 1 centesimo (detto informalmente \"penny\" o \"cent\"), 5 centesimi (\"nickel\"), 10 centesimi (\"dime\"), 25 centesimi (\"quarter dollar\"), 50 centesimi (\"half-dollar\") e 1 dollaro (il dollaro esiste anche in forma cartacea). Tutte queste monete, realizzate dalla United States Mint (l'organismo che riunisce le zecche nazionali statunitensi e che conia anche monete commemorative riservate ai collezionisti), vengono consegnate alle 12 Federal Reserve Banks (le banche della Federal Reserve), che a loro volta hanno la responsabilit\u00e0 di immetterle in circolazione e/o ritirarle.\nPer il conio delle monete del dollaro statunitense sono operative quattro zecche, che producono ogni anno miliardi di esemplari. La zecca principale \u00e8 la Philadelphia Mint, che assieme alla Denver Mint si occupa delle monete per la circolazione, delle serie per i collezionisti e delle monete commemorative. Le altre due sono la San Francisco Mint, che produce le monete proof regolari e in argento (e che fino agli anni settanta coniava anche le monete per la circolazione), e la West Point Mint, che conia monete di valore (comprese quelle proof). Le zecche di Philadelphia e Denver provvedono, inoltre, alla creazione degli stampi delle monete per s\u00e9 e per tutte le altre zecche.\nLa zecca di provenienza pu\u00f2 essere facilmente riconosciuta, in quanto sul diritto di ciascuna moneta viene impresso una lettera identificativa, solitamente vicino al millesimo di conio: le monete senza lettera o recanti la lettera P provengono da Filadelfia, quelle con la lettera D da Denver, quelle con la lettera S da San Francisco e quelle con la lettera W da West Point. Queste ultime due sono piuttosto rare, in quanto non provvedono a coniare i quantitativi di monete riservate per la circolazione. Nel XIX secolo esistevano anche le lettere identificative CC, D ed O, riservate alle zecche di Carson City, Dahlonega e New Orleans, rispettivamente; tali monete sono ora conservate nei musei o dai collezionisti."}
{"id": "2635868", "revid": "775372", "url": "https://it.wikipedia.org/wiki?curid=2635868", "title": "Banconote del dollaro statunitense", "text": "Le banconote del dollaro statunitense (ufficialmente denominate Federal Reserve Notes) sono l'unico tipo di banconota a corso legale negli Stati Uniti d'America, recanti la dicitura \"this note is legal tender for all debts, public and private\" (\"questa banconota \u00e8 a corso legale per tutti i debiti pubblici e privati\"). Sono stampate dal Bureau of Engraving and Printing, un'agenzia governativa del Dipartimento del Tesoro degli Stati Uniti, ed emesse dalla Federal Reserve.\nIn passato le banconote venivano emesse dal Dipartimento del Tesoro con la denominazione \"United States Notes\"; in seguito sono state rimpiazzate dalle attuali Federal Reserve Notes.\nLe banconote vengono stampate con un tessuto composto al 75% da cotone e al 25% da fibre di lino prodotto dalla cartiera Crane &amp; Co., con sede a Dalton, nel Massachusetts. Tutte le Federal Reserve Notes misurano 156\u00a0mm di lunghezza per 66\u00a0mm di larghezza."}
{"id": "2635870", "revid": "599013", "url": "https://it.wikipedia.org/wiki?curid=2635870", "title": "Basilica di San Michele (Oleggio)", "text": "La chiesa di San Michele, gi\u00e0 menzionata nei documenti nel 973, fu parrocchiale di Oleggio sino al XVI secolo, quando venne edificata la nuova chiesa dei Santi Apostoli Pietro e Paolo; mantiene oggi funzione di chiesa cimiteriale. La chiesa costituisce una delle principali testimonianze dell'arte romanica nel novarese sia in virt\u00f9 della sua architettura, sia dei cicli di affreschi posti all'interno.\nStoria.\nLa prima testimonianza documentale di una chiesa in Oleggio dedicata a San Michele \u00e8 del 973: si tratta dell'antica chiesa di matrice longobarda evidenziata dagli scavi archeologici del 2001, sui resti della quale, probabilmente verso la met\u00e0 nell'XI secolo, venne costruita l'attuale chiesa basilicale protoromanica.\nIn una citazione del 1133 si ricorda come, a quella data, la chiesa avesse assunto la dignit\u00e0 pievana; nel 1347 \u00e8 ricordata nelle \"Consignationes\" redatte dal vescovo di Novara Guglielmo da Cremona come chiesa parrocchiale del borgo di Oleggio.Durante il XVI secolo la chiesa venne abbandonata a vantaggio della nuova parrocchiale di San Pietro, situata nell'antico \"castro\".\nLa chiesa and\u00f2 progressivamente in rovina e solo alcuni interventi manutentivi, finalizzati a conservarne la funzione di chiesa cimiteriale, ne hanno scongiurato la scomparsa.\nStruttura della chiesa.\nLa struttura architettonica della chiesa, di tipo basilicale, ha conservato nel tempo il suo stile romanico arcaico. Le murature, costituite da un alternarsi di ciottoli di fiume e da parti in laterizio, conferiscono all'edificio un singolare effetto cromatico.Presenta una facciata a salienti che lascia intuire la divisione interna in tre navate; la sua ripartizione in specchiature \u00e8 sottolineata da lesene che si raccordano fra loro con archetti pensili. L'osservazione della facciata rende palesi alcune asimmetrie sia nelle dimensioni delle due navate laterali, sia nella collocazione della porta d'ingresso posta in posizione eccentrica rispetto all'asse longitudinale della facciata, cosa che verosimilmente si spiega con l'adattamento della costruzione alle strutture murarie del preesistente luogo di culto. La fisionomia della facciata \u00e8 un poco alterata dall'apertura di una finestra in corrispondenza della navata sud, finestra che si apriva verso l'ossario costruito nel 1710 e demolito all'inizio del Novecento.Le pareti laterali sono anch'esse decorate da lesene ed archetti pensili in laterizio; in esse si aprono monofore fortemente strombate verso l'esterno. Lo stesso sobrio linguaggio decorativo caratterizza la superficie semicircolare dell'abside centrale e delle due absidi minori, che delinitano le navate laterali.\nL'interno \u00e8 diviso in tre navate \u2013 con quella centrale pi\u00f9 ampia ed alta delle altre - separate da pilastri rettangolari, senza base e senza capitello, collegati tra loro da archi a tutto sesto. La copertura delle tre navate \u00e8 a capriate.Il presbiterio - come avviene spesso nelle basiliche romaniche - \u00e8 in posizione rialzata rispetto al pavimento della chiesa: vi si accede attraverso due scale accoppiate con nove scalini. Al di sotto del presbiterio \u00e8 posta una cripta alla quale si accede dalle navate laterali. Colonne alquanto rozze (alcune a sezione quadrata, altre a sezione ottagonale), prive di base e capitello, delimitano le tre navatelle in cui la cripta \u00e8 ripartita. Le colonne sostengono una bassa volte a crociera segnata da marcate nervature che denotano, all'altezza di quegli anni, una sapiente capacit\u00e0 costruttiva.\nGli affreschi.\nLa chiesa conserva al suo interno quel che resta di importanti cicli di affreschi romanici databili nella seconda met\u00e0 dell'XI; essi rappresentano uno dei pochi esempi di arte romanica ancora visibili nel Nord Italia. \nIn controfacciata si dispiega una grande rappresentazione del \"Giudizio Universale\", con al centro la figura (ormai quasi completamente illeggibile) del \"Cristo Giudice\"; ai lati troviamo, nel registro superiore, figure di \"Angeli e Santi con la Vergine Maria\"; nel secondo registro sono rappresentati gli \"Apostoli\"; nel successivo, ritratte a mezzobusto, si riconoscono figure di dignitari ecclesiastici e di monaci. Pi\u00f9 in basso ancora, sulla sinistra a fianco della porta d'ingresso, troviamo (poste sotto corone sospese che ne sottolineano la maest\u00e0), tre figure di Patriarchi che reggono tra le mani le anime dei beati; a destra doveva trovarsi la raffigurazione delle anime dei dannati, oggi completamente perduta.\nAltri affreschi romanici occupano le pareti laterali, all'angolo con la controfacciata: su quella destra si osserva una scena che ha luogo in un ambiente urbano e che pu\u00f2 essere interpretata come il \"Rinvenimento (o la traslazione) del corpo di un Santo\"; sull'altro lato sono sopravvissuti solo frammenti di affresco, tra cui una bella immagine della \"Madonna Addolorata\".Assieme alle immagini sacre troviamo decorazioni con motivi geometrici e suggestive immagini del mondo animale (pavoni, cervi, ecc.) inserite nel ciclo di affreschi per il loro significato simbolico\nUn altro importante ciclo di affreschi popola l'abside centrale. Vi troviamo (alquanto rovinata ma ancora debolmente leggibile) la figura del \"Cristo Pantocratore\", e sulla sinistra, posta accanto alla mandorla che lo racchiude, l'immagine di \"San Michele Arcangelo che guida una schiera di angeli\"; sulla destra si intravede oggi solamente quella che doveva essere la figura della \"Madonna\" riccamente addobbata secondo i canoni dell'Arte Bizantina.Pi\u00f9 in basso, sotto una decorazione a nastri e motivi floreali , troviamo (frammiste a resti di affreschi di fine quattrocento che vi erano stati sovrapposti) scene che sono rimaste a lungo prive di identificazione. La critica pi\u00f9 recente vi ha visto una raffigurazione per immagini del \"Liber de apparitione sancti Michaelis in Monte Gargano\" (VIII secolo): vi si riconoscono l'episodio del pastore che dopo aver scagliato una freccia contro un toro fuggito dal suo gregge viene colpito dalla stessa freccia che torna misteriosamente indietro; l'episodio successivo, tratto dallo stesso libro, mostra \"San Michele alla testa di un gruppo di Sipontini armati in guerra contro i Napoletani\"\nNel catino dell'abside destra troviamo un altro \"Cristo Pantocratore\" in una mandorla sorretta da figure di angeli, e nel registro inferiore figure di \"Diaconi\".\nNulla si conosce riguardo alla committenza di cicli di affreschi cos\u00ec ricchi ed importanti; gli artisti impegnati nell'impresa decorativa mostrano di sapersi muovere con sicurezza sulla scia della tradizione della pittura bizantina.\nOltre agli affreschi romanici troviamo nella basilica altre opere pittoriche. Sopra l'arcaico altar maggiore si trova una \"Crocifissione\" con la Madonna, Maria Maddalena, San Giovanni Evangelista e San Michele Arcangelo, opera senza troppe pretese artistiche datata 1587. Alcuni dipinti di maggior valore si trovano sui pilastri della navata centrale: una \"Resurrezione del Cristo\" databile tra la fine XV e l'inizio del XVI secolo \u00e8 opera della bottega novarese dei Cagnola (segnatamente di Francesco, figlio del capostipite); sul primo pilastro entrando a destra \u00e8 raffigurato un \"San Michele Arcangelo\" dipinta dal pittore di origine polacca, ma oleggese di adozione, Johannes Maria de Rumo attivo verso la met\u00e0 del XVI secolo."}
{"id": "2635874", "revid": "339392", "url": "https://it.wikipedia.org/wiki?curid=2635874", "title": "SS Guglielmo Marconi", "text": ""}
{"id": "2635875", "revid": "287204", "url": "https://it.wikipedia.org/wiki?curid=2635875", "title": "Bechi", "text": ""}
{"id": "2635876", "revid": "287204", "url": "https://it.wikipedia.org/wiki?curid=2635876", "title": "Campionato svizzero di hockey su ghiaccio femminile 2009-2010", "text": ""}
{"id": "2635896", "revid": "101265188", "url": "https://it.wikipedia.org/wiki?curid=2635896", "title": "Viktor Zuikov", "text": ""}
{"id": "2635897", "revid": "196390", "url": "https://it.wikipedia.org/wiki?curid=2635897", "title": "Cromachia", "text": ""}
{"id": "2635898", "revid": "1543377", "url": "https://it.wikipedia.org/wiki?curid=2635898", "title": "Stadio comunale di Braga", "text": "Lo stadio comunale di Braga (port. \"Est\u00e1dio Municipal de Braga\") \u00e8 uno stadio di calcio portoghese che pu\u00f2 contenere 30.286 spettatori e che ospita le partite casalinghe del . \u00c8 stato inaugurato nel 2003 ed \u00e8 stato anche sede di due incontri del .\nL'impianto ha la particolare caratteristica di essere ricavato dalla cava di Monte do Castro, tanto che dietro una delle due porte da calcio domina una parete rocciosa. Le tribune, coperte e composte da due livelli ciascuna, sono presenti solo sui due lati lunghi del campo da gioco, mentre le due tettoie sono collegate tra di loro da cavi d'acciaio.\nStoria.\nIl progetto per la costruzione dell'impianto risale all'anno 2000 e venne concepito dall'architetto Eduardo Souto de Moura. L'esigenza di erigere uno stadio nuovo nacque dal fatto che il Portogallo avrebbe ospitato il campionato europeo di calcio quattro anni dopo.\nLa sua costruzione inizi\u00f2 nel 2002 e fin\u00ec nel 2003, a fronte di un costo complessivo di 83,1 milioni di euro. La partita amichevole inaugurale vide lo Sporting Braga vincere 1-0 contro il Celta della vicina citt\u00e0 spagnola di Vigo.\nQui si disputarono due partite di Euro 2004, rispettivamente la sfida del gruppo C tra Bulgaria e Danimarca (0-2) e la sfida del gruppo D tra Olanda e Lettonia (3-0).\nIl 27 gennaio 2005, il presidente dell'IPPAR (l'istituto portoghese del patrimonio architettonico) avvi\u00f2 una pratica per classificare lo stadio come patrimonio nazionale. Nello stesso anno, il lavoro di Souto de Moura fu riconosciuto con il Pr\u00e9mio Secil de Arquitectura 2004, premiato dall'allora Presidente del Portogallo Jorge Sampaio. Nel 2006 fu la volta del Chicago Athenaeum International Architecture Award. Nel 2011, l'opera valse all'architetto portoghese il premio Pritzker.\nNel luglio 2007, la societ\u00e0 calcistica dello Sporting Braga annunci\u00f2 una sponsorizzazione triennale dell'impianto con la compagnia di assicurazioni francese AXA. A seguito di quest'accordo, la struttura inizi\u00f2 a chiamarsi \"Est\u00e1dio AXA\", ma la municipalit\u00e0 di Braga, in quanto proprietaria, precis\u00f2 che il cambio di denominazione non fu ufficiale a tutti gli effetti.\nLo stadio ha anche ospitato alcune partite della fase a gironi di UEFA Champions League, grazie alla qualificazione del Braga alle edizioni 2010-2011 e 2012-2013."}
{"id": "2635900", "revid": "288300", "url": "https://it.wikipedia.org/wiki?curid=2635900", "title": "Unione Sportiva Casertana", "text": ""}
{"id": "2635901", "revid": "122715202", "url": "https://it.wikipedia.org/wiki?curid=2635901", "title": "Parco regionale del Corno alle Scale", "text": "Il parco regionale del Corno alle Scale \u00e8 un'area naturale protetta dell'Emilia-Romagna istituita nel 1988.\nOccupa una superficie di 4974 ha sul Corno alle Scale nella provincia di Bologna.\nAll'interno del parco si trova il sito di interesse comunitario denominato Corno alle Scale (IT4050002), che copre una superficie leggermente inferiore (4582 ettari) rispetto all'intera area protetta.\nTerritorio.\nIl parco regionale prevede una \"zona di pre-parco\" e tra le aree vere e proprie del parco una suddivisione in tre zone:\nFlora.\nIl territorio del parco \u00e8 quasi interamente ricoperto di boschi. Sotto i 1000 m si incontrano le ultime propaggini dei querceti collinari, boschi misti in cui le querce (roverella, rovere, cerro) si mescolano a carpino nero, orniello, olmo campestre, ciliegio, castagno, nocciolo, acero e numerosi arbusti. In prossimit\u00e0 degli abitati il bosco \u00e8 stato da tempo sostituito con castagneti da frutto.\nAl di sopra dei 1000 m, il faggio si sviluppa limitatamente ai versanti pi\u00f9 freschi e umidi, ma ben presto si afferma con tutta la sua eleganza divenendo la specie arborea pi\u00f9 diffusa. Spingendosi fino ai 1600-1700 m d'altitudine segna il limite superiore della vegetazione arborea,qui \u00e8 forte la presenza di foreste di abeti. Ancora pi\u00f9 su, sui versanti pi\u00f9 inclinati e rocciosi, si trova solamente la prateria di alta quota. Tipiche di questi luoghi sono le piante di lamponi, more, mirtilli. Fino ad alta quota si possono trovare le carline.\nFauna.\nL'animale simbolo del parco \u00e8 il capriolo che condivide il bosco con daini, cinghiali, cervi e mufloni. Questi ultimi sono frutto di \"introduzioni\" nell'Appennino pistoiese, negli anni '50.\nNelle praterie in quota si trovano le marmotte che, assieme ad altri piccoli roditori, favoriscono la presenza dell'aquila e della poiana. &lt;br&gt;\nLe estese superfici boscose e i numerosi ungulati presenti, rendono il parco l'habitat ideale per il lupo che da qualche anno \u00e8 tornato ad abitare l'Appennino bolognese.\nNelle acque del Dardagna, che scorre lungo il parco, si trovano numerose variet\u00e0 di pesci tipici di acque pulite e fredde come la trota fario, il salmerino ed il vairone."}
{"id": "2635904", "revid": "709565", "url": "https://it.wikipedia.org/wiki?curid=2635904", "title": "Missy Stone", "text": "Nata in Texas, Missy Stone \u00e8 cresciuta nel Maryland. \u00c8 entrata nell'industria del cinema pornografico attorno ai vent'anni e ad oggi ha girato oltre cento film. Ha inoltre realizzato dei video per il web.\nDal marzo 2008 fu rappresentata dalla \"Lisa Ann's Talent Management\".. Nel 2010 annuncia il ritiro definitivo dalla scene."}
{"id": "2635906", "revid": "27664570", "url": "https://it.wikipedia.org/wiki?curid=2635906", "title": "Club calcistico", "text": ""}
{"id": "2635910", "revid": "599013", "url": "https://it.wikipedia.org/wiki?curid=2635910", "title": "Henrik Sj\u00f6berg", "text": "Biografia.\nFu l'unico atleta svedese che partecip\u00f2 ai Giochi della I Olimpiade. Gareggi\u00f2 nelle gare di atletica leggera e di ginnastica dei Giochi della I Olimpiade del 1896 di Atene.\nNelle gare di atletica, Sj\u00f6berg si piazz\u00f2 quarto o quinto (con l'altro piazzamento che and\u00f2 al greco Georgios Gennimatas) al primo turno delle batterie dei 100 metri piani, non avanzando in finale. Gareggi\u00f2 inoltre alla gara di salto in alto, dove si classific\u00f2 quarto su cinque atleti in totale, saltando 1,60 metri, a cinque centimetri dalla medaglia di bronzo, vinta da James Connolly. Sj\u00f6berg fu uno dei nove atleti che prese parte alla gara di salto in lungo. Si piazz\u00f2 nelle ultime posizioni nel lancio del disco.\nPartecip\u00f2, nella ginnastica, alla gara di volteggio; non vinse alcuna medaglia e il suo piazzamento finale \u00e8 sconosciuto.\nHa come prestazioni migliori 12,4\u00a0s nei 100 metri piani (1892), 1,78\u00a0m nel salto in alto, 6,09\u00a0m nel salto in lungo e 26,48\u00a0m nel lancio del disco. Mor\u00ec in un incidente in acqua."}
{"id": "2635912", "revid": "124123", "url": "https://it.wikipedia.org/wiki?curid=2635912", "title": "Jo\u00e3o Gomes (schermidore)", "text": "Palmar\u00e8s.\nIn carriera ha conseguito i seguenti risultati:"}
{"id": "2635916", "revid": "181699", "url": "https://it.wikipedia.org/wiki?curid=2635916", "title": "Parco regionale dell'Alto Appennino Reggiano", "text": "Il parco regionale dell'Alto Appennino Reggiano, noto in passato anche come parco del Gigante, era un'area naturale protetta dell'Emilia-Romagna istituita nel 1988.\nOccupava una superficie di 456 ha nella provincia di Reggio Emilia. \u00c8 stato soppresso nel 2005 con la legge regionale n. 6/2005, art. 70: oggi fa parte del parco nazionale dell'Appennino Tosco-Emiliano."}
{"id": "2635917", "revid": "599013", "url": "https://it.wikipedia.org/wiki?curid=2635917", "title": "Giuseppe Aquaro", "text": "Carriera.\nCresce nel settore giovanile del Chievo Verona.\nDal 2002 al 2005 gioca in sequenza nel , Melfi e Chievo.\nSuccessivamente ritorna in Svizzera giocando prima nel Bellinzona poi nel ed infine nell'Aarau. Nella stagione 2008-09 colleziona 20 presenze e 3 reti.\nNel 2010 viene ceduto al CSKA Sofia, club nel quale segna anche un gol in Europa League.\nIl 6 luglio 2011 passa dal CSKA Sofia al Karlsruhe.\nDopo una sola stagione, passa a titolo definitivo al Panetolikos Agrinio, nell'OPAP Football League, in Grecia; qui ottiene subito la promozione nella massima serie.\nNel febbraio 2014 si trasferisce in Cina, allo Shenzhen Ruby, rimanendovi fino al settembre del 2015. Dopo aver sciolto ogni vincolo contrattuale con la formazione cinese, l'ottobre successivo si accasa alla Lupa Castelli Romani. Il 14 luglio 2016 firma in serie D con la Triestina.\nCon la Triestina, nella stagione 2016-2017, disputa un ottimo campionato. Conclusosi con la vittoria dei Play-off, grazie a una sua rete nei minuti di recupero, e il ripescaggio in Lega Pro.\nIl 6 luglio 2017 viene riconfermato nella rosa della Triestina per la stagione 2017-2018, in vista del campionato di Serie C.\nRimasto svincolato nell'estate 2018 firma un contratto con il club leccese del Nard\u00f2 militante in serie D. Il 20 novembre 2019 rescinde il contratto consensualmente.\nIl 30 dicembre 2019 approda al Football Club Chiasso per disputare la seconda parte del campionato svizzero di Challenge League 2019-2020.\nIl 4 settembre 2020 firma con l'A.S.D. Sava, squadra che milita nel campionato di Eccellenza Puglia.\nStatistiche.\nPresenze e reti nei club.\n\"Statistiche aggiornate al 19 novembre 2019.\""}
{"id": "2635924", "revid": "6923", "url": "https://it.wikipedia.org/wiki?curid=2635924", "title": "Sdoganamento", "text": ""}
{"id": "2635926", "revid": "599013", "url": "https://it.wikipedia.org/wiki?curid=2635926", "title": "Luca Ferro", "text": "Carriera.\nDal 1996 al 2004 gioca per il fatta eccezione per le stagioni 1998-1999 dove gioca per l' e 2000-2001 dove gioca per il .\nNel 2004 continua la sua carriera in Svizzera prima al La Chaux-de-Fonds e dal 2008 in massima serie con il Neuch\u00e2tel Xamax.\nNel 2011 passa all'Yverdon, sodalizio militante in terza serie svizzera.\nDiventa poi l'allenatore dei portieri del Neuch\u00e2tel Xamax e nel mese di settembre 2017 torna all'attivit\u00e0 agonistica con la squadra neocastellana dopo l'infortunio del portiere titolare Laurent Walthert e la squalifica di Lo\u00efc Jacot, suo sostituto, firmando un contratto fino alla pausa invernale."}
{"id": "2635927", "revid": "125388810", "url": "https://it.wikipedia.org/wiki?curid=2635927", "title": "Ai miei amici cantautori", "text": "Ai miei amici cantautori, pubblicato nel 1968, \u00e8 un album della cantante italiana Ornella Vanoni.\nIl disco.\nNel disco, a cui seguir\u00e0 una seconda edizione, Ornella interpreta alcuni dei suoi cantautori favoriti. \u00c8 un esempio di concept album, cio\u00e8 non come raccolt\u00e0 di diverse tracce ma di un prodotto con un progetto artistico, un'idea precisa.\nLa prima edizione del disco presenta una copertina lucida laminata, apribile, con la foto interna della cantante stampata in monocromia blu su un foglio di plastica trasparente incollato al centro dell'lp. La dicitura \"stereo/mono\" \u00e8 realizzata con un'etichetta adesiva sul fronte copertina. Le stampe successive presentano l'indicazione \"stereo/mono\" direttamente stampata sulla copertina e scompare il foglio di plastica al centro della copertina dell'lp che presenta la stessa fotografia stampata sulla pagina interna di destra.\nUlteriori edizioni sono riconoscibili per l'ultilizzo di grafiche differenti del logo Ariston sull'etichetta del vinile e dalle date stampate nei solchi vuoti"}
{"id": "2635928", "revid": "1154737", "url": "https://it.wikipedia.org/wiki?curid=2635928", "title": "Parco regionale dell'Abbazia di Monteveglio", "text": "Il parco regionale dell'Abbazia di Monteveglio \u00e8 un'area naturale protetta dell'Emilia-Romagna istituita nel 1995.\nOccupa una superficie di 878,31 ha nella provincia di Bologna.\nIl parco coincide con il sito di interesse comunitario abbazia di Monteveglio (IT40500016).\nFauna.\nNel Parco sono presenti numerosi piccoli mammiferi: il Riccio europeo lo si trova quasi ovunque, mentre lo Scoiattolo rosso, il Ghiro, il Moscardino e l'Arvicola rossastra vivono solo nelle zone boschive; la Lepre europea e l'Arvicola campestre frequentano i prati e i campi e l'Arvicola terrestre, ottima nuotatrice, fa la tana sulle sponde dei torrenti.\nSalendo di dimensioni, nel parco viono anche la Volpe rossa, il Tasso, la Donnola e la Faina tra i carnivori, mentre gli erbivori presenti sono il Cinghiale e il Capriolo, da poco tornato a frequentare gli ambienti del Parco.\nL'avifauna \u00e8 molto diffusa: numerosi Passeriformi (Usignolo, Capinera Scricciolo, Pettirosso, Merlo, Fringuello, Lu\u00ec piccolo), tipici agli ambienti forestali italiani, vivono e nidificano nella zona. Il Picchio rosso maggiore ed il Picchio verde scavano col becco delle cavit\u00e0, che aiutano altri uccelli, come il Picchio muratore e molte specie di Cince, a nutrirsi.\nAltri uccelli che frequentano i boschi sono il Cuculo e la Ghiandaia, mentre nelle zone aperte troviamo il Verdone, il Verzellino, il Cardellino, la rara Averla minore e lo Zigolo nero, la Rondine, il Rondone e il Balestruccio. Un altro uccello tipico a questi campi \u00e8 il Fagiano, insieme, solamente d'estate, alla Quaglia.\nTra i rapaci, vanno ricordati il Gheppio e la Poiana comune, mentre lungo i fiumi vivono gli Aironi cenerini e le Nitticore.\nFlora.\nL'area del parco fortemente antropizzata e caratterizzata da vigneti e coltivi si alterna a un'area coperta da boschi, praterie e incolti. \nDegni di nota i calanchi, che ospitano una flora particolare: sono presenti alcune erbe come l'astro spillo d'oro (\"Aster linosyris\") e in misura minore la carota selvatica, la scorzonera delle argille (\"Podospermum canum\"); l'ononide di Masquillieri (\"Ononis masquillierii\") \u00e8 occasionale; nei ristagni tra i calanchi si trovano il farfaro (\"Tussilago farfara\"), l'erba ceppitoni (\"Dittrichia viscosa\"), il centauro giallo (\"Blackstonia perfoliata\"); nelle zone di terreno stabilizzato si incontrano arbusti pionieri come il ginepro, la ginestra, la rosa selvatica, il sanguinello e il salicone (\"Salix caprea\")."}
{"id": "2635929", "revid": "922800", "url": "https://it.wikipedia.org/wiki?curid=2635929", "title": "Athletic Club 1989-1990", "text": "La pagina racchiude la rosa dell'Athletic Club nella stagione 1989-90\nRosa.\n \n \n \nStaff tecnico.\n\"Come da politica societaria la squadra \u00e8 composta interamente da giocatori nati in una delle sette province di Euskal Herria o cresciuti calcisticamente nel vivaio di societ\u00e0 basche.\""}
{"id": "2635930", "revid": "6923", "url": "https://it.wikipedia.org/wiki?curid=2635930", "title": "Ferrovia Roma-Firenze (alta velocit\u00e0)", "text": ""}
{"id": "2635932", "revid": "112023137", "url": "https://it.wikipedia.org/wiki?curid=2635932", "title": "Riserva naturale Bassa dei Frassini - Balanzetta", "text": "La riserva naturale Bassa dei Frassini - Balanzetta \u00e8 un'area naturale protetta statale dell'Emilia-Romagna istituita nel 1971.\nOccupa una superficie di 222,00 ha nella provincia di Ferrara."}
{"id": "2635936", "revid": "1100311", "url": "https://it.wikipedia.org/wiki?curid=2635936", "title": "Diego Ciccone", "text": "Carriera.\nCresciuto nelle giovanili del FC T\u00f6ssfeld, Wil e San Gallo, dal 2006 al 2010 ha giocato nella prima squadra del San Gallo."}
{"id": "2635937", "revid": "486946", "url": "https://it.wikipedia.org/wiki?curid=2635937", "title": "Periodo villanoviano", "text": ""}
{"id": "2635938", "revid": "1318658", "url": "https://it.wikipedia.org/wiki?curid=2635938", "title": "Albo d'oro dei Campionati mondiali di sci nordico - Combinata nordica", "text": "L'albo d'oro dei Campionati mondiali di sci nordico, relativamente alla combinata nordica, elenca tutti gli atleti e le squadre vincitori di medaglie nelle rassegne iridate, che si svolgono dal 1924 a cadenza variabile. Dal 1924 al 1984 i Campionati mondiali hanno coinciso, in tutto o in parte, con le gare di sci nordico ai Giochi olimpici invernali; mentre tuttavia nel salto con gli sci e nello sci di fondo le medaglie olimpiche avevano anche generalmente valenza iridata, nella combinata nordica tale equivalenza non venne mai applicata e le prime medaglie mondiali furono assegnate a Johannisbad 1925.\nNel corso del tempo il numero delle gare iridate di combinata nordica \u00e8 progressivamente aumentato e dall'unica prova disputata a Johannisbad 1925 si \u00e8 giunti alle quattro di Liberec 2009. A Oberstdorf 2021 la specialit\u00e0 ha fatto il suo debutto in campo femminile con una gara individuale.\nFormule di gara.\nLa formula di gara pi\u00f9 antica \u00e8 quella detta \"individuale\" (o \"trampolino normale\"), che nel corso dei decenni ha subito numerose variazioni. La gara sprint fu introdotta a Ramsau am Dachstein 1999 e rimase in programma fino a Sapporo 2007; a Liberec 2009 fu sostituita da una gara a partenza in linea di 10\u00a0km con salto dal trampolino normale, che figur\u00f2 nel calendario iridato in quell'unica occasione. La gara individuale Gundersen con salto dal trampolino lungo e 10\u00a0km di fondo fu introdotta a partire da Liberec 2009. La \"gara a squadre dal trampolino normale\" fu introdotta a partire da Oslo 1982. La \"gara a squadre dal trampolino lungo\" fu introdotta a partire da Oslo 2011."}
{"id": "2635941", "revid": "73843", "url": "https://it.wikipedia.org/wiki?curid=2635941", "title": "Riserva naturale Campigna", "text": "La riserva naturale biogenetica Campigna \u00e8 un'area naturale protetta statale in Emilia-Romagna istituita nel 1977, che fa parte del Parco nazionale delle Foreste Casentinesi, Monte Falterona e Campigna, occupando una superficie di 1\u00a0375 ha nella provincia di Forl\u00ec-Cesena. La sua foresta \u00e8 una delle 149 riserve naturali e foreste demaniali del Raggruppamento Carabinieri per la Biodiversit\u00e0, inserita nel complesso delle Riserve Naturali Biogenetiche Casentinesi gestite dal Reparto Carabinieri Biodiversit\u00e0 di Pratovecchio (AR), nonch\u00e9 una Zona di Protezione Speciale ai sensi della Direttiva 79/409/CEE riguardante la protezione degli uccelli e un Sito di interesse comunitario ai sensi della Direttiva 92/43CEE.\nStoria.\nNel 1380 la Repubblica Fiorentina sconfigge militarmente i conti Guidi. La foresta fu confiscata ed assegnata all'Opera del Duomo di Santa Maria Novella. Nel 1838 la foresta pass\u00f2 sotto le Reali Possessioni del Granducato di Toscana. Il Granduca Leopoldo II ne affid\u00f2 la gestione a Karl Simon (che italianizz\u00f2 il suo nome in Carlo Siemoni), tecnico forestale boemo. Nel 1853 il Granduca Leopoldo II acquist\u00f2 a titolo privato la Reale ed Imperiale foresta di Casentino di cui faceva parte anche la Scodella. Dal 1900 la foresta venne ceduta dai Lorena al Cavalier Ubaldo Tonietti e da questi nel 1905 alla S.A.I.F. ( Societ\u00e0 Anonima Industrie Forestali), societ\u00e0 privata che la sfrutt\u00f2 notevolmente per la produzione di traverse ferroviarie e carbone. Il 2 marzo 1914 la foresta fu acquistate dall'Azienda speciale per il Demanio Forestale di Stato. Dal anno 1914, la foresta \u00e8 gestita dal Corpo Forestale dello Stato, ora Arma dei Carabinieri.\nTerritorio.\nLa formazione geologica prevalente \u00e8 costituita dall'arenaria oligocenica con alternanza di strati compatti e strati di scisti limoso-argillosi molto friabili. La particolare disposizione degli strati rocciosi, che dal versante romagnolo si immergono verso quello toscano, determina la ripida e a tratti scoscesa orografia della foresta, e conferisce una particolare stabilit\u00e0 al terreno.\nAmbiente.\nFlora.\nLa flora \u00e8 ricca e variegata, grazie alla situazione di cerniera tra gli areali alpini e centro europei e quelli meridionali appenninici.\nLe formazioni forestali principali sono le seguenti:\nIl bosco pi\u00f9 caratteristico di questa Riserva \u00e8 sicuramente la faggeta e abetina artificiale di abete bianco.\nIl particolare microclima della zona favorisce altres\u00ec la crescita di flora tipicamente alpina (mirtillo rosso e nero, tozzia alpina, sassifraga moscata), costituendone la stazione italiana pi\u00f9 meridionale. \nDi particolare interesse botanico alcune specie rare quali \"Filipendula ulmaria\", \"Parnassia palustris\" e \"Matteuccia struthiopteris\". \u00c8 presente anche \"Huperzia selago\" appartenente a un gruppo sistematico che ha subito pochissime modifiche dagli esemplari che crescevano nelle Foreste del Carbonifero. \u00c8 presente nel periodo primaverile un'orchidea endemica, la \"Epipactis flaminia\".\nFauna.\nLa fauna prevalente \u00e8 quella costituita dagli ungulati: cervo, capriolo, daino e cinghiale. Sono presenti anche faina, puzzola, donnola, volpe, scoiattolo, ghiro, riccio, tasso, talpa e moscardino. Importante \u00e8 anche la presenza del lupo, predatore naturale degli ungulati, in particolare del cinghiale che costituisce circa l'80% della sua dieta.\nNumerosa \u00e8 la presenza di uccelli, tra cui vari rapaci notturni e diurni quali la poiana, il falco pellegrino, l'astore, il gheppio, il gufo reale e il barbagianni. Sono presenti anche l'aquila reale e il picchio nero, quest'ultima una specie legata alla presenza di grandi alberi morti.\nMolto diffusi sono i rettili e gli anfibi, tra cui la salamandrina dagli occhiali, il geotritone italico, tritoni alpini, crestati e comuni e l'ululone dal ventre giallo.\nTra gli insetti si segnala la presenza della rosalia alpina, raro cerambicide alpino, legato alle foreste mature con ampia presenza di legno morto."}
{"id": "2635942", "revid": "6923", "url": "https://it.wikipedia.org/wiki?curid=2635942", "title": "Ferrovia Firenze-Roma (alta velocit\u00e0)", "text": ""}
{"id": "2635946", "revid": "112023162", "url": "https://it.wikipedia.org/wiki?curid=2635946", "title": "Riserva naturale Destra foce Fiume Reno", "text": "La riserva naturale Destra foce Fiume Reno \u00e8 un'area naturale protetta situata nella provincia di Ravenna, in Emilia-Romagna. La riserva occupa una superficie di 40,00 ettari ed \u00e8 stata istituita nel 1980. nella provincia di Ravenna a tutela della zona umida della foce del Reno."}
{"id": "2635953", "revid": "599013", "url": "https://it.wikipedia.org/wiki?curid=2635953", "title": "Kubotan", "text": "Un kubotan \u00e8 uno strumento per l'autodifesa alla brevissima distanza sviluppato da Soke Kubota Takayuki. Deriva essenzialmente dallo Yawara, \u00e8 lungo circa 14 cm e di 1,5\u00a0cm di diametro. Pu\u00f2 essere munito d'un anello portachiavi per poter essere camuffato.\nStoria.\nIl termine Kubotan deriva dalla fusione di \"kubota\" e \"baton\", ed \u00e8 un marchio registrato da Soke Kubota, che lo svilupp\u00f2 inizialmente come strumento in dotazione alle forze di polizia per trattenere i sospetti senza provocare lesioni permanenti. La sua popolarit\u00e0 ebbe inizio nella met\u00e0 degli anni '70 quando Soke Kubota lo introdusse nel dipartimento di polizia di Los Angeles ed inizi\u00f2 ad insegnarne l'utilizzo alle donne poliziotto. Infatti \u00e8 molto utile nel costringere i sospettati che non vogliono collaborare tramite l'uso di leve dolorose e punti di pressione.\nUtilizzo.\nProprio per la sua forma viene utilizzato come uno yawara; i bersagli principali da colpire sono le zone sensibili del corpo come quelle ove le ossa sono pi\u00f9 sporgenti, dove passano grossi fasci muscolari o dove passano i nervi e le parti molli come le nocche, gli avambracci, il naso, gli stinchi, lo stomaco, il plesso solare, la colonna vertebrale, le costole, la gola, il collo, gli occhi etc. Grazie alle sue dimensioni, il kubotan stretto nel pugno sporge sia al di sopra che al di sotto di esso e pu\u00f2 essere usato dunque per colpi a martello e per stoccate, in ogni caso per agire su piccole aree del corpo al fine di causare molto dolore nell'aggressore ma senza provocare lesioni gravi e/o permanenti. Inoltre rende il pugno stesso pi\u00f9 solido per colpire le parti pi\u00f9 vulnerabili del corpo dell'aggressore e rendere pi\u00f9 efficaci le leve su polsi, dita e giunture.\nCon le chiavi attaccate pu\u00f2 essere anche usato come una piccola frusta. Come strumento di pressione sui punti sensibili \u00e8 estremamente efficace perch\u00e9 raggiunge tutti i punti che raggiungerebbe un dito ma con risultati superiori in quanto ha un grande potere penetrante grazie alla ridotta superficie di contatto. Ad esempio, si pu\u00f2 stringere un braccio attorno al collo dell'aggressore e spingere contemporaneamente il kubotan nella sua schiena per ottenere il controllo. Una leva tipica del kubotan consiste nello stringere il polso dell'aggressore con entrambe le mani e applicare una certa pressione sul radio. Spingendo verso il basso risulta semplice portare a terra l'aggressore senza sforzi eccessivi. Le tecniche di kubotan sono riconducibili a diverse arti marziali che sfruttano tecniche a mani nude, rese decisamente pi\u00f9 efficaci dall'utilizzo dello stesso.\nL'uso del kubotan lo rende un'arma potenzialmente diffusa poich\u00e9 versioni improvvisate possono essere reperite facilmente ed essere altrettanto efficaci. Siccome il kubotan \u00e8 semplicemente un cilindretto di plastica, legno o metallo, pu\u00f2 essere rimpiazzato da oggetti di uso comune come spazzole, penne, torce, etc. Qualsiasi oggetto che abbia dimensioni e fattezze simili al kubotan pu\u00f2 essere facilmente adoperato in tal maniera.\nVarianti commerciali.\nLa versione portachiavi (ideata e commercializzata dallo stesso Soke Kubota) \u00e8 una bacchetta di plastica molto dura, solitamente in policarbonato. Il corpo \u00e8 scavato con sei scanalature per migliorare la presa ed \u00e8 dotato di un foro ad una delle estremit\u00e0 per far passare l'anello portachiavi.\nDal modello originale sono derivati numerosi altri tipi dotati di punte, affusolati, ergonomici o anche dotati di caratteristiche molto pi\u00f9 aggressive come lame, punte affilate, modelli cavi che nascondono dardi o gas lacrimogeni. Questi ultimi, sebbene vengano denominati kubotan, non lo sono in quanto il kubotan vero e proprio \u00e8 il semplice cilindretto.\nNel mondo.\nRegno Unito.\nNel Regno Unito i kubotan dotati di punta (anche molto smussata) sono ritenuti arma. \nStati Uniti d'America.\nNegli Stati Uniti, ci sono alcune restrizioni per quanto riguarda l'uso del kubotan. "}
{"id": "2635954", "revid": "1373059", "url": "https://it.wikipedia.org/wiki?curid=2635954", "title": "Jacopo Ravasi", "text": "Carriera.\nDal 2006 al 2007 gioca in Italia per il Pergocrema e Sestese. Nel dicembre del 2007 si trasferisce in Svizzera prima al Wil e poi nella massima serie con il Lucerna.\nNell'estate 2009 fa ritorno in Italia alla Sambonifacese per poi passare, il 1\u00ba febbraio 2010, al .\nSempre nel 2010 viene ingaggiato dal Renate, nonostante alcuni problemi burocratici che gli hanno impedito di scendere in campo nella prima parte del campionato. In seguito milita nuovamente in Serie D con Civitanovese e Gozzano ed in Eccellenza con lo Sporting Bellinzago, con cui nella stagione 2013-2014 ottiene una promozione in Serie D.\nStatistiche.\nPresenze e reti nei club.\n\"Statistiche aggiornate al 4 novembre 2019.\""}
{"id": "2635958", "revid": "112023174", "url": "https://it.wikipedia.org/wiki?curid=2635958", "title": "Riserva naturale Duna costiera di Porto Corsini", "text": "La riserva naturale Duna costiera di Porto Corsini \u00e8 un'area naturale protetta situata nel comune di Porto Corsini, in provincia di Ravenna. La riserva occupa una superficie di 2,5 ettari ed \u00e8 stata istituita nel 1983.\nStoria.\nLa creazione dell'area protetta si \u00e8 resa necessaria negli anni ottanta, dopo che la superficie totale dell'area si era considerevolmente ridotta. Tra il 1955 e il 1980, infatti, fu smantellato il 70% delle dune litoranee insistenti sul litorale ravennate."}
{"id": "2635961", "revid": "1165435", "url": "https://it.wikipedia.org/wiki?curid=2635961", "title": "Barbapedana", "text": "Barbapedana (o Barbapedanna), \u00e8 un musicista di strada della tradizione popolare milanese. Non si sa con precisione quanti artisti nel corso dei secoli si siano identificati con questo nome. Il pi\u00f9 noto, e l'unico a cui tutte le testimonianze si riferiscono, fu Enrico Molaschi (Milano, 1 gennaio 1823 - 26 ottobre 1911) il quale, tra la seconda met\u00e0 del XIX secolo e gli inizi del XX, girava per le osterie e intratteneva i commensali con canzoni popolari e filastrocche. Nonostante il Barbapedana venga spesso ritenuta una figura tradizionale dei cantastorie milanesi tra il XVII e il XIX secolo, l'origine della tradizione rimane incerta e a tutt'oggi \u00e8 ignota l'esistenza o meno di altri cantastorie precedenti al Molaschi che si identificavano nello stesso nome.\nBiografia.\nLe testimonianze riguardo al Barbapedana sono sparute, ma tutte si riferiscono a Enrico Molaschi, chitarrista e cantante che usava esibirsi presso le osterie milanesi. Arrigo Boito racconta di averlo incontrato presso un'osteria di Porta Tosa (Milano) intorno al 1862 e lo descrive come un giovane trentenne dai capelli e occhi neri, una cappello di feltro all'italiana e \u00abdue braccia poderose, atte a lavori d'atleta\u00bb. Oltre all'aspetto, Boito fornisce anche una testimonianza del fragoroso stile chitarristico di Molaschi: Cletto Arrighi di lui ricorda che \u00abha nel mento forse la pi\u00f9 bella pozzetta di tutta la Lombardia\u00bb e che possedeva un fischio formibabile. Lo stesso Molaschi si presentava al pubblico tramite una delle sue pi\u00f9 note canzoni, che ne descrivevano l'abbigliamento:\nMolaschi, milanese di nascita, fece le sue prime esperienze a Paullo, dove si era trasferito in giovane et\u00e0. Qui avrebbe incontrato un torototela dal quale avrebbe imparato i primi rudimenti della chitarra, e dal quale potrebbe aver ereditato il nome di Barbapedana. Trasferitosi a Milano, seppe conquistarsi in pochi anni una vasta popolarit\u00e0 presso gli avventori delle osterie. La sua fama richiam\u00f2 l'attenzione della regina Margherita di Savoia che lo invit\u00f2 ad esibirsi alla Villa Reale di Monza e gli regal\u00f2 una chitarra nuova.\nMolaschi si esibiva principalmente in filastrocche, canzoni popolari milanesi, e canti di sua composizione, spesso improvvisati sul momento in base all'uditorio: Luigi Medici ne ricorda l'abilit\u00e0 nel passare tra due repertori \u00abuno castigato, corretto, ad uso degli avventori per bene, coronati d'ingenua prole; l'altro per certe coppie birichine che si nascondevano in fondo alla toppia o nell'ombra discreta di una sala appartata\u00bb. Una delle canzoni pi\u00f9 note del suo repertorio, tutt'oggi diffusa e cantata dai musicisti dialettali, \u00e8 \"El piscinin\":\nAbilissimo nel fischio e dotato di uno stile chitarristico energico, si esib\u00ec almeno fino ai primi anni del 1900, quando ormai anziano e povero visse gli ultimi anni al Pio Albergo Trivulzio. Gi\u00e0 da dieci anni aveva perso i denti e non era pi\u00f9 in grado di cantare le sue canzoni, limitandosi a fischiarle.\nAl 1908 risultano anche le uniche due foto esistenti per un articolo dedicatogli su Ars et Labor, rivista edita da Casa Ricordi. Gi\u00e0 nel 1880 lo stesso Giulio Ricordi trascrisse e pubblic\u00f2 alcune canzoni del Barbapedana in una raccolta di canti popolari lombardi, \"L'eco della Lombardia\".\nLa sua chitarra \u00e8 conservata nel Museo degli Strumenti Musicali del Castello Sforzesco di Milano (numero 54 del catalogo).\nLa tradizione del Barbapedana.\nSebbene non si conosca con precisione l'origine del termine Barbapedana, varie ipotesi sono state fatte sulla sua origine e sull'ipotesi di una tradizione ad esso collegata. Il termine sembra fosse gi\u00e0 in uso nel XVII secolo, anche se con diverso significato: compare infatti nel \"Barone di Birbanza\", un'opera di Carlo Maria Maggi, e stava a indicare dei giovani spavaldi, che seguendo la moda dell'epoca portavano la cappa a far bandiera sulla spada.\nAlla Biblioteca nazionale Marciana di Venezia \u00e8 conservata un'antica stampa popolare dal titolo \"Nuova pifferata del valoroso Barba Pedana\" \"posta in luce per Antonio Bagolino\", pubblicata a Bologna per i tipi di Bartolomeo Cochi al Pozzo Rosso. Manca la data, ma si tratta probabilmente di una stampa del XVII secolo. Da qui si potrebbe ipotizzare un'origine non milanese del Barbapedana. Anche Arrighi racconta che Molaschi avrebbe imparato a suonare la chitarra da un cantastorie ambulante di origine lodigiana o bolognese che concludeva ogni strofa intonando \u00abE ticch e d\u00e0i... el barbapedanna!\u00bb.\nSe non ci sono indizi sufficienti per valutare la nascita della tradizione del Barbapedana, \u00e8 possibile riscontrare l'influenza che la figura di Molaschi ha esercitato nel corso dell'ultimo secolo: in primis l'abbigliamento con cui si presentava alle esibizioni, divenuto iconografico, comprendente una lunga zimarra e un cappello a cilindro di feltro, nel cui nastro era infilata una penna di gallo o una coda di scoiattolo. \nLe cronache degli spettacoli di fine Ottocento narrano dei Minstrels Dumond, un quartetto di musicisti che si esibiva nei Caf\u00e9-concert in abiti simili e che nelle loro esibizioni milanesi erano stati soprannominati dai cittadini \"I Barbapedana\".\nDurante la Guerra italo-turca del 1911-12 il poeta milanese Gaetano Crespi diffuse dei versi patriottici ispirati alle pi\u00f9 celebri canzoni del Barbapedana: \nLa figura del Barbapedana \u00e8 anche rievocata in una chiave nostalgica come simbolo di una Milano che non c'\u00e8 pi\u00f9 da Enrico Frati ed Eros Sciorilli nella canzone \"\u00c8 tornato Barbapedana\" (1930).\nLa canzone \"El Piscinin\" (nota anche come \"De tant piscinin che l'era\") \u00e8 stata negli anni interpretata da molti cantanti tra cui: Enzo Jannacci, Giorgio Gaber, Ornella Vanoni, Nanni Svampa, Il Nuovo Canzoniere Italiano, Milly, Franca Valeri e ripresa in spettacoli tradizionali come Milanin milanon e Bella ciao (Il Nuovo Canzoniere Italiano).\nI Longobardeath, band che rivisita in chiave heavy metal le canzoni della tradizione milanese hanno inciso una propria versione di \"Barbapedana el gh'aveva on gilet\" dal titolo \"Barbapedana 3000\" pubblicata nell'album \"Bonarda bastarda\" del 2009."}
{"id": "2635964", "revid": "12405", "url": "https://it.wikipedia.org/wiki?curid=2635964", "title": "Ta\u0161kent", "text": ""}
{"id": "2635968", "revid": "112326915", "url": "https://it.wikipedia.org/wiki?curid=2635968", "title": "Riserva naturale Dune e isole della Sacca di Gorino", "text": "La riserva naturale Dune e isole della Sacca di Gorino \u00e8 un'area naturale protetta situata nel comune di Goro, in provincia di Ferrara. La riserva occupa una superficie di 479 ettari ed \u00e8 stata istituita nel 1982, all'interno del Parco regionale del Delta del Po dell'Emilia-Romagna."}
{"id": "2635971", "revid": "112023392", "url": "https://it.wikipedia.org/wiki?curid=2635971", "title": "Riserva naturale Foce Fiume Reno", "text": "La riserva naturale Foce Fiume Reno \u00e8 un'area naturale protetta situata in provincia di Ravenna. La riserva occupa una superficie di 45,00 ettari ed \u00e8 stata istituita nel 1981."}
{"id": "2635972", "revid": "767487", "url": "https://it.wikipedia.org/wiki?curid=2635972", "title": "Miguel Calmon Dupin e Almeda", "text": " \nGiurista e diplomatico, ebbe un ruolo importante nell'assetto del Brasile dopo la sua indipendenza e fu pi\u00f9 volte ministro di Pietro II del Brasile."}
{"id": "2635974", "revid": "30610", "url": "https://it.wikipedia.org/wiki?curid=2635974", "title": "High Land, Hard Rain", "text": "High Land, Hard Rain \u00e8 l'album d'esordio degli Aztec Camera, pubblicato nell'aprile del 1983. Raggiunse la posizione numero 22 delle classifiche UK. In Italia ottenne ottime recensioni dalla critica ma non ottenne riscontro di pubblico.\nLa versione su CD contiene 3 brani in pi\u00f9 rispetto alla versione originale su vinile."}
{"id": "2635976", "revid": "27665655", "url": "https://it.wikipedia.org/wiki?curid=2635976", "title": "Tardigrado", "text": ""}
{"id": "2635981", "revid": "713168", "url": "https://it.wikipedia.org/wiki?curid=2635981", "title": "Marchese di Abrantes", "text": "Marchese di Abrantes (in portoghese \"Marqu\u00eas de Abrantes\") fu un titolo nobiliare portoghese, elargito da un decreto emesso da re Giovanni V del Portogallo il 24 giugno, 1718, a Rodrigo Anes de S\u00e1 Almeida e Menezes, 3\u00ba marchese di Fontes e 7\u00ba conte di Penagui\u00e3o.\nA quella data il titolo di Rodrigo fu cambiato da Giovanni V del Portogallo, da marchese di Fontes a marchese di Abrantes, visto che discendeva, per linea femminile, dai prestigiosi conti di Abrantes, un'antica linea nobiliare gi\u00e0 estinta.\nDue delle marchese di Abrantes ebbero il loro titolo elevato a rango ducale (solo durante la loro vita), quando divennero dame d'onore della regina (\"Camareira-M\u00f4r\"), il pi\u00f9 incarico per una signora a corte."}
{"id": "2635988", "revid": "6923", "url": "https://it.wikipedia.org/wiki?curid=2635988", "title": "Francesco I Sforza di Caravaggio", "text": "Biografia.\nAll'inizio del secolo Caravaggio, dopo aver vissuto diverse vicende militari, veniva eretta sotto il governo degli Sforza, a capitale del marchesato della Geradadda. La storia era iniziata con l'insediamento di Massimiliano Sforza sul trono di Milano il 19 maggio 1525, il quale, trovatosi in difficolt\u00e0 nel controllo della Geradadda, nomin\u00f2 marchese di Caravaggio il fratellastro Giovanni Paolo, che sposer\u00e0 nel 1528 Violante Bentivoglio, una donna che, negli anni a seguire, avr\u00e0 una notevole importanza nella conduzione del borgo.\nSuccesse poi che Giovanni Paolo, pochi anni dopo averla sposata, trov\u00f2 la morte in una situazione definita da alcuni storici poco chiara. Con il figlio Muzio ancora infante, perch\u00e9 nato dalla loro unione nel 1531, Violante si trover\u00e0 ad essere sola alla guida al borgo.\nMuzio nel 1552, ormai ventunenne, decise di arruolarsi nell'esercito dell'imperatore Carlo V e durante la battaglia di Metz, colpito dalla stessa sorte del padre mor\u00ec prematuramente, lasciando orfani i due figli nati dal matrimonio con Faustina, figlia di Bosio I Sforza di Santa Fiora: Ippolita che, si far\u00e0 monaca, e Francesco suo legittimo erede che crescer\u00e0 vicino alla mamma ed in particolare sotto la guida di nonna Violante.\nFrancesco, raggiunta l'et\u00e0 per una reggenza del marchesato, si trov\u00f2 di fronte alla scelta di formarsi una famiglia che lo avrebbe portato, ad unirsi in matrimonio con una delle figlie di uno dei massimi esponenti delle nobilt\u00e0 romana, Marcantonio Colonna, l'eroe, nel 1571, della battaglia di Lepanto.\nIl giovane avrebbe accolto volentieri la proposta di sposare Giovanna, la prima delle due figlie di Marcantonio, che per\u00f2 nel frattempo era stata promessa dal Colonna al nobile Carafa di Napoli. Forse con meno entusiasmo, dovette accettare di unirsi all'altra figlia, dietro una clausola di rispetto fino al compimento dei suoi quindici anni.\nIl matrimonio, fra l'allora dodicenne Costanza Colonna e il Francesco Sforza, . Solo in seguito la giovane sposa era arrivata a Genova e di l\u00e0 venne condotta a Milano nel novembre del 1568 per poi essere accompagnata a Caravaggio da un padre spirituale. Seppur accettata favorevolmente, in un primo momento, dal marchese e da nonna Violante, Costanza non molto tempo dopo inviava una lettera al padre Marcantonio, pregandolo di toglierla da quella casa in seguito ai continui maltrattamenti subiti: \"Se non mi liberate di questa casa di N.S. mi dono la morte e non mi curo di perdere l'anima\u201d.\nGrazie all'intercessione del cardinale Carlo Borromeo, Costanza viene allontanata da Caravaggio per essere ospitata in un convento milanese. Dopo molte traversie, tra cui una inaspettata e anticipata gravidanza (con il conseguente decesso del neonato), il matrimonio di Costanza avrebbe sortito una positiva evoluzione, . Tra questi Fabrizio, che avr\u00e0 una parte importante nella vita del pittore Michelangelo Merisi detto il Caravaggio.\nMatrimonio e figli.\nA Roma nel 1566, Francesco I spos\u00f2 1566 donna Costanza Colonna, figlia di don Marcantonio II Colonna, duca di Paliano. La coppia ebbe i seguenti eredi:"}
{"id": "2635992", "revid": "149485", "url": "https://it.wikipedia.org/wiki?curid=2635992", "title": "Successione dello stato", "text": ""}
{"id": "2635993", "revid": "229178", "url": "https://it.wikipedia.org/wiki?curid=2635993", "title": "Plasticit\u00e0 tessutale", "text": ""}
{"id": "2635995", "revid": "827882", "url": "https://it.wikipedia.org/wiki?curid=2635995", "title": "Yoshimura Suzuki", "text": ""}
{"id": "2635996", "revid": "1154737", "url": "https://it.wikipedia.org/wiki?curid=2635996", "title": "Riserva naturale Guadine Pradaccio", "text": "La riserva naturale Guadine Pradaccio \u00e8 un'area naturale protetta situata nel comune di Corniglio, in provincia di Parma. La riserva occupa una superficie di 240,00 ettari ed \u00e8 stata istituita nel 1971.\nStoria.\nSituato all'interno del Parco Nazionale dell'Appennino Tosco Emiliano nella zona della foresta dell'Alta Val Parma, il territorio della riserva appartiene ai 1750 ettari che lo stato acquist\u00f2 per le foreste demaniali nel 1914. La riserva venne poi istituita nel 1971 prendendo il nome dal lago Pradaccio e dal passo appenninico delle Guadine (1687 m.s.l.m) che collega il parmense alla lunigiana.\nTerritorio.\nAppartenente al territorio dell'alta Val Parma, la riserva occupa un circo glaciale che si gener\u00f2 nel tardo Pleistocene, fra i 15000 e 18000 anni fa, quando la Val Parma era interamente occupata dal pi\u00f9 vasto ghiacciaio dell'Appennino settentrionale.\nLa riserva si estende dal crinale che culmina con i 1796 m.s.l.m del monte Brus\u00e0 sino a giungere alla quota di 1195 m.s.l.m corrispondenti alla strada che dai cancelli del Lagdei porta alla vallata dei Lagoni. Nel territorio, drenato da un ramo sorgentifero minore del torrente Parma: la Parma di Francia, o Parma delle Guadine, si trovano anche due laghi: uno temporaneo a quota 1636 m.s.l.m chiamato lago delle Guadine e il lago Pradaccio collocato a 1363 m s.l.m.\nFauna.\nNella riserva si possono trovare numerosi animali. Fra i mammiferi si ricorda il lupo (\"Canis lupus\"), il capriolo (\"Capreolus capreolus\") e un roditore tipico delle brughiere prossime al crinale: l'arvicola delle nevi (\"Chionomys nivalis\"), oltre che numerose specie di pipistrelli.\nFra gli uccelli spiccano l'aquila reale (\"Aquila chrysaetos\"), il falco pecchiaiolo (\"Pernis apivorus\"), il succiacapre (\"Caprimulgus europeus)\" e la tottavilla (\"Lullula arborea\"), la balia dal collare (Ficedula albicollis), l'averla piccola (Lanius collurio) e il calandro (Anthus campestris), tutte specie definite di interesse comunitario. \nFra rettili degni di nota sono la natrice viperina (\"Natrix maura\") e la luscengola (\"Chalcides chalcides\"), mentre sono da ricordare fra gli anfibi che popolano le zone umide il tritone crestato (\"Triturus carnifex\"), il tritone alpestre (\"Triturus alpestris\"), la salamandra pezzata (\"Salamandra salamandra\") e la rana temporaria (\"Rana temporaria\").\nFlora.\nIl manto boschivo \u00e8 costituito prevalentemente da faggio (\"Fagus sylvatica\") alternato a macchie di abete bianco (\"Abies alba\"), sono presenti anche il sorbo degli uccellatori (\"Sorbus aucuparia\") e montano (\"Sorbus aria\"), l'acero montano \"(Acer pseudoplatanus\") e il maggiociondolo alpino (\"Laburnum alpinum\"), mentre i rimboschimenti della forestale hanno introdotto l'abete rosso e l'abete americano (Pseudotsuga menziesii).\nCon il salire di quota compaiono finendo poi con il prevalere radure, torbiere e brughiere dove predomina il mirtillo, mentre nelle zone umide sono presenti alcuni endemismi come la Menyantes trifoliata. Fra le specie erbacee degne di nota sono la primula appennina, il Cypripedium calceolus, e la Lonicera alpigena\nPunti di interesse.\nFra i punti di maggior interesse si menzionano il lago Pradaccio e, per l'aspetto panoramico, il passo delle Guadine, quest'ultimo raggiungibile senza limitazioni grazie ai sentieri prossimi al crinale che lo collegano alla conca del lago Santo Parmense attraverso la sella dello Sterpara da un lato e alla vallata di Badignana dall'altro. \nAccessi.\nCompresa nel territorio del comune di Corniglio, la riserva \u00e8 posta a circa 8 km da Bosco di Corniglio, e si raggiunge sia dalla A15 uscendo dal casello di Berceto sia percorrendo la strada provinciale 13 partendo da Langhirano\nAttivit\u00e0.\nLa riserva \u00e8 visitabile in gruppi guidati e accompagnati con prenotazione obbligatoria all'Ufficio Territoriale per le biodiversit\u00e0 di Parma."}
{"id": "2636001", "revid": "6923", "url": "https://it.wikipedia.org/wiki?curid=2636001", "title": "Gabrio Lombardi", "text": "Intellettuale di ispirazione cattolica, fu presidente, dal 1970, del Comitato per il referendum sul divorzio del 1974.\nBiografia.\nDi famiglia piemontese trapiantata al Sud, ultimo dei sette figli del senatore Luigi Lombardi e della moglie Emma Vallauri, nacque assieme a un gemello morto. Era fratello minore del gesuita Riccardo Lombardi e di Pia Lombardi, deputata democristiana. Trasferitosi a Roma con la famiglia, nel 1927 fond\u00f2 la \"Lega missionaria studenti\" con Enrico Medi.\nDopo la laurea alla Sapienza - Universit\u00e0 di Roma, inizi\u00f2 l'insegnamento di Diritto romano negli atenei di Pavia e Milano, per poi passare presso la facolt\u00e0 \"Utriusque iuris\" della Pontificia Universit\u00e0 Lateranense, dove insegn\u00f2 per 40 anni.\nDurante la seconda guerra mondiale fu ufficiale dell'esercito, e dopo l'8 settembre si un\u00ec ai partigiani cattolici.\nIscritto all'Azione cattolica, dal 1964 al 1970 ricopr\u00ec la carica di presidente del \"Movimento laureati cattolici\".\nDal 1970, dopo l'approvazione della legge Fortuna-Baslini (il primo dicembre), con la quale era stato introdotto in Italia il divorzio, divenne presidente del \"Comitato per il referendum sul divorzio\", riuscendo a far raccogliere le firme necessarie (), e polemizzando in molti casi con la Democrazia Cristiana, accusandola di scarsa incisivit\u00e0 (ed ottenendo l'appoggio esplicito del solo Amintore Fanfani). Contro l'introduzione del divorzio e a favore dell'indissolubilit\u00e0 anche civile del matrimonio si espresse anche il noto giurista, studioso del processo civile, Salvatore Satta.\nMolteplici furono le sue prese di posizione in merito: in particolare \u00e8 da ricordare la definizione che diede del divorzio, \"una variante dell'harem diluita negli anni\"\nL'impegno deciso di Lombardi prosegu\u00ec anche quando alcuni cattolici democratici si espressero contro l'abrogazione della legge e il referendum..\nA fianco di Lombardi si schierarono nella campagna contro il divorzio diversi intellettuali e politici anche non cattolici, tra i quali, oltre a Salvatore Satta, Sergio Cotta, Augusto del Noce, Carlo Felice Manara, Enrico Medi, Giorgio La Pira, Alberto Trabucchi, Giambattista Migliori, Lina Merlin e Ugo Sciascia.\nIl referendum si svolse poi nel 1974 e si concluse con la vittoria dei NO, spingendo Lombardi a ritirarsi dall'impegno politico e a riprendere la sua attivit\u00e0 accademica. Ha diretto la rivista giuridica \"Studia et Documenta Historiae et Iuris\"."}
{"id": "2636002", "revid": "287204", "url": "https://it.wikipedia.org/wiki?curid=2636002", "title": "Partecipanti alla Vuelta a Espa\u00f1a 2003", "text": "Elenco dei partecipanti al Vuelta a Espa\u00f1a 2003.\nPresero parte alla corsa 198 corridori, suddivisi in 22 squadre. Di questi 39 si ritirarono e 159 giunsero al traguardo di Madrid.\nCorridori per squadra.\n\"Nota: R ritirato, NP non partito, FT fuori tempo massimo, S squalificato\"\nCiclisti per nazione.\nLe nazionalit\u00e0 rappresentate nella manifestazione sono 23; in tabella il numero dei ciclisti suddivisi per la propria nazione di appartenenza:"}
{"id": "2636003", "revid": "112326759", "url": "https://it.wikipedia.org/wiki?curid=2636003", "title": "Riserva naturale Po di Volano", "text": "La riserva naturale Po di Volano \u00e8 un'area naturale protetta situata nei comuni di Codigoro e Comacchio, in provincia di Ferrara. La riserva occupa una superficie di 220,68 ettari, compresa nel Parco regionale del Delta del Po dell'Emilia-Romagna.\nStoria.\nSviluppata su arenili di recente formazione, originati dal deposito di sabbie marine in seguito al progressivo arretramento del mare, fu istituita tramite il DM 13/07/1977; G.U. n\u00ba 219 dell'11/08/1977).\nTerritorio.\nSituata a nord del Lido delle Nazioni e il Po di Volano, tra la strada statale 309 Romea e la costa, la riserva \u00e8 costituita da una ampia zona di prati umidi e bacini lacustri, da una pineta di superficie pari a 169 ha, estesa per 6 km a sud dall'abitato di Lido di Volano fino alla localit\u00e0 Bocca del Bianco su due lingue di terra, definite \u201cscanni\u201d, ad ovest dal Lago delle Nazioni, ed infine ad est dallo scanno di Volano, corrispondente alla porzione settentrionale del litorale.\nGli scanni consistono in cordoni dunosi originati dal progressivo deposito di sedimenti e la formazione di spiagge e dune sabbiose che nella parte pi\u00f9 settentrionale sono rimaste in condizioni naturali.\nFauna.\nLa riserva fungeva in passato da sito di svernamento di importanza nazionale per molte specie di anatidi, in particolare Moretta (Aythya fuligula) e Moriglione (Aythya ferina). \u00c8 uno dei primi siti del Delta ad essere frequentato da aironi guardabuoi.\nPresenti specie ubiquitarie come garzette, gallinelle d'acqua e folaghe, germani reali, sterne, gabbiani e cormorani.\nFlora.\nLe dune sabbiose furono rimboscate a met\u00e0 degli anni trenta con pini marittimi lungo le zone perimetrali e con pini domestici in quelle interne, comunque sostituiti dal marittimo, pi\u00f9 resistente alla salinit\u00e0, nelle zone pi\u00f9 depresse invase dalle acque nel 1996, causa anche di fenomeni di subsidenza.\nSono state introdotte anche altre specie autoctone, quali il leccio e la farnia.\nSulle sponde \u00e8 diffusa la tamerice.\nAccessi.\nRaggiungibile da diversi percorsi che si diramano all'abitato di Lido di Volano e dalla strada panoramica Acciaioli, a nord di Lido delle Nazioni.\nPartendo dalla localit\u00e0 \u201cla Madonnina\u201d \u00e8 possibile raggiungere una torretta con vista sugli estesi prati umidi; costeggiando un'ampia insenatura, si possono raggiungere i cordoni dunosi."}
{"id": "2636004", "revid": "74801", "url": "https://it.wikipedia.org/wiki?curid=2636004", "title": "Bromma", "text": "Bromma \u00e8 una delle 14 circoscrizioni amministrative di Stoccolma, in Svezia.\nGeografia fisica.\nIl territorio ospita un gran numero di piccoli boschi, parchi e laghi: fra questi troviamo l'area naturale \" Judarskogens naturreservat\" che circonda il lago \"Judarn\", oppure i parchi situati nei pressi dei castelli di \"\u00c5keshov\" e \"Ulvsunda\".\nLa \"Bromma kyrka\" \u00e8 una delle chiese romaniche pi\u00f9 insigni della regione, ed ospita al suo interno un affresco del pittore svedese Albertus Pictor risalente al periodo tardo-medievale.\nBromma \u00e8 costituita prevalentemente da quartieri residenziali di alto o medio reddito, nonostante la presenza di una zona industriale presso \"Ulvsunda\". Quest'ultima si trova nelle vicinanze dell'Aeroporto di Stoccolma-Bromma, aperto nel 1936 ed operativo su destinazioni nazionali: si tratta del secondo aeroporto pi\u00f9 grande della contea di Stoccolma, con circa 1,25 milioni di passeggeri all'anno.\nLa superficie di Bromma \u00e8 a sua volta suddivisa nei seguenti quartieri:\n\"Abrahamsberg\", \"Alvik\", \"Beckomberga\", \"Blackeberg\", \"Bromma kyrka\", \"B\u00e4llsta\", \"Eneby\", \"H\u00f6glandet\", \"Marieh\u00e4ll\", \"Nockeby\", \"Nockebyhov\", \"Norra \u00c4ngby\", \"Olovslund\", \"Riksby\", \"Smedsl\u00e4tten\", \"Stora mossen\", \"S\u00f6dra \u00c4ngby\", \"Traneberg\", \"Ulvsunda\", \"Ulvsunda industriomr\u00e5de\", \"\u00c5keshov\", \"\u00c5keslund\", \"\u00c5lsten\" e \"\u00c4ppelviken\"."}
{"id": "2636009", "revid": "116774227", "url": "https://it.wikipedia.org/wiki?curid=2636009", "title": "Federico Bertozzi", "text": "Ha vinto il Premio Flaiano 2002 per il dramma inedito e il Premio Citt\u00e0 Palcoscenico 2004 per la drammaturgia all'interno di Operaestate Festival Veneto.\nDiplomato nel 1998 alla Scuola d'Arte Drammatica Paolo Grassi di Milano durante la Presidenza di Renato Palazzi e la direzione didattica di Gabriele Vacis.\nBiografia artistica.\nNel 1997, non ancora diplomato alla Paolo Grassi di Milano, viene scelto da Marco Baliani per interpretare un ruolo in \"Giovent\u00f9 senza Dio\" di \u00d6d\u00f6n von Horv\u00e1th, che in seguito girer\u00e0 l'Europa per tre fortunate stagioni.\nNello stesso anno partecipa al progetto promosso dall'Ente Teatrale Italiano \"I Porti Del Mediterraneo\" sotto la direzione artistica di Marco Baliani e con lo spettacolo \"Giuf\u00e0, Giuha, Gocha,Nastreddin Ocha\" di Maria Maglietta e Marco Baliani inizia un percorso attivo in quello che si definisce: il Teatro di narrazione. La lunga tourn\u00e9e del suo primo lavoro di carattere internazionale, abbraccia quasi tutta l'Europa meridionale e pone le basi per uno degli aspetti fondanti di quella che diventer\u00e0 la sua poetica come autore: la narrazione teatrale e civile.\nNegli anni di professione d'attore collabora con Armando Punzo nell'\"Eneide\", all'interno del carcere di massima sicurezza, (1994); con Gabriele Vacis ne \"Le Fenicie\" (1997); con la Famiglia Carrara ne \"Le ridicolose gesta dello Zanni innamorato\" (una regia di Marcello Batoli del 1998): con Luciano Nattino ne \"Il Berretto a Sonagli\" (tre dizioni tra il 1998 e il 2000); con Maurizio Shmidt in \"Saulo di Tarso\" per la LV Festa Del Teatro Popolare di S.Miniato, 2001. \nE poi di nuovo con Maurizio Smidt nel 2002, con Marco Baliani e Giuseppe Cederna nel 2004, Con Marinella Anaclerio nel 2004, con Giorgio Zorc\u00f9 nel 2005 e con UfoStudio nel 2008.\nNel 2000 scrive l'opera Malus Communis e inizia un percorso di scrittura per il teatro e per la narrativa, destinato a sostituire quasi interamente quello attorale.\nFatta eccezione delle opere \"Malus Communis\" e \"Chiara di notte\", tutte le opere di Federico Bertozzi risultano rappresentate. I debutti di \"Un aquilone Viola\", \"La seconda sorella\", \"Il mirto e la luna\" e \"Il Paziente Orlando\", si devono alla compagnia La Piccionaia/I Carrara di Vicenza. \"Gli eneadi\" ha debuttato grazie a una produzione della Compagnia delle Indie Occidentali.\"La favola della donna avvelenata\" e \"La regina dei Banditi\", invece, sono una produzione di Mutamenti Compagnia Laboratorio [1] di Giorgio Zorc\u00f9 e Sara donzelli che ne posseggono i diritti esclusivi di rappresentazione in italia. \"Un fiore senza mani\", \"Un digiunatore\", \"La matematica del silenzio, 40 giorni, s\"ono debutti a cura di UfoStudio e hanno la particolarit\u00e0 di essere regie dello stesso Federico Bertozzi. \"Storia di un minuto\" \u00e8 una produzione del Teatro Stabile di Grosseto, \"L'Amore di Milano\" \u00e8 prodotto dalla Compagnia Teatro Sguardo Oltre \"Animals\", invece appartiene al progetto S.I.T. Serie In Teatro e prodotto da un consorzio di compagnie.\nNel 2011 fonda Dummies Project, un movimento artistico indipendente, che si fonda sul linguaggio non verbale e sulla poetica del corpo in movimento e sulla forza espressiva di particolari \u201cfull masks\u201d, nello specifico quelle definite \u201clarvali\u201d create da Jaques Lecoq. All'interno del progetto \u00e8 autore, regista e performer.\nRegia.\nPer sua stessa ammissione, il rapporto con la regia \u00e8 stato sempre subordinato a quello di autore e, nella maggior parte dei casi, finalizzato all'allestimento di proprie opere su commissioni altrui. Piuttosto lunga la lista di debutti, tra i cui l'intera produzione del \"Dummies Project e\" \"Storia di un minuto\" prodotto dal Teatro Stabile di Grosseto\".\" Tra le regie di opere altrui, la pi\u00f9 recente \u00e8 \"Annegati di Terra\", di Roberto Faoro \u00e8 prodotta dal Teatro Stabile di Belluno nel 2015.\nCinema.\nLa sua prima regia cinematografica \u00e8 il medio metraggio intitolato \"Intrusa (40 min, b/n),\" del quale \u00e8 anche autore, sceneggiatore e attore in una piccola parte. Il film si inscrive nel Progetto Interregionale Italia-Svizzera ECHI 2, etnografie per la valorizzazione del patrimonio immateriale. Interamente prodotto dalla Regione Piemonte e coordinato dall'Associazione Musei d'Ossola. Il film \u00e8 girato nella Valle Formazza e si avvale di una forte collaborazione della comunit\u00e0 Walser, sia per gli aspetti scientifici delle tradizioni e delle liturgie descritte nel film, sia per la presenza di una cinquantina di comparse nei ruoli di loro stessi."}
{"id": "2636012", "revid": "30610", "url": "https://it.wikipedia.org/wiki?curid=2636012", "title": "Knife (album)", "text": "Knife \u00e8 il secondo album degli Aztec Camera pubblicato nel settembre del 1984 e prodotto dal chitarrista dei Dire Straits Mark Knopfler. Il primo singolo \"All I Need Is Everything\" raggiunse la top 40 delle classifiche inglesi.\nTracce.\nTutte le canzoni scritte da Roddy Frame."}
{"id": "2636014", "revid": "599013", "url": "https://it.wikipedia.org/wiki?curid=2636014", "title": "Prova di Bing", "text": "La Prova di Bing, nota anche con il nome di test di Bing oppure di test dell'occlusione, \u00e8 un esame audiometrico (cio\u00e8 dell'udito) di tipo soggettivo.\nStoria.\nIl test fu inventato nel 1891 dall'otorino tedesco Albert Bing, al quale deve il nome.&lt;br&gt;\nNell'articolo originale Bing notava che se un diapason in vibrazione viene posto al centro della fronte o sul processo mastoideo fino a quando non viene pi\u00f9 percepito alcun suono, se si provvede a chiudere con un dito il condotto uditivo esterno, il suono ricompare e pu\u00f2 essere percepito ancora per qualche tempo.&lt;br&gt;\nEgli chiam\u00f2 questo riapparire del suono \"percezione secondaria\" per differenziarlo dal primo apparire chiamato \"percezione primaria\".&lt;br&gt;\nBing defin\u00ec il test positivo quando il suono riappariva dopo l'occlusione del canale uditivo e negativo quando il suono non riappariva pi\u00f9.\nTecnica.\nNella prova di Bing il diapason \u00e8 colpito per essere messo in vibrazione e successivamente \u00e8 posizionato sulla regione mastoidea del paziente. L'esaminatore occlude alternativamente il meato esterno del paziente. \nSe il paziente ha un udito normale o una perdita neurosensoriale, nota un cambiamento di intensit\u00e0 allorch\u00e9 l'orecchio \u00e8 occluso. \nSe invece il paziente ha una perdita uditiva di tipo trasmissivo, non noter\u00e0 alcun cambiamento.\nInterpretazione.\nCon questa prova si mette a confronto la conduzione ossea assoluta (quando la prova \u00e8 eseguita ad orecchio chiuso) con la conduzione ossea relativa \"(eseguita ad orecchio aperto)\".&lt;br&gt;\nInfatti la \"sensazione di loudness\" per uno stimolo in conduzione ossea pu\u00f2 cambiare quando il condotto uditivo esterno viene chiuso a causa dell'eliminazione dell'effetto passa-alto che normalmente \u00e8 presente in un condotto uditivo esterno non occluso.\nUn cambiamento della sensazione di loudness in seguito all'occlusione del condotto uditivo esterno indicher\u00e0 una normale trasmissione del suono oppure una ipoacusia di tipo percettivo (ipoacusia neurosensoriale), quindi si parla di \"test di Bing Positivo\".\nNessuna variazione della sensazione di loudness indicher\u00e0 invece la presenza di una ipoacusia trasmissiva superiore ai 20 dB HL, quindi si parla di \"test di Bing Negativo\".\nIl test di Bing \u00e8 stato utilizzato per anni ma la sua sensibilit\u00e0 e specificit\u00e0 non sono mai state determinate in letteratura. Per tale motivo recentemente svariati test clinici basati sull'utilizzo del diapason sono stati riesaminati al fine di determinarene la reale utilit\u00e0, sensibilit\u00e0 e specificit\u00e0.\nIn ogni caso il test di Rinne con diapason a 256 Hz \u00e8 stato pi\u00f9 sensibile rispetto al test di Bing con diapason, e presenta una specificit\u00e0 simile. Il test di Rinne \u00e8 quindi il test migliore per un uso clinico."}
{"id": "2636019", "revid": "124591519", "url": "https://it.wikipedia.org/wiki?curid=2636019", "title": "Scott Malone", "text": ""}
{"id": "2636020", "revid": "30610", "url": "https://it.wikipedia.org/wiki?curid=2636020", "title": "Love (Aztec Camera)", "text": "Love \u00e8 il terzo album degli Aztec Camera, pubblicato nel novembre del 1987.\nL'album contiene il singolo di maggior successo della band scozzese, \"Somewhere in My Heart\", che arriv\u00f2 fino alla terza posizione delle classifiche inglesi. In Italia il singolo non entr\u00f2 in classifica ma ottenne un discreto ascolto radiofonico e venne inserito nella compilation del Festivalbar.\nTracce.\nTutti i brani sono scritti da Roddy Frame."}
{"id": "2636022", "revid": "284332", "url": "https://it.wikipedia.org/wiki?curid=2636022", "title": "Ponti strallati per lunghezza della campata principale", "text": "I ponti strallati pi\u00f9 lunghi del mondo sono qui ordinati secondo la lunghezza della campata principale, il pi\u00f9 comune metodo con cui si confrontano le dimensioni dei ponti strallati, i quali raggiungono dimensioni considerevoli, seppur inferiori rispetto ai ponti sospesi.\nPonti strallati completati.\nLa lista include solo ponti strallati completati che portino il traffico veicolare o ferroviario."}
{"id": "2636035", "revid": "599013", "url": "https://it.wikipedia.org/wiki?curid=2636035", "title": "Italo Florio", "text": "Carriera.\nCresce nella Fiorentina, che lo preleva nel 1969 dal Cariocas Cosenza, e con la quale debutta in Serie A il 30 gennaio 1972 nella partita Napoli-Fiorentina. Con i viola disputa anche una gara nella Coppa Mitropa 1971-1972.\nNella stagione successiva passa al , dove disputa due stagioni in Serie B e altrettante in Serie C. Attaccante piuttosto estroso, in Puglia \u00e8 ricordato anche per un episodio avvenuto durante una partita contro l' in cui, dopo l'ennesimo fallo sub\u00ecto, si ferm\u00f2 e si sedette sul pallone per protesta.\nNell'ottobre 1976 passa alla e l'anno successivo al , in Serie C, per poi disputare un altro campionato di Serie B con il nella stagione 1979-1980, e uno in Serie C1 l'anno seguente.\nIn carriera, oltre alle 5 presenze in Serie A con la maglia della Fiorentina, ha totalizzato 87 presenze e 8 reti in tre stagioni giocate in Serie B con Bari e Matera; con le 6 reti messe a segno coi lucani nella stagione 1979-1980 \u00e8 tuttora il migliore marcatore materano in seconda serie."}
{"id": "2636045", "revid": "599013", "url": "https://it.wikipedia.org/wiki?curid=2636045", "title": "Fernando Quintanilla", "text": "Carriera.\nGiocatore.\nCresciuto nella florida cantera dell'Athletic Bilbao, debutta con il Bilbao Athletic nella stagione 1983-1984. Dopo due anni viene promosso in prima squadra, debuttando in Primera Divisi\u00f3n spagnola il 31 agosto 1985 nella partita Osasuna-Athletic Bilbao (0-1). Milita quindi per quattro anni con i \"rojiblancos\", venendo ceduto al Malaga nel 1990-1991. I campionati successivi lo vedono vestire le maglie di Marbella, Real Betis ed Elche, per concludere la carriera nel 1997 tra le file dello Zamudio.\nDirigente.\nEntra a farne parte ricoprendo il ruolo di direttore tecnico del centro tecnico di Lezama, sede del settore giovanile del team basco."}
{"id": "2636048", "revid": "1543377", "url": "https://it.wikipedia.org/wiki?curid=2636048", "title": "Sindrome sgombroide", "text": "La sindrome sgombroide \u00e8 una intossicazione risultante dall'ingestione di pesce alterato, che, essendo dovuta prevalentemente all'alto tenore di istamina, si manifesta con una sintomatologia simile a quella di una allergia.\n\u00c8 il secondo tipo pi\u00f9 frequente di intossicazione da prodotti ittici, seconda solo alla ciguatera. Spesso, tuttavia, essa non viene rilevata perch\u00e9 assomiglia e viene confusa con l'allergia alimentare.\nTale intossicazione viene riportata con la massima frequenza relativamente al consumo di specie ittiche a carne rossa, appartenenti alle famiglie Scombridae (come il tonno, il tonno pinna gialla, il tonnetto striato [chiamato anche \"bonito\"], lo sgombro, la lampuga), Clupeidae (sardine, aringhe, cheppie e acciughe) e specie ittiche imparentate con queste, refrigerate o conservate in modo non adeguato dopo la pesca.\nLa sindrome sgombroide pu\u00f2 derivare dall'inappropriato trattamento del pesce durante l'immagazzinamento o la lavorazione, quando per l'innesco di processi di degradazione si producono quantit\u00e0 importanti di istamina. L'istamina \u00e8 una delle sostanze tossiche implicate nell'intossicazione sgombroide.\nNei tessuti di pesci in decomposizione sono state trovate altre sostanze chimiche, ma la loro associazione con la sindrome sgombroide non \u00e8 stata stabilita chiaramente.\nCause.\nA differenza di molti tipi di intossicazione alimentare, questa forma non \u00e8 prodotta da un organismo o da un virus. L'istidina \u00e8 presente in natura in molti tipi di pesce e a temperature superiori ai 16\u00a0\u00b0C (60\u00a0\u00b0F), a contatto con l'aria, essa viene convertita nell'ammina biogenica istamina da parte dell'enzima istidina decarbossilasi, prodotto dal batterio \"Morganella morganii\" (questo \u00e8 uno dei motivi per cui il pesce va immagazzinato sempre a basse temperature).\nL'istamina non viene distrutta dalle normali temperature di cottura, di conseguenza il pesce mal conservato o lavorato, anche se adeguatamente cotto, pu\u00f2 contenere istamina che provoca la sindrome.\nL'istamina \u00e8 un mediatore chimico delle reazioni allergiche, e i sintomi che essa determina sono quelli che si hanno in corso di gravi reazioni allergiche.\nI batteri producono elevati livelli di istamina grazie all'enzima istidina decarbossilasi, infatti questi batteri metabolizzano cos\u00ec l'aminoacido istidina normalmente presente nelle proteine muscolari.\nIl congelamento, la cottura, l'affumicatura, la conservazione e/o l'inscatolamento non distruggono le potenziali tossine.\nSintomi.\nQuantit\u00e0 di 500\u00a0mg/kg o pi\u00f9 possono essere il livello soglia oltre il quale la maggior parte delle persone manifestano una sintomatologia conclamata che consiste in arrossamento della pelle, cefalea pulsante, bruciore orale, crampi addominali, nausea, diarrea, palpitazioni, senso di malessere e raramente ipertermia o perdita della vista. I sintomi solitamente compaiono entro 10-30 minuti dall'ingestione del pesce e sono generalmente autolimitanti. I segni fisici possono comprendere pallore diffuso, eritema, tachicardia, dispnea e ipotensione o ipertensione. Le persone con asma sono pi\u00f9 suscettibili di problemi respiratori quali dispnea o broncospasmo.\nI sintomi di intossicazione possono comparire entro pochi minuti e fino a due ore in seguito al consumo di cibo deteriorato. I sintomi solitamente durano approssimativamente dalle quattro alle sei ore e raramente persistono per pi\u00f9 di uno-due giorni.\nPrevenzione.\nLa prevenzione delle manifestazioni consiste nel consumo di pesce che ha mantenuto in modo corretto la catena del freddo, con temperature inferiori a 3,3\u00a0\u00b0C, dal momento della pesca fino al consumatore finale.\nTerapia.\nIl trattamento prevede supporti vitali alla respirazione con l'infusione di liquidi. Gli antistaminici sono i farmaci di elezione per questa patologia."}
{"id": "2636051", "revid": "228587", "url": "https://it.wikipedia.org/wiki?curid=2636051", "title": "Celio (disambigua)", "text": ""}
{"id": "2636052", "revid": "125141140", "url": "https://it.wikipedia.org/wiki?curid=2636052", "title": "Celia (nome)", "text": "Origine e diffusione.\nDeriva dal latino \"Caelia\", femminile di \"Caelius\", nome di una gens romana; si basa sul termine \"caelum\" (\"cielo\" o \"paradiso\"), e pu\u00f2 quindi significare \"celeste\", \"del paradiso\". Altre fonti lo riconducono al greco \u03ba\u03bf\u1fd6\u03bb\u03bf\u03c2 (\"koilos\", \"caverna\"), latinizzato poi in \"Celius\".\nViene utilizzato anche come ipocoristico di Cecilia. In inglese venne introdotto da Shakespeare, che lo us\u00f2 nella commedia \"Come vi piace\".\nOnomastico.\nL'onomastico si festeggia lo stesso giorno della forma maschile Celio, il 27 luglio, in memoria di san Celio eremita."}
{"id": "2636053", "revid": "486946", "url": "https://it.wikipedia.org/wiki?curid=2636053", "title": "Kotoka International Airport", "text": ""}
{"id": "2636054", "revid": "118456349", "url": "https://it.wikipedia.org/wiki?curid=2636054", "title": "Celia", "text": ""}
{"id": "2636057", "revid": "287204", "url": "https://it.wikipedia.org/wiki?curid=2636057", "title": "Defying Gravity (album)", "text": ""}
{"id": "2636058", "revid": "709565", "url": "https://it.wikipedia.org/wiki?curid=2636058", "title": "Defying Gravity", "text": "Defying Gravity (\"sfidando la gravit\u00e0\" in lingua inglese) pu\u00f2 riferirsi a:"}
{"id": "2636061", "revid": "767487", "url": "https://it.wikipedia.org/wiki?curid=2636061", "title": "Armando Peraza", "text": "Grazie alle sue collaborazioni con il chitarrista Carlos Santana, il pianista jazz George Shearing e il vibrafonista Cal Tjader, tra il 1950 al 1990, \u00e8 riconosciuto a livello internazionale come una delle pi\u00f9 importanti figure nell'ambito delle percussioni latine. Conosciuto soprattutto come conguero e bongocero, Peraza \u00e8 anche un abile ballerino e compositore. \u00c8 apparso nelle registrazioni di P\u00e9rez Prado, Machito, George Shearing, Charlie Parker, Tito Puente, Cal Tjader e Carlos Santana.\nLe performance con Santana, Shearing e Tjader lo portarono alla fama internazionale. \u00c8 stato introdotto nella Smithsonian Institution e ha avuto tre \"Armando Peraza Days\" dalla citt\u00e0 di San Francisco.\nBiografia.\nNato a Lawton Batista, L'Avana, Cuba, rimase orfano all'et\u00e0 di 7 anni \u00e8 ha vissuto per le strade, vendendo verdura. Si guadagn\u00f2 una buona reputazione come sportivo nel baseball e nel pugilato. Un tempo, infatti, era allenatore di boxe. Durante una partita di baseball incontr\u00f2 un musicista che lo port\u00f2 al suo primo ingaggio da professionista con il famoso e locale direttore d'orchestra Alberto Ruiz.\nInizi\u00f2 la sua carriera da musicista come batterista e ballerino nelle piccole band di L'Avana.\nLasci\u00f2 Cuba nel 1948 per trasferirsi in Messico per curare un suo vecchio amico, il batterista Mongo Santamar\u00eda. Successivamente, nel 1949 arriv\u00f2 a New York dove, dopo aver suonato con la band di Machito, venne ingaggiato da Charlie Parker per delle registrazioni insieme a Buddy Rich e molti altri. Dopo un periodo trascorso in Messico, dove ha registrato numerose colonne sonore insieme a P\u00e9rez Prado per l'industria del cinema messicano, torn\u00f2 negli Stati Uniti e si stabil\u00ec a San Francisco, dove attualmente vive. Durante la sua permanenza sulla costa occidentale, suon\u00f2 con Dizzy Gillespie in tour con Charles Mingus e Dexter Gordon su e gi\u00f9 per la California.\nNel 1954, pur lavorando a San Francisco con il pianista Dave Brubeck, Peraza incontr\u00f2 Cal Tjader, che era il batterista di Brubeck. Il compositore jazz Leonard Feather raccomand\u00f2 Peraza alla Fantasy Records, insieme a Tjader per registrare un album afro-cubano, chiamato \"Ritmo Caliente\" ed \u00e8 stato innovativo per l'utilizzo di strumenti afro-cubani. Durante questo periodo, Peraza venne introdotto dal pianista inglese George Shearing e dal bassista Al McKibbon. Peraza si un\u00ec alla band per ben 12 anni che lo ha portato in prima linea fra i musicisti afro-cubani. \u00c8 stato durante il periodo con Shearing che emerse il talento di compositore di Peraza, nel quale scrisse e registr\u00f2 ventuno canzoni per il pianista, come \"Mambo in Chimes\", \"Mambo in Miami\", \"Ritmo Africano\", \"Armando's Headway\", \"This Is Africa\", \"Estampa Cubana\" e molti altri. Queste registrazioni sono state al centro della \"mambo mania\" che port\u00f2 Peraza al successo.\nLa straordinaria tecnica e la forza espressiva di Peraza caratterizzarono lo stile dello stesso Shearing. I due fecero il giro del mondo, ma \u00e8 stato in America dove ha vissuto il razzismo istituzionalizzato. Un esempio \u00e8 stato un incidente accaduto a Miami durante gli incontri fra Shearing e Peggy Lee nel 1959: a Peraza e agli altri membri della band di colore non \u00e8 stato permesso entrare nell'albergo, rispetto ai colleghi bianchi. Shearing e Lee risolsero la situazione minacciando di \"tirare fuori le prestazioni\", affinch\u00e9 Peraza e gli altri potessero entrare nell'albergo. Quello di Shearing fu uno dei primi gruppi jazz razzialmente integrato. Con Shearing Peraza ebbe l'opportuni\u00e0 di suonare con le orchestre sinfoniche di Boston, Philadelphia, New York e Oklahoma City. Ha inoltre partecipato a due spettacoli organizzati per la regina Elisabetta II d'Inghilterra.\nNel 1959, Peraza partecip\u00f2 alla registrazione di \"Mongo\", un album di Mongo Santamar\u00eda, uno dei dischi pi\u00f9 importanti della storia della musica afro-cubana. Partecip\u00f2 anche il batterista Francisco Aguabella, un altro amico di Peraza, sul brano \"Afro-blue\", diventato un classico dopo che lo registr\u00f2 John Coltrane.\nNei primi anni sessanta, Peraza si un\u00ec a Tjader per i prossimi sei anni. Venne incoraggiato dal suo amico, il batterista jazz Shelly Manne a continuare a registrare nel sud della California. Peraza si esib\u00ec in tutti i locali delle zone circostanti, tra cui nel Manhole Shelley (di propriet\u00e0 di Shelley). Un punto culminante per la carriera di Armando Peraza fu la sua esibizione con la band di Stan Kenton all'apertura dell'Hollywood Bowl. Grazie alla sua amicizia con Manne, quest'ultimo present\u00f2 a Peraza Judy Garland, che immediatamente lo scrittur\u00f2 nella sua orchestra per il \"The Judy Garland Show\", una serie televisiva del 1963-1964. Nell'autunno del 1964, registr\u00f2 con Cal Tjader l'LP \"Soul Sauce\". Il singolo \"Guachi Guaro\" vinse nel 1965 un Grammy Award.\nL'adattabilit\u00e0 e la mente aperta sono le caratteristiche d'approccio di Peraza, cos\u00ec che quando la musica rock prese in mano il business negli anni sessanta, Peraza divenne il primo percussionista afro-cubano ad aggiungere le classiche percussioni, quali congas e bongos, ad un pezzo rock, in particolare sul brano \"Cristo Redentor\" degli Harvey Mandel nel 1968.\nNel 1972, all'et\u00e0 di 48 anni, Peraza entr\u00f2 nel gruppo di Santana, che stava entrando in un periodo pi\u00f9 creativo e ha contribuito nella fusione di generi nella band di musica afro-cubana, rock, jazz e blues. Peraza rimase con Santana per circa vent'anni, suonando con percussionisti eccellenti, quali Jos\u00e9 Chepito Areas, Mingo Lewis, Oreste Vilat\u00f2 e Raul Rekow. Scrisse per la band almeno 16 canzoni, tra cui il pi\u00f9 famoso \u00e8 probabilmente \"Gitano\" dell'album \"Amigos\". Ha dato poi una sfumatura jazz al brano \"Mandela\" dell'album \"Freedom\". Alcuni di questi brani mettono proprio in evidenza la grande tecnica di Peraza, tra cui \"Hannibal\" (\"Zebop!\"), \"Bambele\" e \"Bambara\" (entrambi su \"Viva Santana!\") e \"Mother Africa\" (\"Welcome\").\nGli anni novanta e duemila.\nPeraza si ritir\u00f2 dalla band di Santana nel 1990, all'et\u00e0 di 66 anni, anche se partecip\u00f2 ad un grande concerto a Santiago con la medesima band davanti a un pubblico di 100.000 persone.\nA partire dalla fine degli anni novanta Peraza \u00e8 rimasto in semi-pensione a San Mateo, in California, con Josephine, sua moglie e partner d'affari per pi\u00f9 di trent'anni.\nNel 2002, torn\u00f2 a Cuba, il suo primo viaggio verso la sua patria dopo pi\u00f9 di 50 anni. Nel 2005, \u00e8 apparso in una registrazione del musicista John Santos. Nel luglio del 2006, Peraza, all'et\u00e0 di 82 anni, prese di nuovo parte nella band di Santana per il Montreux Jazz Festival in Svizzera. Pi\u00f9 tardi, nel mese di agosto, Peraza \u00e8 comparso al jazz festival di San Jos\u00e9.\nNel gennaio 2007, Peraza ha ricevuto un \"Peraza Lifetime Achievement Award\" dalla Voices of Latin Rock. La mostra omaggio si \u00e8 svolta presso la storica discoteca Bimbo's a San Francisco, che ha visto la partecipazione di Carlos Santana, che ha presentato a Peraza il premio. Hanno partecipato anche i membri del gruppo Malo e quelli originali dei Santana, ovvero Jos\u00e9 Chepito Areas, Michael Shrieve, Mike Carabello e Gregg Rolie.\nPeraza ha una figlia, Tracy, e tre nipoti: Adriel, Jalil e Jehireh.\n\u00c8 deceduto a San Francisco nel 2014 all'et\u00e0 di 89 anni."}
{"id": "2636066", "revid": "1851848", "url": "https://it.wikipedia.org/wiki?curid=2636066", "title": "Ugo Tomeazzi", "text": "Fu attivo negli anni sessanta e settanta.\nCarriera.\nGiocatore.\nClub.\nCresciuto nelle giovanili del proveniente da una formazione dilettantistica ferrarese di Sant'Agostino, con i \"canarini\" disputa due stagioni in Serie B, nella seconda delle quali realizza 11 reti, non sufficienti tuttavia ad evitare la retrocessione in Serie C.\nNel 1960 transita brevemente all'Inter, senza scendere in campo, quindi passa al , con cui esordisce in serie A il 13 novembre 1960 in occasione del Derby della Mole, chiuso a \"reti bianche\", e disputa 22 incontri , con 3 reti all'attivo, del campionato 1960-1961 chiuso dai granata al dodicesimo posto.\nA fine stagione cambia nuovamente casacca trasferendosi al , disputando 2 stagioni, la prima in A e la seconda in B, senza riuscire ad imporsi come titolare (28 presenze complessive), ma conquistando nell'annata 1961-1962 la promozione in A e la Coppa Italia. Nella stagione successiva, in Serie A, viene anche squalificato per un mese per doping, insieme ad altre tre compagni di squadra.\nNel 1963 passa quindi al , formazione di cui diventer\u00e0 una \"bandiera\", con 9 stagioni all'attivo, 5 in A e 4 in B, 219 presenze complessive, centrando due promozioni in massima serie (annate 1965-1966 e 1970-1971).\nLascia i virgiliani al termine della stagione 1971-1972, conclusa con la retrocessione in B, e disputa le ultime stagioni della carriera in Serie C con e .\nIn carriera ha totalizzato complessivamente 131 presenze e 9 reti in Serie A e 185 presenze e 25 reti in Serie B.\nNazionale.\nHa disputato con la Nazionale Olimpica le Olimpiadi di Roma 1960, chiuse al quarto posto, con all'attivo 4 presenze e 2 reti, tra cui quella nella \"finalina\" persa contro l'Ungheria.\nAllenatore.\nHa intrapreso successivamente la carriera di allenatore, guidando il Mantova in Serie C fino alla stagione 1979-1980, quando viene esonerato dopo un cattivo avvio di stagione. Nel 1982, mentre \u00e8 alla guida della formazione Primavera della SPAL, subentra a Titta Rota alla guida della prima squadra, senza evitarne la retrocessione in Serie C1. Tra il 1983 e il 1985 guida il Rovigo per due stagioni in Serie D: nella prima giunge al secondo posto staccato di due punti rispetto al , nel secondo \u00e8 ancora nella piazza d'onore dopo un lungo duello con l'Orceana e manca la finale di Coppa Italia battuto dal Rosignano. Successivamente allena il Suzzara con cui ottiene la promozione in serie C2 e il , con cui ottiene la prima promozione in Serie C1 della storia della societ\u00e0, con una squadra ripescata dall'Interregionale. Rimane sulla panchina carpigiana per i tre successivi campionati in terza serie, e nel 1992 torna al Mantova, dove ottiene immediatamente la promozione in Serie C1; nella stagione successiva viene inizialmente sostituito da Gianfranco Bellotto, per poi tornare sulla panchina virgiliana conducendo la squadra ai \"playoff\".\nDopo il fallimento del Mantova, nel 1994, sostituisce Ferruccio Mazzola al , sempre in Serie C1, e quindi subentra a Giancarlo D'Astoli sulla panchina del Fiorenzuola, mancando l'approdo ai playoff. Nella stagione 2000-2001 torna per la terza volta al Mantova, come responsabile dell'area tecnica."}
{"id": "2636067", "revid": "34392", "url": "https://it.wikipedia.org/wiki?curid=2636067", "title": "Cascading Style Sheet", "text": ""}
{"id": "2636072", "revid": "106456", "url": "https://it.wikipedia.org/wiki?curid=2636072", "title": "Claude Fleury", "text": "Biografia.\nFiglio di un avvocato, studi\u00f2 al \"Coll\u00e8ge de Clermont\" e divenne a sua volta avvocato al Parlamento di Parigi nel 1658.\nIntraprese quindi studi teologici e fu nominato abate dell'Ordine Cistercense nel 1667.\nCon l'appoggio di Bossuet divenne precettore dei Principi di Conti nel 1672.\nLuigi XIV lo fece precettore del suo figlio naturale, Luigi di Borbone, conte di Vermandois (1667-1683), incarico che Fleury conserver\u00e0 fino alla morte di quest'ultimo, avvenuta nel 1683.\nPer testimoniargli la propria riconoscenza Luigi XIV gli concesse il beneficio come abate commendatario dell'Abbazia di Loc-Dieu nella diocesi di Rodez.\nNel 1689 divenne quindi vice-precettore dei duchi di Borgogna, d'Anjou e di Berry, nipoti di Luigi XIV e dei quali F\u00e9nelon era il precettore.\nFu eletto membro dell'Acad\u00e9mie fran\u00e7aise nel 1696 e nel 1706 Luigi XV gli concesse il priorato di Argenteuil, nominandolo suo confessore nel 1716.\nLa sua opera pi\u00f9 rilevante, alla quale lavor\u00f2 per trent'anni, \u00e8 una \"Storia ecclesiastica\" che apparve per la prima volta in 20 volumi nel 1691. \nEssa conobbe numerose edizioni e fu tradotta in latino, in tedesco e in italiano.\nL'opera copre il periodo tra la fondazione del Cristianesimo e l'anno 1414 e sar\u00e0 pi\u00f9 tardi completata da un'edizione in 36 volumi che si spinge fino all'anno 1595.\nAnche numerose altre opere di Fleury saranno pi\u00f9 volte riviste: alcune di esse, che la chiesa del tempo giudic\u00f2 prossime al Giansenismo (compreso il suo popolare \"Catechismo\"), furono messe all'indice.\nVoltaire disse di lui che \"Visse a corte nella solitudine e nel lavoro. La sua \"Storia della Chiesa\" \u00e8 la migliore che sia mai stata scritta, e i discorsi preliminari sono ancora superiori alla storia. Essi, a differenza della \"Storia\", sono quasi degni di un filosofo\"."}
{"id": "2636076", "revid": "767487", "url": "https://it.wikipedia.org/wiki?curid=2636076", "title": "Unione Sportiva Pistoiese 1982-1983", "text": "Questa voce raccoglie le informazioni riguardanti l'Unione Sportiva Pistoiese nelle competizioni ufficiali della stagione 1982-1983.\nAvvenimenti.\nNella stagione 1982-1983 la Pistoiese allenata da Enzo Riccomini ha disputato il quattordicesimo campionato di Serie B della sua storia. Con 34 punti ha ottenuto il 14\u00ba posto, ottenendo la salvezza con due lunghezze di vantaggio su Reggiana e Bologna, retrocesse con Bari e Foggia.\nNella Coppa Italia la squadra arancione ha disputato prima del campionato il secondo girone di qualificazione, ottenendo un buon secondo posto con 7 punti, promossi ai quarti di finale l'Ascoli con 8 punti, seconde Varese e e Pistoiese con 7 punti, passa il Varese per miglior differenza reti.\nOrganigramma societario.\nArea direttiva\nArea sanitaria\nArea tecnica"}
{"id": "2636081", "revid": "729019", "url": "https://it.wikipedia.org/wiki?curid=2636081", "title": "Aeroporto Internazionale Jomo Kenyatta", "text": "L'Aeroporto Internazionale Jomo Kenyatta \u00e8 uno scalo aeroportuale kenyano situato nel \"matarafa\" Embakasi, a circa a sud-est dal centro direzionale di Nairobi, capitale dello Stato dell'Africa orientale, nonch\u00e9 capoluogo dell'omonima contea.\nOriginalmente indicato come Aeroporto di Embakasi, il suo nome venne cambiato nel 1978 in memoria di Jomo Kenyatta, primo ministro e poi eletto primo presidente del Kenya indipendente.\nL'aeroporto \u00e8 hub per le compagnie aeree Fly540 e Kenya Airways.\nStruttura.\nLa struttura, posta a m s.l.m. (), comprende una torre di controllo del traffico aereo, due terminal passeggeri, il Terminal 1 per i voli internazionali e locali no \"Low Cost\", il 2 riservato alle compagnie a basso costo, varie strutture di servizio e una pista con superficie in asfalto lunga e larga ( x ), con orientamento 06/24, priva sia di sistema di illuminazione a bordo pista (LIRL/MIRL/HIRL) che di sistema luminoso di avvicinamento PAPI."}
{"id": "2636082", "revid": "297059", "url": "https://it.wikipedia.org/wiki?curid=2636082", "title": "Jomo Kenyatta International Airport", "text": ""}
{"id": "2636091", "revid": "99767743", "url": "https://it.wikipedia.org/wiki?curid=2636091", "title": "Monika Maciejewska", "text": "Palmar\u00e8s.\nIn carriera ha conseguito i seguenti risultati:"}
{"id": "2636095", "revid": "31360", "url": "https://it.wikipedia.org/wiki?curid=2636095", "title": "Statistical Parametric Mapping", "text": ""}
{"id": "2636121", "revid": "1226", "url": "https://it.wikipedia.org/wiki?curid=2636121", "title": "Moltiplicazione vegetativa", "text": "La moltiplicazione vegetativa, spesso erroneamente definita riproduzione vegetativa, pi\u00f9 correttamente definibile con propagazione clonale, \u00e8 la tecnica agronomica con la quale si ottengono molti individui identici, moltiplicandoli mediante i dispositivi naturali delle piante stesse.\nLe piante infatti in moltissime specie sono disponibili, per occupare rapidamente l'ambiente e ottenere cos\u00ec un privilegio di affermazione ambientale, ad utilizzare diversi dispositivi che sono di fatto sistemi per duplicare lo stesso individuo.\nTali sistemi sono ad esempio i tuberi, i bulbi (caulinari e radicali), i rizomi, gli stoloni, le propaggini.\nIl termine \"riproduzione\" \u00e8 improprio dato che tale termine si riserva alla riproduzione per seme, ovvero per riproduzione sessuale in senso lato, dove la prole \u00e8 il prodotto dello scambio di materiale genetico fra genitori.\nLa coltivazione merceologica.\nLa coltivazione merceologica, quindi a scopo di commercio, ha come scopo l'affinamento di prodotti riconosciuti e apprezzati, su nicchie di mercato preparate. In tal senso sono importanti le filiere produttive non solo di un determinato tipo di frutto, ma anche di una precisa veriet\u00e0 di questo.\nSorge quindi la necessit\u00e0 di avere tutta una serie di piante che producano esattamente lo stesso tipo (variet\u00e0, pezzatura, forma, sapore, ecc.) di un determinato frutto. Questo si ottiene impiantando una serie di cloni della stessa pianta.\nLa clonazione naturale.\nI sistemi delle piante di produrre bulbi, tuberi, romi, sono ben note; la tecnica agroomica a questo punto si limita alla conservazione delle parti di piante adatte (appunto tuberi, rizomi, ecc.) e poi al loro impianto. Essendo il sistema assolutamente naturale, ed essendo altrettanto naturali gli adattamenti degli organismi patogeni, tutto il sistema \u00e8 affetto da notevoli problemi dati del fatto che \u00e8 una parte del \"corpo\" della pianta madre che \u00e8 trasmesso, e quindi attraverso questo pu\u00f2 essere trasmesso anche il corredo di patogeni della pianta madre.\nI sistemi tecnologici naturale-artificiali.\nTra tali sistemi vi sono alcuni che utilizzano tecniche artificiali, ma che applicano sistemi naturali di clonazione; tali sono ad esempio la Talea, la Margotta, la Propaggine, e con buona estensione l'Innesto.\nI sistemi tecnologici \"in vitro\".\nLe tecniche naturale-artificiali, sono in uso da secoli, danno un buon margine di successo, ma sono piuttosto impegnative nei termini della quantit\u00e0 di materiale necessario, fatto che limita grandemente la quantit\u00e0 di materiale (cloni) prodotti per ogni pianta madre.\nCi si \u00e8 resi conto che l'utilizzo dei primissimi tessuti indifferenziati delle gemme vegetative (meristemi) produce la possibile clonazione; con pochissime cellule si ha la possibilit\u00e0 di avere una pianta (un clone) completa.\nIl risalire poi alle gemme, il procedere in ambiente sterilizzato da patogeni, e l'operare. per le prime fasi replicative delle cellule \"in vitro\", cio\u00e8 ambiente totalmente controllato (in provetta), permette di ridurre enormemente le infezioni da patogeni, avendo tra l'altro una enorme possibilit\u00e0 di amplificazione della produzione, con pochissimo materiale della pianta madre."}
{"id": "2636129", "revid": "1540383", "url": "https://it.wikipedia.org/wiki?curid=2636129", "title": "Lotus 92", "text": "La Lotus 92 fu una vettura di Formula 1 con la quale il \"team\" inglese affront\u00f2 la prima parte del campionato di F1 del 1983, prima di essere sostituita definitivamente con il modello 94T, che disponeva di un motore turbo. Disegnata da Colin Chapman e Martin Ogilvie era spinta dal tradizionale motore Ford Cosworth DFV, montava il cambio Lotus/Hewland ed era gommata Pirelli.\nAspetti tecnici.\nDerivata dalla precedente Lotus 91, la 92 fu l'ultima vettura di F1 della Lotus a essere equipaggiata con un motore Ford-Cosworth, dopo ben 17 stagioni di collaborazione (che tuttavia riprender\u00e0 dalla stagione 1992). \nStagione 1983.\nLa vettura venne impiegata nelle prime otto gare della stagione dal solo Nigel Mansell, mentre il modello 93T venne affidato gi\u00e0 dalla seconda gara stagionale a Elio De Angelis. Ottenne un solo punto nel Gran Premio degli Stati Uniti-Est."}
{"id": "2636136", "revid": "1543377", "url": "https://it.wikipedia.org/wiki?curid=2636136", "title": "Gabapentin", "text": "Il gabapentin \u00e8 il nome del principio attivo indicato specificamente nel dolore posterpetico e nell'epilessia parziale resistente alle terapie standard.\nViene commercializzato sotto vari nomi, tra cui Neurontin (Pfizer). \u00c8 un farmaco generico dal 2004.\nIndicazioni.\nSi usa in una vasta gamma di indicazioni; ma le indicazioni approvate sono: (Citato l'RCP) \"terapia adiuvante per l'epilessia parziale con o senza episodi di convulsioni secondarie generalizzate in pazienti refrattari agli antiepilettici standard. Trattamento sintomatico delle nevralgie posterpetiche\".\nIl dolore neuropatico in generale, di cui la nevralgia posterpetica \u00e8 una specifica istanza, non rientra tra le indicazioni esplicitamente approvate dall'AIFA per il gabapentin.\n\u00c8 inoltre curabile il dolore neuropatico periferico causate da complicanze dell'algodistrofia (o distrofia simpatica riflessa).\nMeccanismo d'azione.\nIl gabapentin si lega ai canali del calcio voltaggio dipendente diminuendo l'attivit\u00e0 di numerosi neurotrasmettitori come glutammato, noradrenalina, sostanza P ed amplificando l'attivit\u00e0 del neurotrasmettitore GABA aumentandone la concentrazione intersinaptica. \u00c8 attivo inoltre sull'attivit\u00e0 GABAergica non sinaptica.\nAvvertenze.\n\"Suicidio/ideazione di suicidio:\" l'assunzione di farmaci antiepilettici, tra cui gabapentin, per il trattamento di crisi convulsive, disordini psichiatrici, dolore neuropatico o altri disturbi pu\u00f2 determinare un aumento del rischio di suicidio nei pazienti o l'insorgere di idee e comportamenti suicidari. Il confronto con il topiramato ha evidenziato un aumento del rischio di suicidio associato a gabapentin (hazard ratio 1,42). Monitorare eventuali segni o sintomi riconducibili a idee suicidarie; in base alla gravit\u00e0 dei sintomi pu\u00f2 essere necessario ridurre o sospendere l'assunzione di gabapentin.\n\"Morfina:\" l'assunzione di gabapentin in seguito a somministrazione di morfina a rilascio prolungato determina un aumento della concentrazione plasmatica del farmaco antiepilettico. Monitorare il paziente e, in caso di insorgenza di effetti collaterali a livello del sistema nervoso centrale, ridurre opportunamente le dosi di gabapentin e di morfina.\n\"Epatite:\" in letteratura sono riportati casi di epatite e ittero colestatico associati al trattamento con gabapentin. Si consiglia di monitorare i valori di ALT e AST sia prima che durante la terapia per individuare un eventuale danno a livello epatico\n\"Disturbi della vista:\" in letteratura \u00e8 riportata una segnalazione di restrizione del campo visivo associata a terapia con gabapentin, reversibile con la sospensione del farmaco. In caso di insorgenza di gravi disturbi della vista, ridurre il dosaggio di gabapentin o sospendere la somministrazione del farmaco\n\"Disordini del movimento:\" in letteratura sono riportate due segnalazioni di disordini del movimento associati a gabapentin, che si sono risolti in seguito ad interruzione della terapia.\n\"Morte improvvisa:\" nel corso degli studi clinici pre-marketing si sono verificati alcuni episodi di morte improvvisa tra i pazienti in trattamento con gabapentin. L'incidenza di tali eventi \u00e8 risultata essere simile all'incidenza riscontrata sia nei pazienti in terapia con altri farmaci anticonvulsivanti, che nei pazienti epilettici non trattati.\n\"Allattamento:\" sono disponibili dati limitati riguardanti l'assunzione di gabapentin durante l'allattamento. La quantit\u00e0 di gabapentin presente nel latte materno risulta essere minore rispetto alla quantit\u00e0 di farmaco a cui il neonato viene esposto durante la gravidanza. La dose di gabapentin assunta dal bambino durante l'allattamento non sembra causare effetti avversi. La terapia antiepilettica nella madre non pu\u00f2 essere sospesa per evitare l'insorgenza di fenomeni convulsivi; si raccomanda quindi di assumere la minima dose efficace di gabapentin per evitare fenomeni di accumulo nel bambino, poich\u00e9 l'eliminazione del farmaco per via renale risulta minore rispetto ai pazienti adulti. Se possibile preferire l'assunzione di gabapentin in monoterapia. Si raccomanda comunque il monitoraggio di segni e/o sintomi riconducibili ad una eventuale tossicit\u00e0 del farmaco.\nOff-label.\nAlcuni psichiatri usano prescriverlo per il trattamento dei disordini bipolari\ne come stabilizzatore d'umore, in sostituzione di terapie con maggiori effetti collaterali; allo stato attuale tale uso appare controverso. Ma studi recenti hanno riscontrato che il gabapentin non \u00e8 pi\u00f9 efficace del placebo ed in uno studio addirittura risulta essere meno efficace.\nUno studio del 1999 valuta l'uso del gabapentin nel bruxismo.\nControindicazioni.\n\"Ipersensibilit\u00e0 a gabapentin (principio attivo) o a qualsiasi altro eccipiente\".\nEffetti indesiderati.\nSconsigliato l'uso prolungato per gli effetti avversi e in soggetti con insufficienza renale e diabete mellito. Per quanto riguarda la somministrazione agli anziani questa pu\u00f2 avvenire con dosaggi ridotti. Fra gli effetti collaterali pi\u00f9 frequenti si riscontrano cefalea, nausea, vertigini, disartrie, artralgie, diplopia, parestesie, mialgia, dolore toracico, porpora, atassia, amnesia, astenia, pancreatite, trombocitopenia, impotenza, leucopenia, dispepsia, vomito, dispnea.\nInterazioni.\nFenobarbital, fenitoina, acido valproico, tramadolo o carbamazepina non interagiscono con il gabapentin; inoltre, gabapentin non influenza i contraccettivi a base di noretisterone e/o etinilestradiolo. Non \u00e8 influenzato, inoltre, l'assorbimento del farmaco dal cibo. Per tutti questi motivi il gabapentin \u00e8 molto maneggevole nell'uso."}
{"id": "2636138", "revid": "1782831", "url": "https://it.wikipedia.org/wiki?curid=2636138", "title": "Associazione Calcio Pistoiese 2008-2009", "text": "Questa pagina raccoglie le informazioni riguardanti l'Associazione Calcio Pistoiese nelle competizioni ufficiali della stagione 2008-2009.\nLa squadra ha partecipato alla Lega Pro Prima Divisione, girone B, ed alla Coppa Italia di categoria."}
{"id": "2636150", "revid": "287204", "url": "https://it.wikipedia.org/wiki?curid=2636150", "title": "Occhio a quei due", "text": "Occhio a quei due \u00e8 un film televisivo del 2009 andato in onda su Canale 5 con Enzo Iacchetti, Ezio Greggio, e Antonia Liskova, per la regia di Carmine Elia.\nTrama.\nDue poliziotti, due personalit\u00e0 diverse ed estremamente conflittuali, forzati a collaborare per venire a capo di un crimine, proprio grazie a questa indesiderata collaborazione impareranno l'uno dall'altro nuove cose sul proprio mestiere e soprattutto su se stessi.\nEdoardo \u00e8 un poliziotto furbo senza paure e con il grilletto facile, divorziato per\u00f2 da Carla, una psicologa, con cui ha un figlio.\nBeppe \u00e8 un poliziotto da ufficio incapace di condurre azioni: \u00e8 contrario all'uso delle armi, ed \u00e8 una persona molto ansiosa. Va regolarmente dalla psicologa Carla, l'ex moglie di Edo.\nTrasmissione e ascolti.\nIl film \u00e8 andato in onda in prima visione su Canale 5 il 2 dicembre 2009 ed \u00e8 poi stato replicato di nuovo su Canale 5 il 29 marzo 2013, su Mediaset Extra il 9 settembre 2015 e il 21 e 22 aprile 2021 su Cine34, riscuotendo ancora un buon successo di pubblico per la sua trama avvincente."}
{"id": "2636151", "revid": "297059", "url": "https://it.wikipedia.org/wiki?curid=2636151", "title": "Aeroporto di Nairobi", "text": ""}
{"id": "2636154", "revid": "671029", "url": "https://it.wikipedia.org/wiki?curid=2636154", "title": "Enskede-\u00c5rsta-Vant\u00f6r", "text": "Enskede-\u00c5rsta-Vant\u00f6r \u00e8 una delle 14 circoscrizioni amministrative di Stoccolma, in Svezia.\nGeografia.\n\u00c8 situata a sud rispetto al centro cittadino della capitale svedese, e la sua superficie \u00e8 suddivisa nei seguenti quartieri:\n\"Enskedef\u00e4ltet\", \"Enskede g\u00e5rd\", \"Gamla Enskede\", \"Johanneshov\", \"Stureby\", \"\u00c5rsta\", \"\u00d6stberga\", \"Bandhagen\", \"H\u00f6gdalen\", \"\u00d6rby\", \"R\u00e5gsved\" e \"Hags\u00e4tra\".\nEnskede-\u00c5rsta-Vant\u00f6r \u00e8 nata ufficialmente il 1\u00ba gennaio 2007, in seguito all'unione delle circoscrizioni di \"Enskede-\u00c5rsta\" e \"Vant\u00f6r\" che erano in precedenza separate.\nAl 31 dicembre 2007 la popolazione ammontava a 85.084 persone."}
{"id": "2636156", "revid": "585241", "url": "https://it.wikipedia.org/wiki?curid=2636156", "title": "Salpinx", "text": "La salpinx () era uno strumento musicale simile alla tromba suonato nell'antica Grecia, di cui rimangono testimonianze nelle raffigurazioni presenti in sculture e dipinti.\nStruttura.\nLo strumento, assai simile alla tuba romana, era composto da un'imboccatura in osso, un tubo in bronzo dritto e stretto con una svasatura terminale anch'essa in bronzo, di forma e grandezza variabile: ne sono state descritte di forma conica, a bulbo o sferica. Probabilmente ognuna di esse aveva influenza sul suono prodotto dallo strumento. La lunghezza poteva variare da ottanta centimetri ad un metro e venti circa(contro il metro e mezzo della tromba romana), anche se un esemplare conservato nel Museum of Fine Arts di Boston (composto da tredici sezioni in osso connesse tra di loro da elementi metallici), ha una lunghezza che supera un metro e cinquantasette centimetri.\nOrigine.\nL'origine \u00e8 incerta: bench\u00e9 sicuramente usata nell'antica Grecia ne sono stati rinvenuti esemplari in Anatolia, Mesopotamia ed Egitto. Alcuni studiosi invece ne attribuiscono l'invenzione agli Etruschi.\nTimbro.\nLa salpinx ha una sua sonorit\u00e0 caratteristica: Eschilo descrive il suo suono penetrante e molto acuto, Aristotele lo paragona al barrito di un elefante. Secondo varie fonti, lo strumento sarebbe stato vietato in diverse citt\u00e0 egizie perch\u00e9 esso ricordava il raglio di un asino.\nUso.\nLa salpinx era destinata probabilmente ad un uso per segnalazioni sui campi di battaglia o per altre attivit\u00e0 militari o sociali, come convocazioni di folle o segnale per l'inizio di gare. Questo \u00e8 confermato anche da Aristotele che nel suo \"De audibilibus\" ne parla come di uno strumento destinato \"a segnalazioni in guerra, in giuochi, ed altro, ma non per produrre musica\"..\nAristide Quintiliano descrive, nel suo trattato sulla musica, la necessit\u00e0 di una salpinx e di un \u03c3\u03b1\u03bb\u03c0\u03b9\u03b3\u03ba\u03c4\u03ae\u03c2 \"salpinkt\u1e15s\" (cos\u00ec era chiamato lo strumentista della salpinx) nelle battaglie. Spiega che ogni ordine per le truppe veniva dato impiegando alcuni toni e melodie specifiche della salpinx. Questa azione permetteva all'esercito di ricevere un ordine alla volta, cos\u00ec come garantiva un certo livello di segretezza, con chiamate specifiche di salpinx sconosciute all'avversario."}
{"id": "2636158", "revid": "125441781", "url": "https://it.wikipedia.org/wiki?curid=2636158", "title": "3\u00ba Reggimento alpini", "text": "Il 3\u00ba Reggimento alpini \u00e8 un reparto dell'Esercito Italiano con sede a Pinerolo (TO).\nSimboli.\nStemma.\nScudo.\n\"Inquartato: il primo, d'azzurro al monte al naturale (M. Nero); il secondo, d'azzurro alla fascia d'argento caricata in palo di rosso a due verghette d'azzurro (per la Guerra di Liberazione); il terzo, d'azzurro a quattro fasce d'argento (per la Campagna di Grecia); il quarto, controinquartato: a) e d) d'azzurro alla palma al naturale fruttata di due d'oro, fondata su una campagna di verde (di Tripolitania); b) e c) di rosso al leone etiopico di Giuda d'oro coronato, passante, tenente nella branca destra una croce copta dello stesso, caricata del Cristo d'argento (per la Campagna d'Etiopia).\"\nInsegne.\nLe mostrine del Reggimento sono le fiamme a due punte di colore verde; alla base della mostrina si trova la stella argentata a 5 punte bordata di nero, simbolo delle Forze armate italiane.\nStoria.\nDalle origini.\nIl 1\u00ba novembre 1882 il reggimento viene formato a Fossano con i battaglioni \"Val Stura\", \"Val Maira\" e \"Monti Lessini\" al comando del colonnello Leone Pelloux. Nel 1885 il reggimento si trasfer\u00ec a Savigliano, trasferendosi a Torino, presso la caserma detta \u201cdel Rubatto\u201d, nel corso del 1887. Nel 1889 i quattro battaglioni assunsero i definitivi nomi di \"Pinerolo\", \"Fenestrelle\" \"Susa\" e \"Exilles\". Durante la Guerra di Abissinia del 1895-96 alcune compagnie del battaglione \"Fenestrelle\" ebbero il loro primo impiego bellico. Dopo la valanga del Beth, che travolse e uccise 88 minatori il 19 aprile 1904 i suoi reparti si distinsero durante le operazioni di soccorso ai sopravvissuti e delle salme degli uccisi. \nIl reggimento viene impegnato durante la guerra italo-turca in Libia (1911-1912), e successivamente combatte nella prima guerra mondiale. All'atto dell'entrata in guerra del Regno d'Italia, il 24 maggio 1915, il reggimento contava sui quattro battaglioni permanenti e sui quattro battaglioni della Milizia Territoriale \"Val Pellice\", \"Val Chisone\", \"Val Dora\" e \"Val Cenischia\". \nParticolarmente nota fu l'azione militare che port\u00f2 alla conquista del Monte Nero, avvenuta il 16 giugno 1915, celebrata anche da un noto canto di guerra. Parteciparono all'impresa i battaglioni \"Pinerolo\", \"Susa\", \"Exilles\", \"Val Pellice\", \"Val Dora\", \"Val Cenischia\". Nel dicembre dello stesso anno furono costituiti tre battaglioni della \u201cMilizia Mobile Monte\u201d (\"Monte Granero\", \"Monte Albergian\", \"Monte Assietta\") seguiti successivamente da altri due (\"Moncenisio\" e \"Courmayeur\"). Al termine del conflitto il battaglione \"Fenestrelle\u201d venne impiegato nella repressione dell'impresa di Fiume, fortemente voluta da Gabriele D'Annunzio.\nA seguito del riordinamento del 1921 viene inquadrato nella Divisione Alpina, e nel 1923 nel Raggruppamento Alpini; quindi nella Brigata alpina nel 1926. Dal 1935, assieme ai Reggimenti 4\u00ba Alpini e 1\u00ba Artiglieria alpina, \u00e8 inquadrato nella 1\u00aa Divisione alpina \"Taurinense\" e partecipa con il battaglione \"Exilles\" inquadrato nella 5\u00aa Divisione alpina \"Pusteria\" alla conquista dell'Etiopia, durante la guerra d'Eritrea.\nCon l'entrata in guerra del Regno d'Italia, il 10 giugno 1940, il reggimento viene impegnato sul fronte francese. Dopo aver partecipato alla Campagna italiana di Grecia e al successivo presidio dei Balcani, all'atto dell'armistizio dell'8 settembre 1943. resistette ai tedeschi fino al 15 settembre, quando si arrese a Begova Korita, in Montenegro.\nLa grande unit\u00e0 viene sciolta in Montenegro, molti alpini dopo lo scioglimento entrano a far parte della Divisione italiana partigiana Garibaldi, la quale oper\u00f2 a fianco della resistenza jugoslava.\nDopo l'8 settembre 1943 l'unico battaglione a non essere sciolto rimase il battaglione alpini \"Monte Granero\" che sebbene formato da classi anziane 1906/1910, decide di combattere i tedeschi a Quenza in Corsica e successivamente dal giugno al settembre del 1944 \u00e8 inserito nel Corpo Italiano di Liberazione (Abruzzi e Marche).\nIl 25 giugno 1944 il 3\u00ba Reggimento viene ricostituito ed inserito all'interno della 1\u00aa Brigata del Corpo Italiano di Liberazione; del reggimento facevano parte il battaglione Piemonte. e il battaglione alpini \"monte Granero\". Il reggimento viene sciolto il 25 settembre, ufficialmente per mancanza di rincalzi, e i suoi elementi confluiscono nel Reggimento Fanteria Speciale.\nDopoguerra.\nIl Battaglione \"Susa\", ricostituito nella primavera del 1946, per trasformazione del 526\u00ba Battaglione guardie, alle dipendenze del 4\u00ba Reggimento alpini, eredit\u00f2 le tradizioni del 3\u00ba Reggimento.\nNel 1975, in seguito alla soppressione dei reggimenti, il Battaglione \"Susa\" assunse forma autonoma alle dipendenze della Brigata alpina \"Taurinense\" e il 21 marzo 1976 gli venne consegnata la bandiera di guerra.\nDal 1963 al 2002 il Battaglione \"Susa\" prima, ed il 3\u00b0 poi, hanno fatto parte dell'Allied Mobile Force-Land-AMF(L) della NATO come elemento di base del Contingente \u201cCuneense\u201d, partecipando a numerose esercitazioni nelle aree di contingenza nord, centro e sud europee (Norvegia, Danimarca, Regno Unito, Spagna, Slovenia). L'AMF(L) nasce nel 1960 come forza multinazionale d'intervento che pu\u00f2 dispiegarsi con breve preavviso in qualunque zona minacciata del Comando alleato in Europa.\nIl 23 ottobre 1993 venne ufficialmente ricostituito il 3\u00ba Reggimento alpini, di cui assunse il comando il colonnello Armando Novelli. Nel periodo 2 marzo - 22 ottobre 1993 il Battaglione \"Susa\" prese parte all'operazione ONUMOZ in Mozambico, contribuendo alla formazione del Contingente Albatros. Unit\u00e0 del \"Susa\" continuarono a permanere in Mozambico fino a dicembre del 1994 per fornire sicurezza al Reparto di Sanit\u00e0 Aviotrasportabile.\nNel novembre del 1994 il 3\u00ba Alpini interveniva in soccorso alle popolazioni colpite dall'alluvione, operando nel Cuneese, meritando la Medaglia di bronzo al merito della Croce Rossa Italiana.\nIl 3\u00ba Reggimento Alpini, nei periodi 9 febbraio - 27 giugno 1997 e 22 agosto 1997 - 17 febbraio 1998, ha preso parte all'operazione \"Constant Guard\" in Bosnia ed Erzegovina, come parte della SFOR.\nNel 1999 il reggimento, con un preavviso di sole due settimane, ha partecipato all'operazione Joint Guardian. in Kosovo nel periodo 6 luglio - 29 ottobre, contribuendo alla formazione del Contingente KFOR. Dopo soli cinque mesi in patria, dal 15 marzo al 14 luglio il 3\u00b0 ha costituito, in Bosnia ed Erzegovina, l'Italian Battle Group ricevendo la responsabilit\u00e0 del settore della Brigata Multinazionale Nord (Brigata meccanizzata \"Sassari\").\nNel 2001 il Reggimento \u00e8 nuovamente impiegato in Kosovo nell'operazione \u201cJoint Guardian\u201d, nel periodo 19 giugno - 9 ottobre, contribuendo alla formazione del Contingente KFOR.\nNel 2002, il Reggimento, con la Compagnia Comando e Supporto Logistico e la 36\u00aa Compagnia, \u00e8 stato impiegato nell'operazione ISAF in Afghanistan, mentre la 221\u00aa Compagnia ha partecipato nei Balcani all'operazione \"Amber Fox\" in Macedonia (FYROM).\nNel 2004, il Reggimento con la Compagnia Comando e S.L. ed il Battaglione alpini \"Susa\" \u00e8 stato impiegato nell' \"operazione Sparviero\" in Afghanistan.\nDal 4 al 28 aprile 2005 con il Battaglione alpini \"Susa\" ha preso parte all'operazione \"Althea\" in Bosnia ed Erzegovina. Nel corso del 2005 unit\u00e0 a livello plotone del \"Susa\" e singoli militari hanno preso parte all'Operazione Antica Babilonia in Iraq, \u201cPresidium\u201d ed \u201cISAF\u201d in Afghanistan e \u201cJoint Enterprise\u201d in Kosovo.\nTra il febbraio e l'agosto del 2007 \u00e8 stato impiegato quale pedina costitutiva del Contingente ITALFOR XV, nell'ambito della missione ISAF a Kabul, in Afghanistan.\nIl reggimento \u00e8 stato altres\u00ec chiamato a fornire la base su cui si \u00e8 costituito il Contingente ITALFOR XIX, sempre impiegato nella capitale afgana nell'ambito dell'operazione ISAF.\nNel 2010 il reparto \u00e8 stato impegnato, tra aprile e ottobre, in Afghanistan nell'ambito dell'operazione ISAF questa volta nella delicata area di Shindand.\nTra l'agosto 2012 e il marzo 2013 il Reggimento \u00e8 stato nuovamente dispiegato in terra Afghana nell'area di Shindand.\nNonostante i pressanti impieghi esteri il Reparto \u00e8 stato a pi\u00f9 riprese impegnato nell'Operazione Strade Sicure atta a garantire il controllo del territorio.\nSoccorso alla popolazione.\nFebbraio 2012: aliquote di personale e mezzi del 3\u00ba Reggimento alpini sono mobilitati per l'emergenza maltempo e sono intervenuti nel recupero di popolazione civile rimasta isolata nella provincia dell'Aquila (L'Aquila, Sulmona e Avezzano).\nOnorificenze.\nNella sua storia il 3\u00ba Reggimento alpini ha meritato le seguenti onorificenze alla bandiera:\nI Comandanti.\nComandanti 1882-1944.\nLeone Pelloux, Gaetano Gobbo, Ettore Troya, Vincenzo Giachetti, Felice Amerio, Oreste Zavattari, Gino Marini, Mario Raffa, Ernesto Alliana, Angelo Como d'Agna Sabina, Jacopo Cornaro, Emilio Alliney, Luigi Chicco, Isidoro Rovero, Luigi Chicco, Serafino Pratis, Luigi Chicco, Giovanni Faracovi, Vittorio Emanuele Rossi, Mario Cerruti, Giuseppe Cremascoli, Giuseppe Bellocchio, Umberto Fabbri, Emilio Faldella, Carlo Cigliana, Maggiorino Anfosso.\nComandanti Battaglione \u201cSusa\u201d (1946- 2001) [con il grado di Tenente Colonnello].\nPietro Mellano, Antonio Saltini, Stefano Coisson, Aldo Bricco, Giuseppe Inaudi, Tito Corsini, Alberto Boato, Felice Tua, Enrico Corelli, Tullio Mamini, Riccardo Richiardi, Riccardo Ghirardi, Vittorio Conti, Giovanni Vogliano, Pier Emilio Lucio, Raffaele Carleismo, Luigi Cappelletti, Luigi Fregosi, Claudio Rovatti, Carlo Jean, G. Battista Bolchi, Pierluigi Bortoloso, Filippo Bertorelli, Carlo Cabigiosu, Ferruccio Boriero, Davino Fazia, Gianfranco Marinelli, Armando Novelli, Giovanni Marizza, Claudio Graziano, Massimo Panizzi.\nComandanti dal 1993 - [con il grado di Colonnello].\nArmando Novelli, Giovanni Marizza, Giuseppino Vaccino, Vincenzo Cardo, Gaetano Lombardi, Fausto Macor, Gian Paolo Bormetti, Federico Bonato, Dario Ranieri, Giovanni Manione, Lucio Gatti, Giulio Armando Lucia, Carlo Sardi, Andrea Bertocchi, Carlo Di Somma, Alberto Vezzoli, Nicola Piasente, Gianmarco di Leo, Christian Bison.\nCollegamenti esterni.\nTra i comandanti del Btg Susa dall'Ottobre del 1994 al Luglio del 1996, c'\u00e8 anche il Tenente Colonnello Paolo Serra"}
{"id": "2636159", "revid": "287204", "url": "https://it.wikipedia.org/wiki?curid=2636159", "title": "Nazionale di pallacanestro della Danimarca", "text": "La nazionale di pallacanestro della Danimarca, selezione dei migliori giocatori di pallacanestro di nazionalit\u00e0 danese, rappresenta la Danimarca nelle competizioni internazionali di pallacanestro gestite dalla FIBA. \u00c8 gestita dalla \"Federazione cestistica della Danimarca\".\nStoria.\nAffiliata alla Fiba dal 1951, nello stesso in cui ha segnato la sua prima partecipazione ai Campionati Europei, arrivando quattordicesima. \u00c8 stata presente anche alle due edizioni successive ottenendo scarsi risultati e da allora non si \u00e8 pi\u00f9 classificata per tornei di rilievo.\nNon ha mai partecipato ad Olimpiadi e Campionati Mondiali.\nNel 2005 la FIBA divise la zona europea in tre categorie:\nLa nazionale danese fu inserita in Division B e disput\u00f2 il corrispondente Campionato Europeo, salendo immediatamente di categoria, salvo poi retrocedere ancora nel corso del 2007.\nNel 2010 alla sua ultima apparizione in un torneo ufficiale ha partecipato al campionato europeo divisione C conquistando il titolo."}
{"id": "2636160", "revid": "1320306", "url": "https://it.wikipedia.org/wiki?curid=2636160", "title": "Trattamento legale della prostituzione", "text": "Il trattamento legale della prostituzione varia notevolmente da paese a paese, dall'essere perfettamente legale e considerata come una qualsiasi altra professione, fino all'essere un crimine punibile, tanto che in molte giurisdizioni la prostituzione risulta essere illegale sempre e comunque; in alcune \u00e8 legale (come scambio di sesso per denaro) mentre le attivit\u00e0 correlate, come l'adescamento in luogo pubblico, la gestione di un bordello e lo sfruttamento della prostituzione rimangono illegali.\nIn altri ordinamenti infine la prostituzione \u00e8 sempre legale e regolamentata. Nella maggior parte delle giurisdizioni che criminalizzano la prostituzione il \"lavoratore sessuale\" \u00e8 la parte soggetta a sanzione, mentre solo in alcune di esse \u00e8 anche o solo il cliente.\nPanoramica.\nIn molti paesi il lavoro sessuale rimane controverso; i rappresentanti di certe religioni vi si oppongono con veemenza considerandola una minaccia ed essenzialmente contraria ai loro codici morali, mentre altri la vedono pi\u00f9 come un \"male necessario\". Attivisti e organizzazioni varie ritengono che la questione riguardante i diritti umani dei lavoratori del sesso sia della massima importanza, compresi quelli relativi alla libert\u00e0 di parola, di movimento e per tutto ci\u00f2 che riguarda le assicurazioni sanitarie e l'alloggio.\nAlcune organizzazioni femministe si oppongono alla prostituzione considerandola come una forma di sfruttamento in cui i maschi dominano le donne e come una pratica ch'\u00e8 risultato d'una concezione e ordine sociale patriarcale. Ad esempio l'ONG \"European Women's Lobby (EWL)\", che si autodefinisce come la pi\u00f9 vasta organizzazione di associazioni femminili dell'Unione europea, ha condannato la prostituzione come \"un'intollerabile forma di violenza maschile\".\nNel dicembre 2012 il programma congiunto delle Nazioni Unite sull'HIV/AIDS ha pubblicato un documento sulla \"Prevenzione e trattamento dell'HIV e di altre infezioni a trasmissione sessuale per i lavoratori sessuali nei paesi a basso e medio reddito\" in cui sono contenute le seguenti raccomandazioni e buone pratiche:\nPsicologia forense.\nLa prostituzione \u00e8 stata variamente attaccata come forma di abuso e di violazione dei diritti umani, un attacco alla dignit\u00e0 e al valore delle persone, mentre per altre scuole di pensiero essa \u00e8 una professione legittima per cui una persona scambia atti sessuali per denaro e/o merci.\nAlcuni credono che le donne nei paesi in via di sviluppo sono i soggetti maggiormente vulnerabili allo sfruttamento e alla tratta degli esseri umani a scopo sessuale; mentre altri distinguono questa pratica criminosa dall'industria globale del sesso, in cui \"il lavoro sessuale viene fatto da adulti consenzienti, in cui atto di vendita o acquisto di servizi sessuali non rappresenta in alcun modo una violazione dei diritti umani\". Il termine \"lavoro sessuale\" \u00e8 usato in modo intercambiabile con \"prostituzione\" in accordo con l'OMS e l'ONU.\nLa Corte costituzionale della Repubblica italiana, nella sentenza n. 141 del 2019, ha ritenuto \u00abinconfutabile che, anche nell\u2019attuale momento storico, quando pure non si sia al cospetto di vere e proprie forme di prostituzione forzata, la scelta di \u201cvendere sesso\u201d trova alla sua radice, nella larghissima maggioranza dei casi, fattori che condizionano e limitano la libert\u00e0 di autodeterminazione dell\u2019individuo, riducendo, talora drasticamente, il ventaglio delle sue opzioni esistenziali. Pu\u00f2 trattarsi non soltanto di fattori di ordine economico, ma anche di situazioni di disagio sul piano affettivo o delle relazioni familiari e sociali, capaci di indebolire la naturale riluttanza verso una \u201cscelta di vita\u201d quale quella di offrire prestazioni sessuali contro mercede\u00bb. Per la Corte italiana - premesso che \"ciascun individuo possa fare libero uso della sessualit\u00e0 come mezzo di esplicazione della propria personalit\u00e0, s\u2019intende, nel limite del rispetto dei diritti e delle libert\u00e0 altrui\" - non pu\u00f2 essere certamente condiviso l\u2019assunto secondo cui la prostituzione volontaria rappresenterebbe una \u00abmodalit\u00e0 autoaffermativa della persona umana, che percepisce il proprio s\u00e9 in termini di erogazione della propria corporeit\u00e0 e genitalit\u00e0 (e del piacere ad essa connesso) verso o contro la dazione di diversa utilit\u00e0\u00bb.\nL\u2019offerta di prestazioni sessuali verso corrispettivo non rappresenta affatto uno strumento di tutela e di sviluppo della persona umana, ma costituisce \u2013 molto pi\u00f9 semplicemente \u2013 una particolare forma di attivit\u00e0 economica. La sessualit\u00e0 dell\u2019individuo non \u00e8 altro, in questo caso, che un mezzo per conseguire un profitto: una \u201cprestazione di servizio\u201d inserita nel quadro di uno scambio sinallagmatico. La Corte costituzionale ha concluso che, \"ammesso pure che vi siano persone che considerano personalmente gratificante esercitare la prostituzione, questo non cambia la sostanza delle cose\".\nTemi legali.\nI temi legali tendono a concentrarsi su quattro argomentazioni: la vittimizzazione, l'etica e moralit\u00e0, la libert\u00e0 dell'individuo e infine il beneficio o danno per la societ\u00e0 in generale (compresi i danni indiretti derivanti dalle questioni legate alla prostituzione).\nMolte persone sostengono la legalizzazione della prostituzione in quanto atto sessuale consensuale tra adulti (un crimine senza vittime), cosicch\u00e9 i governi non dovrebbero vietarne la pratica. Molti tra i contrari sostengono invece che le stesse prostitute sono delle vittime, in quanto la prostituzione \u00e8 una pratica che pu\u00f2 condurre a gravi effetti psicologici e fisici dannosi a lungo termine.\nTratta di esseri umani.\nGli oppositori alla legalit\u00e0 della prostituzione portano come argomento principale la cosiddetta tratta di esseri umani ai fini di sfruttamento sessuale.\nSecondo un rapporto del 2007 dell'Ufficio delle Nazioni Unite per il controllo della droga e la prevenzione del crimine le destinazioni pi\u00f9 comuni per le vittime della tratta di esseri umani a scopo sessuale sono Giappone, Israele, Belgio, Paesi Bassi, Germania, Italia, Turchia e Stati Uniti; mentre i principali paesi di origine delle persone trafficate sono Thailandia, Cina, Nigeria, Albania, Bulgaria, Bielorussia, Moldavia e Ucraina.\nSecondo le Nazioni Unite e il movimento per i diritti umani Amnesty International (che ne ha raccomandato la depenalizzazione) la prostituzione volontaria di persone adulte potrebbe essere invece tollerata e legalizzata, se non si figura come una tratta schiavistica ma come una scelta professionale.\nI tre modelli legislativi.\nLe discipline legali adottate nei diversi ordinamenti rispetto al fenomeno della prostituzione sono riconducibili a tre modelli legislativi fondamentali: il modello proibizionista, il modello abolizionista e il modello regolamentarista.\nProibizionismo e neo-proibizionismo.\nIl \"modello proibizionista\" considera la prostituzione come un'attivit\u00e0 illegale in quanto vietata dalla legge e perseguita penalmente. Negli ordinamenti che seguono questo modello \u00e8 reato offrire prestazioni sessuali a pagamento, in alcuni \u00e8 reato anche acquistare prestazioni sessuali a pagamento. Sono anche punite tutte le attivit\u00e0 di contorno alla prostituzione, come lo sfruttamento della prostituzione, l'induzione, il favoreggiamento.\nUna variante di questo modello \u00e8 il cosiddetto \"modello neo-proibizionista\" (talvolta chiamato erroneamente \"abolizionista\" in ambito femminista e dei movimenti anti-prostituzione) adottato nell'ultimo decennio in Svezia, Norvegia e Islanda, nel quale \u00e8 reato acquistare prestazioni sessuali a pagamento e costituiscono reato tutte le attivit\u00e0 di contorno alla prostituzione, ma non \u00e8 punito l'offrire prestazioni sessuali a pagamento. In pratica si sceglie di punire il cliente (solitamente con un'ammenda), ma non la prostituta, sull'assunto che questa sia la vittima del mercato della prostituzione e non l'artefice.\nAbolizionismo non proibizionista.\nIl \"modello abolizionista\" considera la prostituzione come un'attivit\u00e0 non lecita e che non pu\u00f2 essere oggetto di una normale attivit\u00e0 commerciale, ma al tempo stesso non punita penalmente. Negli ordinamenti che adottano questo modello non costituisce reato il prostituirsi, ossia l'offrire prestazioni sessuali a pagamento (salvo che sia fatto nelle forme dell'adescamento), cos\u00ec come non costituisce reato l'acquistare prestazioni sessuali a pagamento. Sono invece punite penalmente le attivit\u00e0 tipicamente associate alla prostituzione, quali lo sfruttamento, il reclutamento e il favoreggiamento.\nQuesto modello legislativo, che idealmente tenderebbe a estirpare il fenomeno della prostituzione senza far ricorso alla repressione penale a danno delle prostitute n\u00e9 dei clienti, si \u00e8 affermato nel dibattito giuridico nel secondo dopoguerra. A livello di fonti internazionali, la \"Convenzione per la repressione della tratta degli esseri umani e dello sfruttamento della prostituzione, adottata a New York il 21 marzo 1950\" (ratificata dall'Italia con Legge 23 settembre 1966, n. 1173) \u00e8 visibilmente ispirata alle politiche \"abolizioniste\". Il testo della Convenzione, infatti, impegna gli Stati aderenti a punire lo \"sfruttamento della prostituzione di un'altra persona anche se consenziente\", il \"mantenimento, direzione o amministrazione o contributo a finanziare una casa chiusa\". Mentre non richiede di punire la prostituzione in s\u00e9 o il fruire di prostituzione.\nRegolamentarismo.\nIl \"modello regolamentarista\" considera la prostituzione come un'attivit\u00e0 del tutto lecita e liberamente esercitabile come una qualsiasi attivit\u00e0 commerciale e ne regolamenta attentamente le forme di esercizio per assicurare che non vi siano fenomeni di sfruttamento o costrizione e per fare in modo che sia tutelata la dignit\u00e0 di chi si prostituisce. Anche nel modello regolamentarista chiaramente resta vietata la prostituzione minorile e resta intensamente punita sul piano penale qualsiasi forma di costrizione o coartazione.\nSul piano dei trattati internazionali, questo modello si presenta come coerente con i pi\u00f9 recenti strumenti pattizi, il cui focus \u00e8 incentrato sulla repressione di fenomeni come il \"trafficking\", pi\u00f9 che sul vietare la prostituzione in quanto tale. In tal senso, il Protocollo delle Nazioni Unite sulla prevenzione, soppressione e persecuzione del traffico di esseri umani, in particolar modo donne e bambini adottato a Palermo nel 2000, non fa pi\u00f9 riferimento alla repressione della prostituzione in quanto tale, ma alla repressione del traffico di esseri umani attraverso coercizione.\nDiffusione dei tre modelli.\nNei paragrafi che seguono, \u00e8 indicato il trattamento legale che \u00e8 apprestato al fenomeno della prostituzione nei vari ordinamenti del mondo, come riportato dal Rapporto annuale sui diritti umani 2008, pubblicato nel 2009.\nPaesi che adottano il modello proibizionista.\nNella maggioranza dei Paesi del mondo \u00e8 seguito il \"modello proibizionista\" che rende la prostituzione illegale. In molti di questi \u00e8 punita la condotta di chi si prostituisce, ma non quella del \"cliente\" (chi acquista una prestazione sessuale a pagamento), in altri sono puniti sia chi si prostituisce sia il cliente. In tre Paesi del Nord Europa (Svezia, Norvegia e Islanda) \u00e8 seguito un particolare modello legislativo, noto come \"modello svedese\" nel quale viene punito il cliente, ma non chi si prostituisce, sul presupposto che quest'ultimo soggetto \u00e8 vittima di sfruttamento.\nLa sanzione prevista per la prostituzione varia sensibilmente da Paese a Paese: in taluni Paesi islamici, che adottano la Sharia, chi si prostituisce pu\u00f2 essere punito con la pena di morte, in altri ordinamenti \u00e8 un crimine punibile con severe sanzioni detentive, in altri costituisce una violazione amministrativa, punita con tali sanzioni.\nLa prostituzione \u00e8 illegale:\nAl di fuori del mondo musulmano:\nPaesi che adottano il modello abolizionista.\nUna gran parte dei Paesi occidentali hanno adottato nel corso del '900 il \"modello abolizionista\". In questi ordinamenti la prostituzione non \u00e8 proibita, n\u00e9 \u00e8 proibito l'acquisto di prestazioni sessuali a pagamento. Sono invece punite tutta una serie di condotte collaterali alla prostituzione (favoreggiamento, induzione, reclutamento, sfruttamento, gestione di case chiuse, prostituzione tra i 16 e i 18 anni, etc.), allo scopo di scoraggiare la prostituzione senza una proibizione diretta.\nQuesto modello \u00e8 seguito:\nPaesi che adottano il modello regolamentarista.\nIn una ridotta minoranza di Paesi lo \"status\" giuridico della prostituzione segue il \"modello regolamentarista\". Negli ordinamenti che adottano questo modello la prostituzione \u00e8 legale ed \u00e8 regolamentata da norme pubblicistiche. La legalizzazione sovente include l'imposizione di tasse e restrizioni, pi\u00f9 o meno ampie, nell'esercizio della prostituzione anche con l'individuazione di luoghi preposti all'esercizio dell'attivit\u00e0 e la prescrizione di controlli sanitari obbligatori per prostitute e prostituti per la prevenzione e il contenimento delle malattie veneree e l'obbligo di segnalare attivit\u00e0 e residenza.\nLa prostituzione \u00e8 legale e regolamentata:\nSituazione italiana.\nL'Italia ha come principale fonte del diritto la Legge Merlin (Legge 20 febbraio 1958, n. 75) che recepisce in pieno la filosofia di fondo della Convenzione ONU del 1950 e l'approccio \"abolizionista\", proibendo ogni forma di regolamentazione, oltre a reprimere lo sfruttamento e il favoreggiamento, anche non a scopo di lucro.\nAlcune prostitute - che tuttavia non possono associarsi in cooperative o in case di tolleranza - sono state obbligate o hanno ottenuto loro stesse di poter rilasciare fattura e pagare le tasse e i contributi pensionistici, nonostante l'attivit\u00e0 di queste professioniste non sia riconosciuta in via ufficiale. La Corte di Cassazione ha sentenziato che la prostituta \"libera professionista\" ha diritto a ricevere un giusto compenso, e dovrebbe avere sempre diritto a emettere fattura con partita IVA, e che, inoltre, affittare o cedere un appartamento per uso di prostituzione, entro certi limiti, non dovrebbe considerarsi favoreggiamento della prostituzione.\nLa stessa Corte di Cassazione, con la sentenza 1\u00ba ottobre 2010, n. 20528, ha stabilito che la prostituzione tra adulti deve essere soggetta a tassazione, poich\u00e9 \u00e8 un'attivit\u00e0 \"lecita\". Di conseguenza, a partire dalla suddetta data in Italia, il meretricio avrebbe dovuto essere un'attivit\u00e0 tassabile a tutti gli effetti. La stessa Suprema Corte ha riconfermato, con la pronuncia 13 maggio 2011, n. 10578 che il meretricio \u00e8 effettivamente da considerare come \"un'attivit\u00e0 normale\" e con la medesima ha affermato che \"\u00abl'articolo 36 comma 34 bis della Legge 248/2006, facente capo alla Legge 537/1993 articolo 14 comma 4 ed all'articolo 6 comma 1 del D.P.R. 917/1986 T.U.I.R., ha implicitamente modificato la Legge 75/1958 agli articoli 7 e 3 comma primo numero 8, derogando i rispettivi dettami ai fini fiscali\u00bb\".\nSono state presentate numerose proposte di legge di abrogazione o modifica della suddetta legge Merlin. Talvolta sono state istituite, o ne \u00e8 stata proposta l'istituzione, delle \"zone di tolleranza\" (ufficiali o no) nelle quali l'adescamento e l'attivit\u00e0 di prostituzione sono consentite e controllate entro certi limiti, anche se non regolamentate, su iniziativa di sindaci e autorit\u00e0 di polizia locale."}
{"id": "2636165", "revid": "173617", "url": "https://it.wikipedia.org/wiki?curid=2636165", "title": "Franco Udella", "text": "Carriera da dilettante.\nFranco Udella esord\u00ec a livello agonistico a diciotto anni; nel 1966 conquist\u00f2 la medaglia d'oro al campionato italiano novizi, nella categoria pesi mosca.\nL'anno successivo, dopo aver vinto due tornei preolimpici fu convocato per le Olimpiadi di Citt\u00e0 del Messico, nella categoria di nuova istituzione dei minimosca. Perse tuttavia al primo turno con il messicano Alberto Morales, con un discutibile verdetto di 3-2. Dopo i giochi, prefer\u00ec rimanere dilettante, rinviando il passaggio al professionismo.\nNel 1969 Udella vinse la medaglia d'argento ai campionati europei, sempre nei minimosca, sconfitto in finale dall'ungherese Gy\u00f6rgy Ged\u00f3, futura medaglia d'oro olimpica. Nei due anni successivi fu ancora campione italiano dilettanti, nei pesi mosca. Ai campionati europei di Madrid del 1971, nei pesi mosca ebbe la sfortuna di incontrare ancora una volta l'imbattibile ungherese Ged\u00f3, dal quale fu sconfitto al secondo turno.\nNel 1972, ai campionati italiani nella categoria dei mosca, si frattur\u00f2 la mano destra e non fu idoneo combattere la finale; il titolo fu quindi assegnato a Franco Buglione, senza combattere. Successivamente Udella vinse le preolimpiadi a Napoli battendo anche Buglione e fu convocato anche per le Olimpiadi di Monaco 1972. Ai giochi, dopo essere stato ammesso al secondo turno, sconfisse il keniano Felix Maina con verdetto unanime ma perse al terzo turno ad opera del sovietico Boris Zoriktuyev, con il cartellino a suo favore di un solo giudice su cinque.\nHa disputato complessivamente 147 incontri da dilettante, con 140 vittorie, un pari e sei sconfitte ed indossato trentotto volte la maglia azzurra..\nCarriera da professionista.\nPassato professionista a 25 anni, nella scuderia di Umberto Branchini, combatt\u00e9 per tredici volte in due anni e il 20 luglio 1974 ebbe la chance per il titolo mondiale WBC dei pesi mosca, ma a Lignano Sabbiadoro fu sconfitto per KO alla decima ripresa dal campione venezuelano Betulio Gonz\u00e1lez. Appena 3 mesi dopo, nell'ottobre 1974, non si fece sfuggire la possibilit\u00e0 di laurearsi campione europeo, allora vacante, sconfiggendo a Milano lo spagnolo Pedro Molledo per KO al quinto round.\nL'anno successivo, su pressione del suo manager Branchini, la WBC istitu\u00ec anche tra i professionisti la categoria dei pesi minimosca e il 4 aprile 1975, a Milano, allo stadio di San Siro, Udella fu il primo pugile a laurearsi campione mondiale, battendo per squalifica il messicano Valentin Martinez, per un colpo proibito subito al dorsale. Pochi mesi dopo per\u00f2 il titolo mondiale gli venne sottratto \"a tavolino\" per non averlo messo in palio contro il venezuelano Luis Estaba, designato sfidante ufficiale dall'organizzazione internazionale.\nIl 31 maggio 1975, a Zurigo, Udella difese il titolo europeo dei mosca contro lo svizzero Fritz Chervet, antico avversario di Atzori, un pugile che in precedenza aveva gi\u00e0 rinunciato due volte alla cintura europea, per tentare vanamente la chance mondiale. Dopo sole due riprese i pugili furono entrambi squalificati per reciproche scorrettezze. Nella ripetizione dell'incontro, il 14 gennaio 1976, a Campione d'Italia, Udella seppe conservare il titolo, superando l'avversario ai punti in quindici riprese. Il 12 giugno, a Santa Teresa Gallura, respinse vittoriosamente l'assalto del campione italiano e suo corregionale Franco Sperati, battendolo per KO tecnico all'ottava ripresa.\nDopo solo un mese, nel luglio 1976, Udella ebbe l'occasione di combattere nuovamente per la corona mondiale dei minimosca, ma a Caracas fu duramente sconfitto per ferita alla terza ripresa da Luis Estaba che, nel frattempo, si era impossessato del titolo.\nArchiviate le ambizioni mondiali nella categoria inferiore, il pugile sardo continu\u00f2 a difendere con successo il titolo europeo dei pesi mosca. Sconfisse a Milano, il 10 giugno 1977, lo spagnolo Jos\u00e8 Cantero per KO alla quinta ripresa e il 26 ottobre, a Vigevano, batt\u00e9 il francese Nessim Zebelini, per KO tecnico alla nona. Il 23 dicembre dello stesso anno, a Cagliari, ai punti in quindici riprese, spense le speranze europee di Emilio Pireddu, un altro sardo che aveva scalzato Sperati dal titolo italiano.\nNel 1978, a soccombere sotto i punti del mosca cagliaritano fu la volta degli spagnoli Mariano Garcia, per KO tecnico alla sesta ripresa, il 26 maggio a Cagliari e Manuel Carrasco, ai punti in quindici riprese, il 15 novembre sul ring di Bellaria.\nIl 1\u00ba maggio 1979, Udella accett\u00f2 la vantaggiosa offerta di combattere a Londra contro l'astro nascente di casa, l'ancora imbattuto Charlie Magri, pur sapendo di salire sul ring senza i favori del pronostico. Nonostante una coraggiosa difesa, fu battuto 2-1 ai punti e perse il titolo dopo quattro anni e mezzo, dopo averlo difeso ben undici volte.\nDopo questa sconfitta Udella, ormai trentaduenne, non trov\u00f2 pi\u00f9 gli stimoli per ritornare sul ring e pose termine alla sua carriera."}
{"id": "2636173", "revid": "115620101", "url": "https://it.wikipedia.org/wiki?curid=2636173", "title": "Pra\u017esk\u00fd krysa\u0159\u00edk", "text": "Il Pra\u017esk\u00fd krysa\u0159\u00edk, o Prague ratter in inglese, \u00e8 una razza canina riconosciuta dalla FCI originaria della Repubblica Ceca.\nDa fonti storiche, l'origine di questa razza va ricercata all'alba della storia della Repubblica Ceca. Per le sue ridotte dimensioni, i movimenti veloci e l'olfatto molto sviluppato \u00e8 stato utilizzato per dare la caccia ai topi e ai ratti. Da qui l'origine del suo nome \"Krysa\u0159\u00edk\" = Ratter (cacciatore di ratti). Questa sua qualit\u00e0 \u00e8 stata acquisita durante la sua lunga evoluzione storica. Questo piccolo cane molto attivo era spesso ospite ai pranzi dell'aristocrazia boema nel castello di Praga. Faceva compagnia alla corte reale e veniva offerto come dono dei sovrani boemi ad altri sovrani europei. Poi si diffuse anche tra il popolo.\nLa ricerca tra le fonti storiche documenta che la razza proviene realmente dalla Repubblica Ceca. Le sue origini possono essere ricondotte alla storia antica della Boemia.\nNel 1980 \u00e8 stata avviata con successo la sua rigenerazione. Oggi la sua popolarit\u00e0 sta aumentando, tanto che \u00e8 un cane allevato in Slovacchia, in Polonia, in Svezia, in Finlandia, in Norvegia, in Danimarca, in Germania, in Austria, in Svizzera, in Russia, in Estonia. Viene allevato con successo anche in Giappone.\nDescrizione.\nIl mantello \u00e8 costituito da pelo raso folto che non necessita di particolari cure e si mantiene lucido da solo. C'\u00e8 anche la variet\u00e0 a pelo semilungo. Il colore pi\u00f9 diffuso \u00e8 il nero focato, ma vi sono anche il giallo, il blu focato ed il marrone focato.\nGeneralmente il prazsky krysarik ha un'altezza che va dai 20 ai 23\u00a0cm al garrese. Il peso varia intorno 2,5 kili circa.\nCaratterialmente \u00e8 un cane molto attivo e vivace, gentile e soprattutto molto intelligente. Ha l'olfatto molto sviluppato. \u00c8 facile da addestrare, diffidente con gli estranei, fedelissimo al padrone e attaccato alla famiglia. Con gli altri cani va d'accordo e gli piacciono i bambini. Non crea problemi di nessun tipo, gli piace uscire ma anche stare in casa. Instancabile compagno nelle lunghe passeggiate.\nAspetto generale.\nPiccolo cane a pelo raso, ben proporzionato, il corpo compatto, quasi quadrato. Nonostante le sue piccole dimensioni ha un'eccellente agilit\u00e0 e resistenza. Si distingue nettamente il maschio dalla femmina (dimorfismo sessuale).\nTenero, coccolone, molto curioso. Un instancabile corridore, agile e veloce. Ama il suo padrone e la sua famiglia. Diffidente e riservato verso gli estranei. Adatto ad ogni famiglia che apprezza la sua naturale eleganza e il carattere nobile e dolce.\nQueste sono le misure e le proporzioni ideali, ma \u00e8 l'importante l'aspetto generale del cane\nHa forma di pera.\nIl cranio \u00e8 arrotondato, con solco frontale e l'osso occipitale ben marcato. Gli occhi sono distanti gli uni dagli altri. La pelle del cranio \u00e8 liscia, senza pieghe. Stop ben marcato.\nMandibola e mascella superiore solide e convergono al tartufo, chiusura a forbice. La dentatura completa \u00e8 preferibile.\nSono scuri, corrispondenti al colore del mantello. Sono di media grandezza, rotondi, poco prominenti, ben distanziati. Palpebre ben pigmentate, aderenti al globo oculare.\nSono triangolari, attaccate alte sulla parte posteriore del cranio, distanziate, leggermente inclinate all'esterno. Naturalmente erette oppure leggermente ripiegate verso il basso, ci\u00f2 si tollera, ma non \u00e8 auspicabile. Si preferiscono le orecchie portate erette, non in verticale ma con un angolo dolce verso i lati.\nAsciutto senza pieghe, nobilmente arcuato, abbastanza lungo, nelle giuste proporzioni con il corpo e testa.\nAttaccata nella linea del dorso, tagliata o no. Se lasciata naturale, arriva al massimo al garretto. Alla base larga, si assottiglia all'estremit\u00e0. Dritta oppure dalla met\u00e0 leggermente curva verso l'alto. Durante il movimento portata alta formando un semicerchio sopra la schiena.\n\u00c8 ampio, sciolto, fluido, leggero, agile. I piedi non devono strisciare per terra. I piedi posteriori coprono le impronte dei piedi anteriori.\n\u00c8 forte, robusta, elastica. Bene aderente su tutto il corpo. Il pigmento corrisponde al colore del mantello.\nCorto, lucido, aderente, folto, senza zone calve. In testa il pelo \u00e8 pi\u00f9 corto e meno folto. Semilungo con la frangia sulle orecchie, arti, coda, leggermente aperta sul petto.\nNero con focature, marrone con focature, rosso cervo con le sue differenti sfumature fino al giallo recessivo, compreso merle. Le focature sono rosse intense, preferibilmente rosso scuro, ben delimitate. Sono cos\u00ec ripartite: sopra gli occhi, sulle guance, sulle labbra, sulla mandibola, sulla gola, sul metacarpo, sui piedi, sul lato interno degli arti posteriori e nella zona perianale. Sul petto due triangoli ben distinti l'uno dall\u2018altro.\nI colori diversi dal nero focato differenziano geneticamente oltre al colore base del mantello, anche il tartufo, la pelle, gli occhi, e le focature. Per ogni tipologia di colorazione, la pi\u00f9 intensa \u00e8 sempre la preferibile.\nAltezza ottimale al garrese 20 \u2013 23\u00a0cm; peso ottimale circa 2,60\u00a0kg\nTutto ci\u00f2 che si discosta dalle caratteristiche sopra descritte \u00e8 da considerarsi un difetto che sar\u00e0 penalizzante in funzione della sua gravit\u00e0, soprattutto qualora influenzino negativamente la salute e comportamento del cane. (Anche quello \u00e8 compreso nello standard e deve essere giudicato).\nIn particolare:\nDifetti squalificanti:\nStoria.\nIl Prazsky Krysarik \u00e8 probabilmente la razza canina Ceca pi\u00f9 antica. La sua origine \u00e8 legata indissolubilmente al bacino Ceco, da dove proviene. Nella pi\u00f9 antica documentazione scritta, relativa alla storia nazionale Ceca, si trova gi\u00e0 menzione di questa piccolissima razza.\nNon ci deve confondere l'utilizzo di nomi nella razza spesso comunemente utilizzati \u201cratl\u00edk\u201d deriva dalla parola tedesca \"Die Ratte\u201d - ratto, in lingua ceca \u201ckrysa\u0159ik\u201d, il cane originariamente tenuto per uccidere ratti. Ancora oggi in alcuni cani di questa razza \u00e8 preservata la loro capacit\u00e0 di catturare i topi. \nLa specie dalla quale il Krysarik ha acquisito il suo nome, non \u00e8 l'ormai pi\u00f9 diffuso Rattus Norvegicus, ma il ratto \u201cRattus Rattus\u201d - parassita, soprattutto nei grandi magazzini di grano, dove danneggia non solo con il consumo diretto di cereali, ma anche perch\u00e9 contamina grandi quantit\u00e0 di scorte con sterco e urina, quindi li rende inutilizzabili per il consumo umano. Il ratto \u00e8 anche portatore di diverse malattie infettive come il tifo, o la salmonellosi, ed \u00e8 probabilmente l'ospite principale della pulce, la quale ha diffuso l'epidemia della peste bubbonica. Il Ratto cerca un ambiente asciutto, sa arrampicarsi molto bene e vive perci\u00f2 molto spesso in luoghi caldi e asciutti come stalle e fienili. Nei secoli precedenti il ratto era molto spesso presente negli insediamenti umani. Questo \u00e8 il motivo per cui, nei primi anni del Medioevo, ha avuto una grande popolarit\u00e0 il nostro Krysarik: una sorta di disinfestazione a quattro zampe.\nNon sappiamo che aspetto aveva nelle sue origini, ma probabilmente simile a quello di oggi. Nel duro Medio Evo \u00e8 sopravvissuto senza problemi. Ha vissuto nei castelli, nei monasteri e nelle case patrizie, svolgendo il suo dovere di liberare le abitazioni dei loro padroni dai piccoli roditori.\nCertamente non dobbiamo pensare che siano stati concorrenti dei gatti domestici, questi erano presenti soltanto a partire dal XV secolo e inizialmente solo tra i ceti alti della popolazione, cio\u00e8 circa ottocento anni pi\u00f9 tardi rispetto ai Krysarik.\nIl Krysarik \u00e8 stato, secondo i documenti contenuti nelle cronache, un cane tranquillo, sottomesso e affettuoso, di certo non un guardiano rumoroso. Conviveva nei canili e nelle stanza dei castelli con segugi, levrieri e mastiff; certamente non poteva attaccar briga con gli altri cani: vista la differenza di peso non sarebbe sopravvissuto alle zuffe. Tuttavia, \u00e8 stato un cane vivace e veloce, con una congenita agilit\u00e0 e abilit\u00e0 acquisite durante la caccia ai roditori. Amava i suoi padroni, e per la sua indole docile, affettuosa, buona e obbediente, diventava facilmente un amico dei bambini.\nLa pi\u00f9 antica menzione del Krysarik la troviamo dal cronista Eginhard, anche denominato Einhart (vissuto nel 770-840), che ha registrato nella sua cronaca un certo dono del principe boemo Lech (ricordo che probabilmente non si riferisce ad un nome proprio, ma ad un nome di rango nobiliare; ad es. la parola Lech \u00e8 stata poi utilizzata per Duca) - come gesto di amicizia e di buona volont\u00e0 (forse come segno di tributo alla pace) ha regalato Krysarik all'imperatore Carlo I il Grande, che invano aveva cercato di conquistare nell'anno 791 l'odierna zona centrale di Boemia.\nDa fonti polacche veniamo anche a conoscenza di due Krysarik di origine ceca nei canili del re polacco Boleslav II il Temerario - a volte detto anche Boleslav il Generoso (che regn\u00f2 negli anni 1058-1076 come principe polacco, e negli anni 1076-1079 come re di Polonia). Queste informazioni provengono dai registri del cronista polacco Gall Anonim (autore della pi\u00f9 antica cronaca polacca), in cui afferma: \"Soprattutto Boleslav il Temerario, la punta e lo scudo del nostro paese, dal suo allevamento prediligeva due Krysarik, nelle cui vene scorreva sangue non polacco, ma puro sangue slavo, sangue donato con sincero amore fraterno, dalla fraterna Boemia.\u201d\nNella letteratura ceca si menziona che \u00e8 stato un dono del principe ceco Vladislav II, ma questa considerazione a me personalmente non sembra probabile. Boleslav II il Temerario era figlio di Kazimir Karol I, principe polacco (1039-1059) e della sua moglie Dobron\u011bga Kijevsk\u00e0. Sua sorella Svatava era dal 1062 moglie del principe boemo regnante Vratislav II e probabilmente i Krysarik menzionati nella cronaca arrivavano da lui. \u00c8 un paradosso storico che, alla fine del governo di Boleslav II il Temerario \u00e8 insorto contro di lui suo fratello Vladislav I Herman (prossimo principe polacco) che spos\u00f2 Judith, figlia del nostro principe Vratislav II (e prossimo re boemo).\nAltri dati ci giungono con un certo intervallo di tempo dalle cronache francesi. Queste sono citate dallo storico Jules Michelet, nel suo lavoro Storia della Francia (Histoire de France), dove rinviene il dono di tre Krysarik di origine ceca regalati, durante la sua visita in Francia, dal re ceco Karel IV al re francese Charles V (era l'autunno del 1377). Re Charles V alla sua morte lasci\u00f2 in eredit\u00e0 al figlio Charles VI due dei tre Krysarik. Quello che accadde al terzo, non \u00e8 menzionato.\nSicuramente in quell'epoca non erano i soli tre Krysarik menzionati nelle cronache. Un altro riferimento a loro \u00e8 legato al prossimo re ceco Venceslao IV (1378 \u2013 1419) che, anche se generalmente non amava i cani, era affezionato agli alani (uno dei quali \u00e8 diventato fatale a sua moglie, Johanna Bavarese, la quale era stata sgozzata da uno di loro), e ai Krysarik, tanto da venire spesso rimproverato dai sacerdoti di questo \u201cindegno diletto\u201d. Anche durante le sue visite segrete ai locali e alle terme di Praga era accompagnato dal suo Krysarik preferito, portato da un suo servo dentro una specie di borsa.\nMenzioni di cani provenienti dalla Boemia troviamo anche nella biografia di Giovanni di Berry, che fu uno dei 13 figli del re di Francia Giovanni II e di sua moglie Bona di Lussemburgo, che era la figlia del re Giovanni di Lussemburgo. Questo nobile era un amante dei cani e il suo serraglio di animali in quell'epoca era famoso, vi facevano parte anche i cani di Boemia. I cani che erano presenti alla corte di Giovanni di Berry, usati per la pulizia sotto i tavoli dei banchetti, sono addirittura raccontati in uno dei manoscritti illuminati meglio conservati del XV secolo, con il nome \u201cLe ricche ore del Duca di Berry (Tr\u00e8s Riches Heures du Duc de Berry), del 1410.\nUn'altra citazione la troviamo in particolare nei materiali storici a partire dall'epoca dell'imperatore Rudolf II. (1576-1611). Anche questo monarca cercava la pace tra i cani \u2013 quelli da caccia, due chihuahua e tutto un branco (si parla di diciotto esemplari) di Krysarik. Possiamo citare il prof. Weiss.: \"Rudolf II. (1576-1611) ha sempre trovato conforto e una mente lucida in mezzo a un branco di cani da caccia e a quattro Krysarik. Dagli originali quattro, ne sono discesi diciotto: una esemplare dimostrazione del lavoro di selezione\u201d.\nNello stesso tempo allevava i Krysarik Wilhelm von Rosenberg nella corte Burgravia di Praga, e molto probabilmente anche nei suoi possedimenti in Boemia meridionale. I Krysarik in quel periodo si rivelavano nel birrificio Imperiale a Kru\u0161ovice: Rudolf II aveva emesso un decreto che determinava in almeno cinque il numero di Krysarik che dovevano essere presenti nel birrificio.\nUn esempio di raffigurazione contemporanea del Krysarik, la troviamo disegnata su un'antica piastrella che \u00e8 stata trovata durante una ricerca archeologica nel castello di Praga(*).\n(*) La piastrella \u00e8 stata trovata durante una ricerca archeologica del Lobkowitz Palace (n. 3), pi\u00f9 precisamente nel riempimento, con le altre simili, che servivano per compensare le disuguaglianze nella parete. \u00c8 datata all'inizio del XVII secolo, le dimensioni sono: altezza: 315\u00a0mm, larghezza: 308\u00a0mm, profondit\u00e0: 78\u00a0mm. Smalto verde trasparente. La piastrella \u00e8 stata incollata e completata.\nIl destino di inglobazione ceca, divenne quasi fatale ai Krysarik - La sconfitta alla Montagna Bianca ebbe come conseguenza una minor importanza per la nazione Ceca, per il Castello di Praga e anche per i cagnolini Prazsky Krysarik. Fortunatamente, i rappresentanti di questa razza si erano gi\u00e0 diffusi negli strati sociali pi\u00f9 umili, dove sono sopravvissuti per molte generazioni senza grandi riferimenti storici. Ma col tempo i loro discendenti ritorneranno presso le teste coronate.\nAnche a Karlovy Vary veniva allevato il Krysarik, che ha dato una nuova base per l'allevamento di Vienna. Proprio da qui prese una femmina l'Arciduchessa Maria Teresa (*Firenze 14.1.1767, +Leipzig 7.11.1827) figlia dell'imperatore Leopold II e di Maria Luisa di Spagna, e la moglie di Anton re di Sassonia (* 27.12.1755, + 6.6.1836). I suoi cuccioli divennero gli antenati non solo dell'allevamento viennese, ma anche dell'allevamento degli Asburgo Toscani che si portarono i cuccioli da Vienna in Italia e poi anche nelle loro terre di Boemia occidentale.\nAl di fuori dei riferimenti nelle cronache, i Krysarik venivano ritratti nei dipinti della corte reale e imperiale di Praga, nei dipinti dei Rosenberg, e nei dipinti degli ospiti delle terme di Karlovy Vary (i nobili Russi e Sassoni amavano particolarmente farsi ritrarre durante i soggiorni nelle terme), cos\u00ec come nei dipinti delle corti viennesi e toscane degli Asburgo.\nIl problema \u00e8 nel cambiamento dei colori dei dipinti\u00a0\u2013 i Krysarik sono quasi tutti neri e focati, ma guardando il colore delle facce umane sui quadri antichi (spesso ricordano fortemente il viso dei mulatti), si pu\u00f2 pensare quindi che i Krysarik fossero anche marroni e focati. E questo porta ad un altro punto su cui desidero soffermarmi: la variabilit\u00e0 di colore dei cani.\nGuardando le razze canine nazionale ceche ci accorgiamo che nel nostro paese sono stati pi\u00f9 popolari i cani neri con le focature marroni (Bohemian Shepherd e oggi l'estinto Mastiff Boemo). Questo colore \u00e8 tipico anche per i Krysarik. In considerazione del cambio cromatico dei vecchi dipinti, si pu\u00f2 ovviamente pensare alla possibilit\u00e0 di ulteriori colori: Krysarik marrone e focato.\nSecondo i registri tenuti da Wilhelm von Rosenberg, a corte Burgravio in Praga, egli allevava un'altra variante di colore: Krysarik blu e focato. Nello stesso periodo i Krysarik di colore giallo si rinvengono nel birrificio Imperiale a Kru\u0161ovice (vedi il citato decreto imperiale di un numero minimo di cani). A Karlovy Vary allevavano (probabilmente fino alla seconda guerra mondiale) un'altra variet\u00e0 di colore - Arlecchino (bianco e nero pezzato), \u00e8 da qui che proviene la femmina che a Vienna ha dato le basi ad un nuovo allevamento (anche questo arlecchino, ma con un colore marrone scuro a macchie nere o marrone scuro su manto argento grigio o grigio rossiccio).\nSalute.\nPossono capitare infortuni alle ossa, dato il loro fine spessore. Soggetti a volte a lussazione della rotula. Inoltre pu\u00f2 capitare che i denti da latte permangano, e debbano essere tolti per prevenire evenienti problemi alla dentatura.\nHa un'aspettativa di vita all'incirca dai 12 ai 14 anni."}
{"id": "2636175", "revid": "1728", "url": "https://it.wikipedia.org/wiki?curid=2636175", "title": "Sir Ralph Abercromby", "text": ""}
{"id": "2636176", "revid": "1964823", "url": "https://it.wikipedia.org/wiki?curid=2636176", "title": "Associazione Calcio Pistoiese 2007-2008", "text": "Questa pagina raccoglie le informazioni riguardanti l'Associazione Calcio Pistoiese nelle competizioni ufficiali della stagione 2007-2008.\nLa squadra ha partecipato alla Serie C1, girone B, ed alla Coppa Italia di categoria."}
{"id": "2636177", "revid": "6923", "url": "https://it.wikipedia.org/wiki?curid=2636177", "title": "Atala Green", "text": "Il Green era un ciclomotore prodotto negli anni novanta dall'Atala.\nDescrizione.\nSin dalla sua presentazione si \u00e8 distinto per la semplicit\u00e0 meccanica: il suo motore da 49cm\u00b3 a due tempi (funzionante con miscela olio-benzina al 2%) ne consentiva l'uso ai quattordicenni.\nCome nel caso del Califfone, montava un motore della Rizzato con manutenzione semplificata e meccanica molto simile a quella del Piaggio Ciao. Da quest'ultimo si differenziava per la mancanza dei pedali e, di conseguenza, per l'avviamento che, nel caso del Green, era a pedivella. I freni erano entrambi a tamburo. Il Green montava alcuni pezzi in plastica, ad esempio il faro anteriore, entrambi i parafanghi e altri pezzi.\nL'Atala ha prodotto due versioni di questo modello: monomarcia automatico e bimarcia automatico."}
{"id": "2636183", "revid": "1450696", "url": "https://it.wikipedia.org/wiki?curid=2636183", "title": "Philip W. Schiller", "text": "In Apple ricopre il ruolo di vicepresidente per il product marketing a livello mondiale. La sua figura ha un ruolo importante nelle presentazioni pubbliche dell'azienda californiana. Risponde direttamente al CEO Tim Cook e fa parte del gruppo dirigente che comanda la compagnia dal ritorno di Jobs in Apple nel 1997.\nGli inizi.\nSchiller ha conseguito il diploma in Biologia all'Universit\u00e0 di Boston nel 1982. Ha cominciato un dottorato in lingue, indirizzo inglese, ma non lo ha portato a termine.\nCarriera.\nPhil Schiller ha ventiquattro anni di esperienza nel campo del product marketing e in campo amministrativo, di cui diciassette anni alla Apple ricoprendo vari ruoli. Precedentemente ha lavorato anche in Macromedia (Vice presidente Product Marketing), FirePower Systems, Inc. (Responsabile del Product Marketing), Nolan, Norton &amp; Company e Massachusetts General Hospital (Programmatore e Analista di Sistemi).\nIn Apple Schiller ha dato un contributo decisivo alla formazione e al marketing di prodotti come, l'iMac, l'iBook, il PowerBook G4, l'iPod, macOS e prodotti successivi.\nHa partecipato spesso alle presentazioni di prodotti nuovi di Apple tenute da Steve Jobs. In occasione della lunga assenza per malattia del CEO della societ\u00e0, Schiller ha condotto le presentazioni dei prodotti nuovi dell'azienda supportato da altri membri dello staff di Apple, incluse l'ultima apparizione di Apple al MacWorld Trade Show della casa editrice IDG il 6 gennaio 2009 e l'introduzione alla WWDC l'8 giugno 2009. Entrambi gli eventi si sono tenuti a San Francisco ed era solito condurli il CEO Steve Jobs. Tra i prodotti presentati a questi eventi ci furono l'aggiornamento della linea dei MacBook Pro, il nuovo iPhone 3Gs, le nuove versioni dei pacchetti iLife e iWork e i cambiamenti ai DRM sulle canzoni nell'iTunes Store.\nIl 4 agosto 2020 Phil Schiller viene sostituito da Greg Jozwiak e prender\u00e0 la carica di Apple Fellow . "}
{"id": "2636190", "revid": "184755", "url": "https://it.wikipedia.org/wiki?curid=2636190", "title": "Isopimpinellina", "text": "L'isopimpinellina \u00e8 una sostanza organica naturale appartenente alla famiglia delle furanocumarine, presente in particolare nella buccia di agrumi quali il lime, nel basilisco e nella pimpinella."}
{"id": "2636195", "revid": "1271241", "url": "https://it.wikipedia.org/wiki?curid=2636195", "title": "Lotus 93T", "text": "La Lotus 93T fu una vettura di Formula 1 con la quale il \"team\" inglese affront\u00f2 la prima parte del campionato di F1 del 1983, prima di essere sostituita in corso di stagione con il modello affinato 94T. Disegnata da Colin Chapman e Martin Ogilvie, la \"93T\" era spinta dal motore Renault EF1 (un V6 turbo da 1,5 litri), montava il cambio Lotus/Hewland ed era gommata Pirelli.\nAspetti tecnici.\nPrima vettura di casa Lotus spinta da un motore turbocompresso, fu l'ultima concepita da Chapman prima del suo decesso avvenuto nel dicembre 1982. La scelta del motore sovralimentato era ormai diventata necessaria per dare competitivit\u00e0 alle vetture di Formula 1.\nStagione 1983.\nLa vettura venne impiegata dal solo Elio De Angelis (che nella prima gara della stagione in Brasile aveva utilizzato la vecchia Lotus 91), mentre all'altro pilota, Nigel Mansell, venne affidata la Lotus 92, a motore Ford Cosworth DFV. Pur ottenendo buoni risultati in prova, la vettura era poco affidabile tanto che giunse una sola volta al traguardo, senza marcare punti: vettura venne sostituita con la Lotus 94T dal GP di Gran Bretagna, nona gara della stagione. Mansell guid\u00f2 la 93T solo due volte, la prima fu al GP di Germania, quando la sua \"94T\" ebbe dei problemi durante il warm-up e il britannico fu costretto a partire con la vettura vecchia, la seconda fu in occasione della gara non valida per il campionato, la Race of Champions.\nNei media.\nLa progettazione della vettura e la sua realizzazione sono i protagonisti del documentario di Julian Roberts \"Lotus Goes Turbo\", che segue i passi della squadra Lotus nell'introduzione del nuovo motore sovralimentato della Renault al posto del precedente propulsore Cosworth aspirato.\nCollegamenti esterni.\nStatistiche della Lotus 93T su www.statsf1.com"}
{"id": "2636200", "revid": "313272", "url": "https://it.wikipedia.org/wiki?curid=2636200", "title": "Phil schiller", "text": ""}
{"id": "2636201", "revid": "4175", "url": "https://it.wikipedia.org/wiki?curid=2636201", "title": "Qualificazioni alla Coppa del Mondo di rugby 2011 - Oceania", "text": "Le qualificazioni oceaniane alla Coppa del Mondo di rugby 2011 si tennero nel 2009 e riguardarono 5 squadre nazionali oceaniane che dovettero esprimere una qualificata alla Coppa; per tale continente non furono previsti posti da destinare ai ripescaggi intercontinentali.\nAlla erano ammesse le 12 migliori squadre dell'edizione precedente, vale a dire le prime tre classificate di ciascuno dei quattro gironi della prima fase; tra di esse figuravano tutte le squadre oceaniane di prima ( e ) e seconda fascia ( e ), esclusa , la quale fu ammessa all'ultimo turno di qualificazione per la Coppa 2011.\nLe qualificazioni si tennero su tre turni, i primi due dei quali coincidenti con la semifinale e la finale della FORU Oceania Cup 2009, e il terzo consistente nello spareggio tra la squadra campione d'Oceania con in gara doppia.\nA vincere il torneo continentale fu che, nell'ultimo turno, fu battuta nettamente da Samoa con un complessivo di 188-19 (115-7 ad Apia e 73-15 nel ritorno a Port Moresby.\nCriteri di qualificazione.\nPer quattro delle cinque squadre in gara il torneo si svilupp\u00f2 sulla Oceania Cup 2009, mentre invece la quinta, , era direttamente ammessa all'ultimo turno di qualificazione.\nQuadro generale delle qualificazioni.\nIn grassetto le squadre qualificate al turno successivo"}
{"id": "2636213", "revid": "1632387", "url": "https://it.wikipedia.org/wiki?curid=2636213", "title": "Raschietto", "text": "Il raschietto utilizzato in aggiustaggio \u00e8 un semplice attrezzo composto da un'impugnatura simile a quella di un cacciavite e da una lunga barra solitamente metallica alla quale estremit\u00e0 \u00e8 posizionata una lima. Questo attrezzo \u00e8 utilizzato per asportare piccole quantit\u00e0 di materiale e quindi serve per apportare sensibili ritocchi per il miglioramento del pezzo posto sotto lavorazione.\nIn ambito scolastico \u00e8 utilizzato per appuntare la lima del compasso.\nDavanti presenta dei fogli di carta vetrata spillata al pezzo di compensato tramite spillatrice.\nSul retro \u00e8 attaccata una spugnetta che serve a rimuovere la grafite in eccesso."}
{"id": "2636216", "revid": "486946", "url": "https://it.wikipedia.org/wiki?curid=2636216", "title": "Furocumarina", "text": ""}
{"id": "2636217", "revid": "1305772", "url": "https://it.wikipedia.org/wiki?curid=2636217", "title": "Noel Gallagher", "text": "Figlio di immigrati irlandesi stabilitisi a Manchester, si \u00e8 avvicinato alla musica da bambino. Risale al 1988 l'incontro con gli Inspiral Carpets, di cui \u00e8 stato \"roadie\" prima di unirsi al fratello Liam per costituire gli Oasis nel 1991. Chitarrista solista e seconda voce della band, \u00e8 l'autore di gran parte dei testi e delle musiche che hanno reso il gruppo famoso in tutto il mondo. \u00c8 soprannominato il \"re del Britpop\". Nel 2011 ha intrapreso la carriera da solista costituendo i Noel Gallagher's High Flying Birds. In questa veste ha esordito con il disco \"Noel Gallagher's High Flying Birds\", in cui figurano due canzoni gi\u00e0 esistenti sotto forma di demo nel periodo con gli Oasis. Possiede anche la cittadinanza irlandese.\nBiografia.\nInfanzia.\nNato a Longsight, quartiere di Manchester, \u00e8 il secondogenito di Peggy e Tommy Gallagher, di origini irlandesi. La madre \u00e8 originaria di Charlestown, nella contea di Mayo, mentre il padre di Duleek, nella contea di Meath.\nDopo la nascita del fratello Liam, avvenuta nel 1972, si trasfer\u00ec insieme alla famiglia a Burnage. La sua infanzia e quella dei suoi due fratelli, Liam e Paul (nato nel 1966) non fu felice a causa dell'alcolismo del padre, che spesso diventava violento verso i tre e la moglie. A causa del pessimo rapporto con il genitore, Noel e Paul divennero anche balbuzienti. Intanto con la nascita di Liam era stato Noel, pi\u00f9 piccolo di Paul, a dover condividere la cameretta con il terzogenito.\nL'infanzia dei piccoli Gallagher fu segnata dalla povert\u00e0 e dalle violenze del padre alcolista, che proseguirono per anni sino a convincere la madre a divorziare. La donna avvi\u00f2 la pratica gi\u00e0 nel 1976, ma la situazione divenne insostenibile una sera del 1984, quando Tommy, tornato a casa ubriaco, aggred\u00ec brutalmente la moglie e rifil\u00f2 un pugno a Noel, che rimase quasi privo di conoscenza e fu ricoverato in ospedale. Moglie e figli, che non sopportavano pi\u00f9 le violenze del padre, fuggirono una notte e la moglie ottenne il divorzio dal marito.\nRagazzi turbolenti e indisciplinati, i fratelli Liam e Noel ebbero problemi con la polizia, in particolare Noel, che ha ammesso l'abitudine di rubare stereo dalle auto e di aver commesso furti con scasso. Quando Peggy trov\u00f2 un impiego come bidella, Noel si fermava ad assicurarsi della sua presenza durante il pranzo, prima di saltare il resto della giornata scolastica. Negli anni ottanta frequentava spesso i gruppi di hooligan Mayne Line Crew, Under-5s e Young Guvnors e a tredici anni prese la condizionale per aver rubato in un negozio, investendo i sei mesi inflittigli per imparare a suonare la chitarra che gli aveva lasciato il padre. Noel trascorreva intere giornate chiuso in casa a suonare la chitarra, tanto da far preoccupare la madre. La prima canzone che impar\u00f2 a suonare fu \"The House of the Rising Sun\" nella versione degli Animals. Noel rimase colpito soprattutto dal debutto degli Smiths a \"Top of the Pops\" nel 1983 con la canzone \"This Charming Man\". In seguito avrebbe detto: \"Da quel giorno ho voluto essere il chitarrista degli Smiths Johnny Marr\". A quindici anni fu espulso dalla scuola per aver gettato un sacco di farina all'indirizzo di un insegnante.\nInizi e Inspiral Carpets.\nLasciati gli studi, inizi\u00f2 a lavorare nel settore delle costruzioni nell'impresa del padre e insieme con il fratello maggiore Paul. I continui litigi tra i due fratelli e il padre, per\u00f2, resero la cosa impraticabile. Noel trov\u00f2 poi impiego presso la British Gas, un'altra compagnia edilizia, ma un pesante tubo di ferro gli cadde sul piede destro. Ristabilitosi dall'infortunio, si trasfer\u00ec a lavorare in magazzino, un lavoro meno faticoso che gli consentiva di trovare tempo per suonare la chitarra e scrivere canzoni. \u00c8 in questo magazzino che Noel dice di aver composto almeno tre canzoni di \"Definitely Maybe\", tra cui \"Live Forever\" e \"Columbia\".\nSuccessivamente intraprese i pi\u00f9 svariati lavori, tra i quali l'imbianchino, il panettiere e l'operaio. In quel periodo viveva in una \"bedsit\", una singola camera ammobiliata e provvista di cucina, presa in affitto, in cui faceva uso occasionale di droga e si dedicava alla composizione di canzoni con la chitarra. La grande passione che occupava tutto il suo tempo libero era, infatti, la musica. Con i pochi soldi guadagnati si dava all'acquisto di chitarre e di ogni cosa necessaria ad effettuare registrazioni. Buona parte delle sue risorse, inoltre, volava via nei negozi di dischi, dove faceva incetta di album. I suoi gruppi preferiti erano i Beatles, i Sex Pistols, T.Rex, gli Who, i Rolling Stones, gli Slade, i Kinks, i gi\u00e0 citati Smiths e gli Small Faces e molti altri, artisti che sarebbero rimasti nel suo cuore anche negli anni a venire.\nNel maggio del 1988 Noel conobbe Graham Lambert, chitarrista degli Inspiral Carpets, durante un concerto degli Stone Roses. I due fecero amicizia e Gallagher cominci\u00f2 a frequentare i concerti della band. Quando il cantante Steve Holt lasci\u00f2 il gruppo, Noel sostenne un provino per sostituirlo, ma fu assunto come \"roadie\" per le successive tourn\u00e9e mondiali e vi partecip\u00f2 per due anni. Il cantante Tom Hingley ha dichiarato che Noel deve la propria carriera alla band, perch\u00e9 \"il suo senso degli affari, la sua etica del lavoro, il suo messaggio e il suo senso dell'umorismo sono \"Inspiral\" fino al midollo\".\nIntanto strinse amicizia con l'ingegnere musicale Mark Coyle, che condivideva con lui la passione per i Beatles e con cui al soundcheck sezionava le canzoni del quartetto di Liverpool.\nIngresso negli Oasis e fama.\nNell'aprile 1991, di ritorno da un tour negli Stati Uniti come roadie per gli Inspiral Carpets, Noel scopre telefonando alla madre che suo fratello minore Liam \u00e8 diventato leader di una band locale chiamata The Rain. Persuaso da Liam, accetta di entrare nel gruppo dopo aver assistito ad un loro concerto al locale Boardwalk di Manchester. Noel non ne rimane favorevolmente colpito, ma riconosce delle potenzialit\u00e0 vocali nel fratello Liam. Le condizioni sono subito chiare: egli avrebbe preso il controllo creativo della band e sarebbe diventato l'unico autore di musiche e testi. La band \u00e8 dunque al completo e il 15 gennaio 1992 tiene al Boardwalk la prima esibizione con Noel nelle vesti di primo chitarrista.\nIn questi anni, per il controllo che ha sulla band, Noel acquisisce il soprannome di \"The Chief\", \"il Capo\". La band, che presto cambia nome in Oasis, inizialmente \u00e8 composta da Liam alla voce, Noel alla chitarra e alla seconda voce, Paul Arthurs alla chitarra ritmica, Paul McGuigan al basso e Tony McCarroll alla batteria.\nNel maggio 1993 gli Oasis vengono a conoscenza da una band femminile che la Creation Records sta per tenere un provino per band emergenti a Glasgow. I cinque racimolano del denaro per noleggiare un furgone e partono alla volta di Glasgow. Vistasi rifiutare l'ingresso, la band riesce comunque a farsi strada e a far ascoltare quattro brani ad Alan McGee, fondatore della Creation. Alla fine dell'esibizione McGee ne rimane talmente impressionato da domandare a Noel il nome della band e offrirgli su due piedi un contratto discografico. Ricevuta la cassetta demo \"Live Demonstration\", il produttore invita gli Oasis a Londra per la settimana successiva. Il gruppo e McGee si incontrano e firmano un contratto per sei album. Noel avrebbe in seguito dichiarato di disporre solo di sei brani scritti al momento della firma del contratto, ma McGee sostiene invece che Gallagher ne avesse almeno cinquanta e abbia mentito sul numero di canzoni pronte al momento dell'inizio della sua carriera.\nIl primo singolo della band, che Noel sostiene di aver scritto \"nel tempo che occorre per ascoltarla\", \u00e8 \"Supersonic\", uscito l'11 aprile 1994 e giunto alla posizione numero 31 delle classifiche ufficiali del Regno Unito. La band era in studio per registrare \"Bring It On Down\", scelto da Alan McGee come singolo di debutto, ma vi erano problemi con la registrazione della parte di batteria di Tony McCarroll, cos\u00ec Noel si rec\u00f2 nel retro dello studio e scrisse il nuovo brano, \"Supersonic\". Il 13 giugno esce il secondo singolo della band, \"Shakermaker\" e l'8 agosto esce \"Live Forever\". Noel Gallagher ha sottolineato pi\u00f9 volte come fu proprio \"Live Forever\" ad imprimere una svolta decisiva alla carriera della band: \"Facevamo schifo. Poi scrissi quella canzone e cambi\u00f2 tutto\". Il 30 agosto gli Oasis pubblicano l'album d'esordio, \"Definitely Maybe\", che diviene l'album di debutto nella storia inglese capace di vendere pi\u00f9 copie nel minor tempo ed entra nelle classifiche del Regno Unito direttamente alla prima posizione.\nNell'autunno seguente il gruppo parte alla volta del suo primo tour negli Stati Uniti, anche se, per sua stessa ammissione, a Noel quel pubblico non piace, perch\u00e9 secondo lui non capisce la band. La tensione tra lui e Liam sale e culmina in un litigio dopo una deludente esibizione al Whisky a Go Go di Los Angeles. Qui i membri della band, provati dall'assunzione di cristalli di metanfetamine financo sul palco, arrivano a suonare ognuno una canzone diversa contemporaneamente. Noel matura l'idea di mollare e se ne va a San Francisco, dove scrive \"Talk Tonight\" dopo l'incontro con una misteriosa donna. Dato per disperso, viene rintracciato dall'entourage della band e ricontattato da Tim Abbot della Creation Records, che lo convince a continuare il tour, che riprender\u00e0 da Minneapolis.\nApice del successo: l'era Britpop.\nIl secondo album \u00e8 preceduto dal singolo \"Some Might Say\", il primo singolo degli Oasis a raggiungere le vette delle classifiche inglesi. L'album, \"(What's the Story) Morning Glory?\", viene pubblicato il 2 ottobre 1995 ed \u00e8 il disco di maggior successo degli Oasis, con oltre 22 milioni di copie vendute nel mondo, e ottiene ben 14 dischi di platino.\nSono gli anni della famosa \"battaglia del Britpop\", tra gli Oasis e i Blur, per decretare chi fosse la band britannica del momento. Il culmine della rivalit\u00e0 si ha quando Noel augura a Damon Albarn (cantante dei Blur) di morire di AIDS. Qualche settimana dopo, Noel si scuser\u00e0 attraverso la stampa, dichiarando di aver detto quelle parole dopo essersi pesantemente ubriacato.\nNell'agosto del 1996 gli Oasis fanno registrare il tutto esaurito a Knebworth Park per due serate, davanti a pi\u00f9 di 250 000 fan in totale. Divenne celebre la frase con cui Noel apr\u00ec il concerto: \"\"This is history, this is history, right here, right now\" (la storia \u00e8 qui, adesso, stiamo facendo la storia)\".\nA \"(What's the Story) Morning Glory?\" segue nel 1997 \"Be Here Now\". L'uscita dell'album \u00e8 vissuta in modo spasmodico da media e opinione pubblica, ma viene stroncato da buona parte della critica, anche se negli anni seguenti sarebbe stato rivalutato enormemente, sino ad essere considerato un album fondamentale nella storia della musica britannica. Il disco, malgrado un buon risultato in termini di vendite (album pi\u00f9 venduto nella prima settimana nella storia inglese) non riesce comunque ad eguagliare l'incredibile successo dei due precedenti e lo stesso Noel affermer\u00e0 di considerarlo il lavoro peggiore del gruppo, tanto da arrivare ad escludere le tracce contenute in \"Be Here Now\" dal greatest hits del 2006 e dai concerti dal vivo (salvo rarissime eccezioni).\nDurante le registrazioni per il nuovo album e il tour seguente gli Oasis fanno regolare uso di droga e le loro frequenti uscite politicamente scorrette sono costantemente al centro dell'attenzione di giornali e televisioni. In particolare si ricorda una dichiarazione di Noel secondo cui \"prendere droga \u00e8 come alzarsi la mattina e prendere una tazza di t\u00e8\" e che \"in Parlamento ci sono cocainomani ed eroinomani pi\u00f9 incalliti di te, di me e di chiunque altro sia in questa stanza adesso\". Questi commenti provocano la reazione sdegnata dei parlamentari. In un documentario del 2000 sulla storia della band Noel avrebbe precisato: \"Intendevo solo dire che le persone che credi siano rispettabili in realt\u00e0 non lo sono\".\nNel 1997 Noel \u00e8 criticato per aver partecipato a una festa d'alto rango presso la residenza del neoeletto primo ministro britannico Tony Blair, al numero 10 di Downing Street. Alla cerimonia parteciparono molti vip e personaggi che avevano sostenuto la causa laburista alle elezioni, mentre non vi presero parte n\u00e9 il fratello Liam n\u00e9 il frontman dei Blur Damon Albarn. La partecipazione di Noel alla cerimonia \u00e8 criticata perch\u00e9 secondo alcuni confligge con l'immagine di \"eroe della classe operaia\" di cui egli si era detto portavoce.\nNel febbraio 1997, per un programma della BBC, Noel incontra il produttore dei Beatles George Martin e suona \"Wonderwall\" di fronte a lui. In quella occasione Martin definisce Gallagher \"il migliore cantautore della sua generazione\".\nEra post-Britpop.\nNel novembre 1998 gli Oasis pubblicano la raccolta di lati b \"The Masterplan\", che prende il nome dall'omonimo brano che chiude la compilation.\nTra il 1998 e il 1999 gli Oasis vivono un periodo di crisi. Due membri fondatori della band, Paul Arthurs e Paul McGuigan, lasciano il gruppo. Per gli Oasis \u00e8 un periodo difficile, che coincide con una sorta di palingenesi di Noel, convinto dal proprio medico a disintossicarsi dalla droga alla fine del 1998. Gallagher soffre di attacchi di panico e scrive \"Gas Panic!\", che verr\u00e0 inclusa nel successivo album \"Standing on the Shoulder of Giants\" del 2000. La canzone parla delle crisi di panico dovute alla decisione del cantautore di smettere con la droga e con la cocaina in particolare. Il 5 maggio 1998 \u00e8 infatti la data che nella vita di Noel segna la chiusura con la droga, decisione caldamente consigliata dal suo medico dopo che il maggiore dei Gallagher aveva accusato lancinanti dolori al petto.\nL'album \"Standing on the Shoulder of Giants\", registrato solo dai Gallagher e dal batterista Alan White (che nel frattempo era subentrato nella band al posto di Tony McCarroll, nel maggio 1995), esce nel febbraio 2000 dopo complicate sessioni di registrazione (le parti di Arthurs e McGuigan furono sovraregistrate per motivi legali). Arthurs e McGuigan furono sostituiti rispettivamente da Gem Archer ed Andy Bell. Nello stesso periodo Alan McGee lasci\u00f2 la Creation e vendette la sua quota di maggioranza alla Sony. I due Gallagher ne approfittarono per fondare una propria etichetta discografica, la Big Brother Recordings, che si sarebbe occupata della distribuzione nel Regno Unito, lasciando alla Sony Epic la distribuzione internazionale. L'album \u00e8 sperimentale e abbandona il classico sound degli Oasis: molti pezzi fuoriescono dal classico schema strofa-intermezzo-refrain. Per la prima volta \u00e8 Liam Gallagher a comporre un brano: \"Little James\".\nNel 2001 Noel fond\u00f2 la sua etichetta, la Sour Mash Records, che produsse il debutto di diversi gruppi musicali, tra cui gli Shack e i Proud Mary. Il 2001 fu anche l'anno in cui la chitarra principale di Noel durante le esibizioni dal vivo divenne una Gibson ES-355 (variante della Gibson ES-335) di colore rosso ciliegia, con battipenna nero e finiture dorate.\nL'uscita dell'album \"Heathen Chemistry\" nel 2002 rappresent\u00f2 una radicale svolta nel gruppo. Se, infatti, fino a quel momento tutte le canzoni della band venivano scritte da Noel, in questo disco ad essere state scritte da Noel sono solo la met\u00e0 dei brani. Noel spieg\u00f2 il cambiamento dicendo che, dopo \"Be Here Now\", intendeva dare la possibilit\u00e0 di scrivere canzoni anche agli altri membri del gruppo. Gi\u00e0 in \"Standing on the Shoulder of Giants\", infatti, era presente \"Little James\", canzone scritta da Liam. Con \"Heathen Chemistry\", per\u00f2, le canzoni non scritte da Noel aumentarono: alcune sono addirittura opera dai nuovi membri Gem Archer e Andy Bell. La tendenza sarebbe stata seguita anche negli album seguenti.\nAlla fine del 2006 Noel e Gem Archer intrapresero, insieme con il percussionista Terry Kirkbride, un acclamato tour mondiale in cui si esibirono in versione acustica. Il successo spinse Noel a replicare i concerti nel 2007. Nel marzo di quell'anno si esib\u00ec anche a Mosca: per la prima volta un membro degli Oasis suon\u00f2 in Russia. A febbraio gli Oasis furono insigniti del premio \"Outstanding Contribution to Music\" ai Brit Awards.\nDa luglio a settembre 2007 gli Oasis registrarono le canzoni per il nuovo album. I lavori furono sospesi per un paio di mesi perch\u00e9 Noel ebbe il secondo figlio, Donovan, e ripresero il 5 novembre 2007, per poi terminare le registrazioni verso marzo 2008 con il produttore Dave Sardy. Alla fine dell'estate del 2008 Noel e la band hanno iniziato il tour di promozione dell'album \"Dig Out Your Soul\", che \u00e8 uscito a ottobre 2008.\nL'8 settembre 2008, durante l'esibizione degli Oasis al Virgin Festival di Toronto, Noel Gallagher fu aggredito da Daniel Sullivan, un giocatore di hockey su ghiaccio canadese che lo spinton\u00f2 e gli provoc\u00f2 la rottura di alcune costole. Il concerto, dopo una lunga attesa, fu concluso e Noel fu tradotto in ospedale.\nNel marzo 2009 il \"Times\", insieme con iTunes, pubblic\u00f2 a scopo benefico una selezione del concerto semi-acustico tenuto da Noel alla Royal Albert Hall di Londra il 27 marzo 2007, per sostenere la causa di Teenage Cancer Trust. \"The Dreams We Have as Children (Live for Teenage Cancer Trust)\" comprende i brani classici degli Oasis e alcuni meno noti, oltre a una cover dei Beatles, una dei Jam (pezzi che vedono la partecipazione di Paul Weller) e una degli Smiths, tre fra i gruppi pi\u00f9 amati da Noel.\nAbbandono.\nIl 28 agosto 2009, con un comunicato sul sito ufficiale della band, Noel rese noto il proprio abbandono ufficiale agli Oasis, aggiungendo di \"non poter lavorare con Liam un giorno di pi\u00f9\". In un'intervista dell'ottobre 2009 Liam disse che la parabola degli Oasis era conclusa e alluse alla probabile carriera da solista del fratello. Nel maggio 2010 nacquero ufficialmente i Beady Eye, formati da tutti i membri dell'ultima formazione degli Oasis tranne Noel.\nNoel Gallagher's High Flying Birds.\nIl 25 e il 26 marzo 2010 Noel Gallagher si \u00e8 esibito dal vivo per la prima volta dopo aver lasciato gli Oasis, in occasione dei concerti per l'associazione benefica Teenage Cancer Trust presso la Royal Albert Hall di Londra. Le esibizioni, acustiche, sono state impreziosite dalla presenza di Gem Archer, Terry Kirkbride, Jay Darlington, dal Crouch End Festival Chorus e dall'orchestra dei Wired Strings.\nIl 6 luglio 2011 Noel Gallagher ha tenuto una conferenza stampa all'Electric Cinema di Portobello, a Londra, in cui ha fornito i dettagli del primo album dei Noel Gallagher's High Flying Birds, dal titolo omonimo, pubblicato il 17 ottobre 2011. Il tour promozionale, in cui Gallagher \u00e8 supportato da David McDonnell (chitarra), Russell Pritchard (basso), Mikey Rowe (tastiere) e Jeremy Stacey (batteria), ha avuto inizio a Dublino il 23 ottobre. Il disco entra direttamente al primo posto della classifica britannica degli album pi\u00f9 venduti domenica 23 ottobre, con oltre 120.000 copie vendute in 6 giorni. Risulta il secondo album pi\u00f9 venduto al mondo nella settimana seguente la sua uscita. Un secondo album, frutto della collaborazione con gli Amorphous Androgynous, era previsto per il 2012: tuttavia in un'intervista dell'agosto 2012 il cantautore ha dichiarato che il progetto \u00e8 stato abbandonato poich\u00e9 egli stesso ritiene che non riuscirebbe ad essere all'altezza del precedente.\nIl 23 marzo 2013 si \u00e8 esibito nuovamente sul palco della Royal Albert Hall, ancora per l'associazione Teenage Cancer Trust. Questa volta Noel, curatore dell'edizione 2013 dell'evento, ha suonato \"Tender\", un classico dei Blur, insieme a Damon Albarn, Graham Coxon e Paul Weller alla batteria. L'esibizione \u00e8 stata descritta dai media musicali come un \"evento storico per la musica britannica\". Il 13 ottobre 2014, in un'intervista concessa a Matt Everitt e registrata nella sede londinese di Facebook, ha annunciato per il 2 marzo 2015 l'uscita del secondo album dei Noel Gallagher's High Flying Birds, chiamato \"Chasing Yesterday\" e anticipato dal singolo \"In the Heat of the Moment\", uscito il 17 novembre 2014. Il disco \u00e8 subito balzato in vetta alle classifiche di vendita. Il tour promozionale del disco ha avuto inizio il 3 marzo 2015 a Belfast e si \u00e8 concluso il 6 settembre 2016 alla Brixton Academy di Londra.\nNell'estate 2017 Noel Gallagher e la sua band sono stati ospiti speciali dei concerti organizzati negli stadi europei dagli U2 per celebrare il trentennale di \"The Joshua Tree\". Il 25 settembre Noel Gallagher ha annunciato che il titolo del suo terzo album da solista, \"Who Built the Moon?\", e la data di pubblicazione del disco, il 24 novembre. Prodotto insieme a David Holmes, l'album presenta un suond pi\u00f9 sperimentale rispetto ai due predecessori ed \u00e8 anticipato dal singolo \"Holy Mountain\". Contestualmente all'annuncio sono state rese note la tracklist, la copertina dell'album e le date del tour del 2018, oltre ad un trailer comprendente degli spezzoni dei brani contenuti nel disco. Anche quest'album, come tutti gli altri 9 pubblicati da Noel con gli Oasis e da solista, raggiunge la vetta delle classifiche di vendita, stabilendo un record.\nIl 2 maggio 2019 Noel ha diffuso un nuovo singolo intitolato \"Black Star Dancing\", tratto dall'omonimo EP, pubblicato il 14 giugno. Il 5 agosto la band ha pubblicato \"This is the Place\", brano estratto da un secondo EP, uscito il 27 settembre. Un terzo EP sar\u00e0 pubblicato nel dicembre 2019.\nNell'agosto e settembre 2019 i Noel Gallagher's High Flying Birds hanno fatto da band di supporto al tour nordamericano degli Smashing Pumpkins. A novembre \u00e8 stata diffusa \"Wandering Star\", canzone tratta dall'EP \"Blue Moon Rising\", uscito il 6 marzo 2020.\nIl 29 aprile 2021 Gallagher annuncia la pubblicazione, per l'11 giugno seguente, del \"best of\" intitolato \"\", che celebra il decennale della propria carriera da solista; il disco contiene 16 canzoni gi\u00e0 pubblicate e due inediti, \"We're On Our Way Now\", diffuso nella il 29 aprile, e \"Flying on the Ground\", diffuso il 7 giugno. Una settimana dopo la pubblicazione, la raccolta sale al primo posto della classifica britannica degli album.\nIl 1\u00b0 gennaio 2022 viene pubblicato a sorpresa il singolo \"Trying to Find a World that's Been and Gone: Part 1\", un demo tratto dall'album di prossima uscita.\nVita privata.\nNoel spos\u00f2 Meg Mathews a Las Vegas, in Nevada, il 5 giugno 1997. La figlia Anais (nome dato in onore della controversa scrittrice francese Ana\u00efs Nin, fra le preferite della moglie) nacque a Londra il 27 gennaio 2000. I due divorziarono qualche mese dopo, curiosamente a due mesi di distanza dall'annuncio della separazione di Liam dall'attrice e cantante Patsy Kensit. Dopo la rottura Noel inizi\u00f2 una relazione con la scozzese Sara MacDonald. I due si conobbero in un club a Ibiza, nel periodo in cui Noel aveva abbandonato il complesso durante il tour di \"Standing on the Shoulder of Giants\". Si separarono per un breve periodo nel 2002, ma tornarono presto insieme. Il chitarrista ha dedicato \"Waiting for the Rapture\" alla nuova compagna, canzone contenuta nell'album \"Dig Out Your Soul\". Hanno due figli: Donovan Rory MacDonald Gallagher, nato a Londra il 22 settembre 2007 (e il cui nome \u00e8 un omaggio al chitarrista irlandese Rory Gallagher, scomparso nel 1995) e Sonny Patrick, nato il 1\u00ba ottobre 2010. La coppia si \u00e8 sposata il 18 giugno 2011 al Lime Wood Hotel nel New Forest National Park. Il testimone di Gallagher in tal occasione \u00e8 stato Russell Brand.\nNegli anni '90 Noel ha abitato in una casa da lui chiamata \"Supernova Heights\", una lussuosa dimora con sette camere da letto situata nell'esclusivo quartiere londinese di Belsize Park in cui il chitarrista era solito tenere feste caratterizzate dagli eccessi. La casa fu venduta dal cantautore nel 1999.\nHa chiamato i suoi due gatti Benson e Hedges, in omaggio alle sue sigarette preferite.\nCome il fratello Liam, \u00e8 acceso sostenitore del Manchester City, squadra di calcio della sua citt\u00e0. \u00c8 amico del pugile Ricky Hatton, dell'ex calciatore Vincent Kompany e dell'ex calciatore Alessandro Del Piero, ex capitano della Juventus e ammiratore della band. Nel 2006 il giocatore italiano comparve nel video di \"Lord Don't Slow Me Down\" degli Oasis, pubblicato nell'ottobre 2007. Del Piero compare per qualche istante mentre sta autografando una sua maglietta e la sta consegnando al gruppo. In occasione del campionato mondiale di calcio 2006, disputatosi in Germania e vinto dall'Italia, Noel Gallagher sostiene di essere stato il portafortuna della squadra azzurra, seguendola in tribuna durante le vittorie e indossando sempre gli stessi vestiti \"baciati\" dalla fortuna. In occasione dell'ultima partita giocata da Alessandro Del Piero con la maglia della Juventus, nel maggio 2012, Noel \u00e8 stato invitato in tribuna d'onore all'Olimpico di Roma dallo juventino per la finale di Coppa Italia vinta dal contro i bianconeri. Nel maggio 2019 Noel Gallagher, presente allo stadio, ha celebrato la vittoria del titolo di Premier League con i calciatori del Manchester City dopo la partita vinta a Brighton.\nDiscografia.\nCollaborazioni.\nNoel ha prestato le sue abilit\u00e0 canore e musicali a molti artisti, arrivando anche a produrre un album."}
{"id": "2636232", "revid": "2210568", "url": "https://it.wikipedia.org/wiki?curid=2636232", "title": "Regno di W\u00fcrttemberg", "text": "Il Regno di W\u00fcrttemberg \u00e8 stato un reame tedesco sorto a seguito dell'elevazione del Ducato di W\u00fcrttemberg a regno, avvenuta il 1\u00ba gennaio 1806, e dissoltosi in conseguenza dell'abdicazione del suo ultimo re, Guglielmo II di W\u00fcrttemberg (9 novembre 1918).\nGeografia.\nIl Regno di W\u00fcrttemberg aveva un'estensione nord-sud di circa 225 chilometri e una larghezza massima sull'asse est-ovest di 160 chilometri. I confini avevano una lunghezza totale di 1 800 chilometri. La superficie totale era di 19 508 chilometri quadrati. A est il W\u00fcrttemberg confinava con il Regno di Baviera, a nord e a ovest con il Granducato di Baden e a sud al 1850 con i principati di Hohenzollern-Sigmaringen e Hohenzollern-Hechingen, che facevano parte della Prussia, che poi le mediatizz\u00f2 a s\u00e9 stessa. Sul confine con il Baden e con gli stati degli Hohenzollern vi erano diverse enclavi ed exclavi, che portavano lo stato ad allungarsi sino al lago di Costanza.\nLa parte meridionale del paese era essenzialmente collinare e montuosa con valli e altipiani e pertanto il clima era sostanzialmente quello mitteleuropeo. Centralmente invece si trovava il distretto della Foresta Nera, con abbondanti precipitazioni. I fiumi pi\u00f9 importanti erano il Neckar, con i suoi affluenti tra cui il Fils, l'Enz, lo Jagst, il Tauber e il Danubio. La particolarit\u00e0 del territorio ha creato un naturale bacino minerario.\nStoria.\nDal Ducato al Regno.\nA seguito degli accordi presi nel 1805 con Napoleone Bonaparte, fra i quali anche il matrimonio della figlia del duca Federico III, Caterina, con il fratello dell'imperatore francese, Girolamo Bonaparte, il ducato fu elevato al rango di regno (1\u00ba gennaio 1806). Accanto all'\"Antico W\u00fcrttemberg\" protestante si affiancarono, nel regno di recente istituzione, numerosi territori cattolici, cosicch\u00e9 il nuovo re persegu\u00ec una politica di equiparazione dei diritti. L'alleanza con Napoleone consent\u00ec a Federico una certa libert\u00e0 di governo in politica interna, il cui scopo fu l'ammodernamento dello stato e l'abolizione dei privilegi della \"Ehrbarkeit\" nell'\"Antico W\u00fcrttemberg\" e quelli della antica nobilt\u00e0 nei territori di nuova acquisizione.\nLa costituzione del vecchio stato fu radicalmente modificata e il paese fu uniformemente organizzato, ricevendo una rigida e illuminata amministrazione. Il precedente Consiglio segreto fu rimpiazzato come autorit\u00e0 governativa da un ministero statale e Federico I divenne il fondatore del moderno Stato del W\u00fcrttemberg. Nel 1806 il W\u00fcrttemberg entr\u00f2 a far parte della Confederazione renana, sotto il protettorato di Napoleone.\nIl legame con la Francia napoleonica impose al W\u00fcrttemberg la partecipazione alle successive campagne francesi. Alla campagna di Russia del 1812-1813 il W\u00fcrttemberg partecip\u00f2 con 15 800 uomini, di cui solo 300 circa ritornarono.\nDopo il Congresso di Vienna.\nDopo la caduta di Napoleone, il Congresso di Vienna conferm\u00f2 le recenti acquisizioni territoriali del W\u00fcrttemberg, nonostante le proteste dei principi esautorati poco pi\u00f9 di dieci anni prima, confermandogli la dignit\u00e0 di regno..\nA Federico I successe il 30 ottobre 1816 il figlio Guglielmo I (1781\u20131864) e si ebbe un cambio di politica interna. Guglielmo concesse un'amnistia, abbass\u00f2 le imposte e nel 1819 approv\u00f2 una riforma dell'amministrazione sulla base delle moderne costituzioni. Insieme alla moglie Caterina, figlia dello zar Paolo I, Guglielmo svilupp\u00f2 gi\u00e0 nel primo anno di regno una politica di sostegno alle necessit\u00e0 economiche dei ceti pi\u00f9 deboli, cui la moglie si dedic\u00f2 particolarmente fino alla sua morte, avvenuta il 9 gennaio 1819 all'et\u00e0 di trent'anni. Il regno fu organizzato in circondari amministrativi per meglio governare sui nuovi territori e svincolarli dagli antichi legami storici: Neckar (Ludwigsburg), Foresta Nera (Reutlingn), Danubio (Ulma), Jagst (Ellwangen), con alcune \"exclave\" nel Baden e nell'Hohenzollern.\nIn politica estera Guglielmo persegu\u00ec, senza raggiungerla, una pi\u00f9 stretta unione con la Russia e il suo figlio e successore Carlo I spos\u00f2 il 13 luglio 1846 la granduchessa Ol'ga, figlia dello zar Nicola I e Alexandra Fedorovna.\nNascita della Germania.\nCarlo I, salito al trono nel 1864, era un sostenitore della costituzione di uno stato nazionale tedesco, che nel 1871 fu realizzato con la regia del cancelliere Otto von Bismarck. Nei termini della convenzione di quell'anno le truppe del W\u00fcrttemberg formarono il XIII Corpo d'armata della Germania imperiale.\nLa politica di potenza del paese e della casa regnante, che si accompagn\u00f2 alla fondazione del Reich, fu compensata da una presa di coscienza dell'identit\u00e0 w\u00fcrttemburghese. Il W\u00fcrttemberg era gi\u00e0 organizzato, alla costituzione del Reich, come sistema a monarchia costituzionale, al pari della Prussia e di altri stati tedeschi.\nIl regno termin\u00f2 con la sconfitta degli stati centrali nella prima guerra mondiale e l'ultimo re Guglielmo II abdic\u00f2 il 9 novembre 1918.\nLa Costituzione del W\u00fcrttemberg.\nApprovata il 25 settembre 1819, quando il W\u00fcrttemberg divenne monarchia costituzionale, fu emendata nel 1868, nel 1874 e ancora nel 1906, ma la base rimase sempre quella originaria. Il potere legislativo era affidato a due camere, quella alta (\"Kammer des\" \"Standesherren\") e quella bassa (\"Abgeordnetenhaus\"). Ciascun membro delle due camere doveva aver compiuto almeno 25 anni di et\u00e0. Il re nominava il presidente della camera alta ma, a partire dal 1874, ogni camera elesse il proprio presidente. Il parlamento del W\u00fcrttemberg durava in carica sei anni e il suffragio era esteso a ogni cittadino maschio di almeno 25 anni d'et\u00e0.\nLa camera alta era costituita da:\nLa camera bassa era costituita da 92 membri:\nIl pi\u00f9 elevato potere esecutivo era nelle mani del Ministero di Stato (\"Staatsministerium\") che presiedeva i sei ministeri:\nIl regno aveva anche un Consiglio Privato, costituito dai ministri e da alcuni consulenti nominati (\"wirkliche Staatsr\u00e4te\"), che consigliavano il sovrano. I giudici di una Corte Suprema di Giustizia, chiamata Corte dei tribunali di Stato (\"Staatsgerichtshof\", che era il \"guardiano\" della Costituzione), erano in parte eletti dalle camere e in parte nominati dal re. Ciascuna delle due camere aveva il diritto di sfiduciare i ministri.\nIl regno era suddiviso in quattro dipartimenti o circoli governativi (\"Kreise\"), ciascuno con un proprio governo, suddivisi in sessantaquattro divisioni (\"Oberamtsbezirke\"), dotate di un Consiglio locale (\"Amtsversammlung\"):\nCon la costituzione dell'Impero Germanico nel 1871, il W\u00fcrttemberg ne divenne membro con diritto a quattro voti nel Consiglio Federale (\"Bundesrat\") e 17 nella Dieta (\"Reichstag\").\nIl regno in tempo di guerra poteva mettere in campo circa 25 000 uomini suddivisi in fanteria (una divisione e tre compagnie), cavalleria (due squadroni, una divisione), artiglieria (sei batterie, tre compagnie e tre batterie di fortezze), uno stato maggiore con circa trenta ufficiali.\nAmministrazione religiosa.\nIl diritto di guida delle chiese del regno era in capo al re, che aveva anche, fino a che esso appartenne alla confessione protestante, il controllo dei diritti spirituali della Chiesa. La comunit\u00e0 protestante era controllata (sotto la competenza del Ministero della religione ed educazione) da un concistoro e da un sinodo. Il primo comprendeva un presidente, nove consiglieri e sei sovrintendenti generali o prelati dalle sei citt\u00e0 maggiori, mentre il secondo era un consiglio rappresentativo che comprendeva membri sia laici sia religiosi.\nLa Chiesa cattolica nel regno rispondeva al vescovo di Rottenburg, nella provincia ecclesiastica dell'arcidiocesi di Friburgo in Brisgovia. Politicamente obbediva a un consiglio cattolico nominato dal governo.\nL'ebraismo fu regolato dal 1812 da un consiglio nominato dallo stato (\"Oberkirchenbeh\u00f6rde\").\nIstruzione.\nIl regno impose l'alfabetizzazione universale (capacit\u00e0 di leggere e scrivere) dall'et\u00e0 di dieci anni. Ginnasi e altre scuole secondarie esistevano in tutte le grandi citt\u00e0, mentre ogni comune aveva la scuola primaria. Vi erano pure numerose scuole e collegi femminili. \nI gradi pi\u00f9 elevati d'istruzione erano gestiti dalle Universit\u00e0 degli Studi di Tubinga, dall'Universit\u00e0 Tecnologica di Stoccarda, dal collegio veterinario della stessa citt\u00e0, come pure da quello commerciale. In Hohenheim esisteva un collegio agricolo. Il W\u00fcrttemberg aveva anche una scuola di viticoltura."}
{"id": "2636237", "revid": "217830", "url": "https://it.wikipedia.org/wiki?curid=2636237", "title": "Gran Premio motociclistico Citt\u00e0 di Imola 1998", "text": "Il Gran Premio motociclistico Citt\u00e0 di Imola 1998 fu l'undicesima gara del motomondiale 1998. Si svolse il 6 settembre ad Imola e vide le vittorie di Mick Doohan nella classe 500, di Valentino Rossi nella classe 250 e di Tomomi Manako nella classe 125."}
{"id": "2636238", "revid": "1924342", "url": "https://it.wikipedia.org/wiki?curid=2636238", "title": "Oasis", "text": "Gli Oasis sono stati un gruppo rock britannico formatosi a Manchester nel 1991 e attivo fino al 2009.\nTra le band pi\u00f9 note e di successo dell'indie rock e, in particolare, del Britpop, movimento di cui figurano tra i pionieri, gli Oasis sono il gruppo inglese di maggiore impatto dagli anni novanta. Hanno pubblicato in totale 11 album. Si stima che abbiano venduto oltre 70 milioni di dischi, di cui 18 nel solo 1996. Vantano 8 singoli piazzatisi al primo posto della classifica del Regno Unito, 22 singoli consecutivi entrati nella top 10 inglese e hanno raccolto 15 NME Awards, 6 Brit Awards, 9 Q Awards e 4 MTV Europe Music Awards. Nell'agosto del 1996 tennero a Knebworth Park uno dei pi\u00f9 grandi concerti all'aperto mai realizzati in Inghilterra. L'evento fu seguito complessivamente da 250 000 spettatori (i biglietti andarono esauriti in 2 giorni), con una richiesta di tagliandi superiore a 2,6 milioni di persone, pari al 5% della popolazione britannica di allora.\nGuidato dal chitarrista, cantante, compositore e autore Noel Gallagher e dal fratello Liam Gallagher, cantante frontman e in seguito anche compositore e autore (chitarrista in alcune canzoni), quello degli Oasis \u00e8 uno dei gruppi che hanno avuto maggiore successo e influenza nella societ\u00e0 britannica e nel mondo tra quelli nati negli anni novanta nell'ambito del movimento Britpop, fino ad assurgere a fenomeno di costume. La loro musica, a met\u00e0 tra il rock anni settanta e il rock and roll, al tempo stesso ruvida e melodica, ha saputo dare un nuovo significato al termine Britpop, mentre i loro continui litigi e il loro atteggiamento talvolta bizzoso e rude sono stati oggetto di un'attenzione crescente da parte dei media.\nI fratelli Gallagher sono gli unici membri della formazione originaria che vi hanno fatto parte fino al 2009. Nel 1991 a Manchester si costituirono i Rain, composti da Liam Gallagher (voce), Paul Arthurs (chitarra), Paul McGuigan (basso) e Tony McCarroll (batteria). Poco dopo ai quattro si aggreg\u00f2 Noel (chitarra e voce) e Liam sugger\u00ec il nuovo nome. Il gruppo conobbe la fama gi\u00e0 con l'album di debutto, \"Definitely Maybe\" (1994) che, pubblicato dall'etichetta indipendente Creation Records, propose con forza la band come uno dei gruppi leader della scena indie rock. Con il nuovo batterista Alan White gli Oasis realizzarono il secondo album, \"(What's the Story) Morning Glory?\" (1995), che ha venduto 22 milioni di copie in tutto il mondo. Da quel momento la popolarit\u00e0 del gruppo crebbe notevolmente, fino a far parlare di \"Oasis mania\".\nIl terzo album, \"Be Here Now\" (1997), divenne disco record per l'elevatissimo numero di copie vendute in un giorno. Verso la fine del decennio la band visse un periodo di crisi. Due membri storici, McGuigan e Arthurs, furono avvicendati da Colin Murray \"Gem\" Archer e, pi\u00f9 tardi, da Andrew \"Andy\" Piran Bell. Nel 1999 la band torn\u00f2 in studio per registrare \"Standing on the Shoulder of Giants\" che, uscito nel febbraio 2000, presentava un sound pi\u00f9 sperimentale e psichedelico. Segu\u00ec l'album live \"Familiar to Millions\", che conteneva la registrazione dei due grandi concerti tenuti nel luglio 2000 allo stadio di Wembley, a Londra. Nel 2002 gli Oasis tornarono al suono delle origini con \"Heathen Chemistry\" e rividero il successo. Nel 2005 usc\u00ec il sesto album, \"Don't Believe the Truth\", registrato insieme al nuovo batterista Zak Starkey. Il disco registr\u00f2 ottime vendite e riport\u00f2 gli Oasis in classifica anche negli Stati Uniti. Nel 2006 usc\u00ec \"Stop the Clocks\", il primo \"best of\" degli Oasis, che ha venduto 3 milioni di copie nel mondo. Nel 2008 fu pubblicato \"Dig Out Your Soul\", settimo album in studio della band, seguito da un lungo tour mondiale, in cui alla batteria figurava Chris Sharrock.\nIl 28 agosto 2009, a tre date dalla conclusione della tourn\u00e9e, Noel Gallagher comunic\u00f2 ufficialmente il proprio abbandono alla band, dopo aver lasciato il palco del Rock en Seine a pochi minuti dall'esibizione, sancendo la fine del gruppo.\nStoria.\nGli esordi con i Rain e \"Definitely Maybe\" (1991\u20131994).\nGli Oasis hanno origine a Burnage, quartiere di Manchester, dai Rain, una band formatasi verso la fine degli anni ottanta. Inizialmente il gruppo era composto da Paul McGuigan (detto \"Guigsy\") al basso, da Paul Arthurs (detto \"Bonehead\") alla chitarra, da Tony McCarroll alla batteria, e da Chris Hutton come cantante. Quando questi fu allontanato dalla band, Guigsy chiese al suo compagno di scuola Liam Gallagher di rimpiazzarlo. Liam era il terzo e ultimo figlio di immigrati irlandesi trasferitisi a Manchester, Peggy e Thomas Gallagher. La sua infanzia e quella degli altri due suoi fratelli (Paul e Noel) era stata segnata dalle violenze del padre alcolizzato, che risparmiavano Liam e che avevano profondamente segnato Noel e Paul, provocando anche la loro balbuzie. In una notte del 1984 la madre decise, dunque, di scappare di casa insieme ai figli.\nLiam e Noel, pi\u00f9 grande del fratello minore di cinque anni, erano stati adolescenti difficili, inclini alla ribellione, alle risse e ai furti. Liam non aveva mai mostrato grande interesse per la musica fino al 1988, quando era rimasto colpito da un concerto degli Stone Roses al quale si era recato insieme a Noel, appassionato di musica e chitarrista. Liam accett\u00f2 la proposta di \"Guigsy\" e poco dopo propose di cambiare il nome del gruppo in Oasis, ispirato da un poster appeso ai muri della sua stanza che riportava la scritta \"Oasis Leisure Centre in Swindon\". Liam lo scelse perch\u00e9 gli piacquero le immagini che evocava. Nel 2016 Liam ha dichiarato che \"questo nome continuava a spuntare, cos\u00ec decidemmo di farlo un po' nostro\" e che \"non sono sicuro si trattasse dell'Oasis di Swindon, ma era presente su un poster degli Inspiral Carpets\".\nLa band provava una volta a settimana, ma stentava a decollare. Secondo Liam il problema erano i testi che venivano scritti da lui e Bonehead e che, per stessa ammissione di Liam, erano davvero mediocri. Serviva qualcuno capace di scrivere bei testi e di lanciare la band. Nell'aprile 1991 il fratello maggiore di Liam, Noel, tornato dagli Stati Uniti dove faceva il roadie per un tour americano degli Inspiral Carpets, seppe dalla madre che il fratello minore era entrato a far parte di una band e il 18 agosto 1991 si present\u00f2 al Boardwalk, piccola sala vicina al noto locale notturno The Ha\u00e7ienda, per assistere all'esibizione dei Rain. Conoscendo le qualit\u00e0 del fratello, Liam pens\u00f2 subito a lui come l'elemento mancante capace di portare in alto il gruppo. Noel, tra l'altro, aveva per altro gi\u00e0 maturato una discreta esperienza on the road come tecnico delle chitarre degli Inspiral Carpets durante i tour di questi ultimi in Europa, Giappone e Argentina, ma la sua passione era scrivere canzoni.\nDopo aver assistito all'esibizione Noel rifer\u00ec apertamente al fratello che la band non gli piaceva affatto e, alla domanda se fosse disposto a far loro da manager, replic\u00f2 proponendo di entrare a far parte del gruppo, a patto di esserne il leader, l'unico compositore e il chitarrista principale. \"Aveva scritto gi\u00e0 molte cose\" \u2013 ricorda Bonehead riguardo a Noel \u2013 \"Quando abbiamo iniziato facevamo il diavolo a quattro con poche canzoni. Improvvisamente con lui nel gruppo ci furono un sacco di idee\". La band era cos\u00ec al completo e il 15 gennaio 1992 si tenne al Boardwalk il primo concerto degli Oasis con Noel.\nCon Noel Gallagher l'approccio musicale degli Oasis si indirizz\u00f2 verso una maggiore semplicit\u00e0. Arthurs suonava prevalentemente accordi con barr\u00e9, McGuigan note basse e McCarroll eseguiva ritmi base, mentre gli amplificatori erano predisposti in modo da creare una distorsione. In questo modo gli Oasis forgiarono un suono \"privo a tal punto di finezza e complessit\u00e0 da risultare pressoch\u00e9 inarrestabile\".\nDopo aver trascorso oltre un anno a esibirsi nei vari locali di Manchester, nel maggio del 1993 la band ebbe finalmente la sua grande occasione. Gli Oasis erano stati invitati da una band chiamata Sister Lovers a suonare al King Tut's Wah Wah Hut Club di Glasgow, in Scozia. Una componente delle Sister Lovers, Debbie Turner, era la ex fidanzata di Alan McGee, produttore discografico della Creation Records, etichetta indipendente minore di propriet\u00e0 della Sony. Noel e Bonehead raccolsero il denaro necessario, noleggiarono un furgone e partirono insieme agli altri membri del gruppo per un viaggio di sei ore. Inizialmente la loro richiesta di ingresso fu respinta poich\u00e9 non erano previsti in scaletta. Il rifiuto avrebbe suscitato le ire della band, che si sarebbe fatta largo con le maniere forti (sebbene i componenti del gruppo abbiano fornito versioni contrastanti in merito). Alla fine, in qualche modo, la band riusc\u00ec a ottenere uno spazio per suonare quattro brani. La loro esibizione impression\u00f2 molto Alan McGee, il quale casualmente si trovava nel locale insieme alla sorella (\"decisi di presentarmi l\u00ec per innervosire la mia ex\").\nAlla fine dell'esibizione McGee si avvicin\u00f2 a Noel per domandargli se volesse un contratto discografico e gli chiese una demo con qualche loro canzone. Qualche giorno dopo Noel lo accontent\u00f2 consegnandogli una cassetta di 35 minuti di nome \"Live Demonstration\", dove comparve per la prima volta quello che sarebbe diventato lo storico logo del gruppo, disegnato per l'occasione da Tony French. I vari demo che componevano la cassetta erano stati registrati negli studi della band Real People, al Pink Museum di Liverpool.\nAscoltata la cassetta, McGee rimase ancora pi\u00f9 colpito dalla band e dal suo potenziale, al punto che appena quattro giorni dopo convoc\u00f2 gli Oasis per far firmare loro un contratto discografico. A causa di problemi sorti nella stipula di un contratto valido negli Stati Uniti, gli Oasis finirono poi per firmare un contratto mondiale con la Sony, che a sua volta assegn\u00f2 gli Oasis alla Creation Records per il Regno Unito. Noel disse a McGee di avere moltissime canzoni gi\u00e0 pronte, anche se alcuni anni dopo avrebbe ammesso che in quel momento il repertorio degli Oasis comprendeva soltanto sei brani originali e alcune cover.\nRisale al periodo 1992-1993 i cosiddetti \"Lost Tapes\", materiale demo - costituito da vari pezzi e versioni embrionali di canzoni poi pubblicate nei successivi dischi - in cui si sente il forte influsso che gli Stone Roses esercitavano sulla band.\nLa prima canzone degli Oasis che inizi\u00f2 a circolare nelle radio fu \"Columbia\", pubblicata come singolo in edizione limitata, nota come \"White Label demo\". Nel dicembre 1993 la Creation Records distribu\u00ec alle radio un 12 pollici contenente la registrazione demo del brano, che fu trasmesso per ben diciannove volte da BBC Radio 1 nelle due settimane successive, evento raro per un brano non ancora lanciato sul mercato.\nIl 18 febbraio 1994 gli Oasis presero un traghetto per raggiungere Amsterdam, dove dovevano fare il debutto internazionale dal vivo come spalla del gruppo The Verve. Durante il viaggio Liam e Guigsy si ubriacarono e furono coinvolti in una rissa, facendosi chiudere a chiave nella stiva. Pi\u00f9 tardi li raggiunse anche Bonehead, che si era messo a bussare a tutte le cabine, in cerca dei vestiti che - affermava - gli erano stati rubati. La vicenda si concluse con una messa al bando dalla compagnia di navigazione e un espatrio coatto. \nNell'aprile del 1994 uscirono i primi due singoli, \"Supersonic\" e \"Shakermaker\". I due pezzi ebbero un discreto successo, guadagnandosi il passaggio nelle radio ed entrando nella top 40 inglese: il primo fu 31\u00ba, mentre il secondo divenne oggetto di una disputa legale con i New Seekers, i quali chiesero un risarcimento danni di 500 000 dollari per plagio. Fu con il terzo singolo, \"Live Forever\", uscito l'8 agosto, che gli Oasis iniziarono a farsi conoscere, entrando per la prima volta nella top 10 dei singoli inglesi, alla posizione numero dieci. Noel Gallagher ha sottolineato come fu proprio \"Live Forever\" a imprimere una svolta decisiva alla carriera della band: \"Facevamo schifo. Poi scrissi quella canzone e cambi\u00f2 tutto\". L'indomani, 9 agosto, Noel fu colpito da uno spettatore in pieno volto durante un concerto a Newcastle e reag\u00ec sfasciandogli la chitarra in testa.\nTrascinato dal buon risultato dei singoli, il 30 agosto 1994 usc\u00ec l'album di debutto della band, \"Definitely Maybe\", che mescola rock, baggy e punk rock. Il disco and\u00f2 a collocarsi direttamente alla prima posizione della classifica britannica degli album ed entr\u00f2 nella storia come album di debutto capace di vendere pi\u00f9 copie nel minor tempo, 150 000 nei primi tre giorni. In concomitanza con l'uscita del disco gli Oasis tennero un concerto acustico nel negozio londinese Virgin di Marble Arch, dove fu ospite inatteso Evan Dando, leader dei Lemonheads.\nIntanto i litigi e la vita turbolenta dei due fratelli divennero oggetto di attenzione da parte dei media. Il 23 settembre 1994 a Seattle cominci\u00f2 il primo tour nei piccoli e medi locali degli Stati Uniti. L'esibizione del 29 settembre al Whisky a Go-Go di Los Angeles fu caratterizzata da tensioni. A un fotografo della rivista \"NME\", presenza non gradita, fu ordinato di allontanarsi e il suo tentativo di scattare ugualmente delle foto non fece che inasprire la situazione. Sul palco i cinque, sotto l'effetto di metanfetamine, si trovarono disorientati, dato che le scalette erano tutte diverse e nessuno sapeva quale pezzo avrebbe suonato l'altro.\nAlla fine ne eseguirono uno, ma l'esibizione, deludente, suscit\u00f2 le ire di Liam, che inve\u00ec contro il pubblico e litig\u00f2 con il fratello durante l'esecuzione di \"I Am the Walrus\". Noel abbandon\u00f2 il palco, lasciando la band e volando a San Francisco senza rilasciare dichiarazioni. In questa occasione cerc\u00f2 rifugio nell'appartamento di Melissa Lim, una fan che aveva conosciuto qualche tempo prima, e scrisse le canzoni \"Talk Tonight\" e \"Half the World Away\". La band rischi\u00f2 di sciogliersi. Lo stesso Noel ricorda come fosse veramente deciso a tornare a casa, ma cambi\u00f2 idea grazie all'incoraggiamento di Melissa e dopo aver letto, in taxi, l'elenco dei successivi concerti della band in Gran Bretagna riportata sul \"Melody Maker\", anche se fu soprattutto la mediazione di Tim Abbot della Creation Records a convincere Noel a tornare sui suoi passi e a riappacificarsi con il fratello. Il tour pot\u00e9 cos\u00ec ripartire da Minneapolis. A dicembre Liam, ritrovatosi privo di voce sul palco del Barrowlands di Glasgow, spacc\u00f2 il microfono prima di uscire di scena.\nIl 10 ottobre 1994 era uscito \"Cigarettes &amp; Alcohol\", quarto singolo estratto da \"Definitely Maybe\", mentre il 19 dicembre fu la volta di \"Whatever\", che divenne il primo singolo del gruppo a raggiungere la top 5 delle classifiche britanniche, dove entr\u00f2 direttamente al terzo posto. Il 9 novembre gli Oasis erano stati premiati ai \"Q Awards\" come miglior nome nuovo dell'anno.\n\"(What's the Story) Morning Glory?\" e l'era Britpop (1995-1996).\nNella primavera del 1995 gli Oasis raggiunsero per la prima volta la vetta della classifica britannica dei singoli con il singolo \"Some Might Say\", che usc\u00ec il 24 aprile e inaugur\u00f2 una striscia di 10 anni di singoli di lancio degli album degli Oasis arrivati al primo posto delle chart. Cinque giorni prima, il batterista Tony McCarroll era stato escluso dal gruppo. McCarroll disse di essere stato \"cacciato ingiustamente per via di uno scontro personale\" con i fratelli Gallagher, ma Noel motiv\u00f2 l'allontanamento dicendo che la tecnica di Tony era insufficiente per accompagnare le canzoni sempre pi\u00f9 mature che egli scriveva. Nel 1997 McCarroll avrebbe fatto causa alla band, chiedendo l'equivalente di 45 miliardi di lire, un quinto dei guadagni del gruppo, e avrebbe ottenuto un risarcimento di 555 000 sterline. Al suo posto subentr\u00f2 il londinese Alan White, fratello di Steve White, batterista del gruppo di Paul Weller. Alan incontr\u00f2 Noel di domenica in un pub di Camden e debutt\u00f2 alla batteria degli Oasis il successivo mercoled\u00ec unendosi alla band nell'esecuzione \"Some Might Say\" a \"Top of the Pops\".\nNel maggio 1995 gli Oasis cominciarono le registrazioni del loro secondo album ai Rockfield Studios, in Galles, con il produttore Owen Morris, che sarebbe comparso di spalle sulla copertina del disco. Le registrazioni furono rapide, dato che la band riusciva a \"registrare cinque canzoni in cinque giorni\", come dice Morris. Durante le sessioni sal\u00ec la tensione tra i fratelli Gallagher quando Liam torn\u00f2 dal pub ubriaco portando con s\u00e9 alcuni avventori del locale, raggiungendo Noel, che si era trattenuto in studio per completare delle parti di chitarra. L'alterco sfoci\u00f2 in una zuffa che costrinse il management a sospendere le sessioni, che ripresero tre settimane dopo. Dopo due altre settimane le sessioni furono concluse, prima della post-produzione a Londra.\nIn questo periodo la stampa inglese mont\u00f2 e amplific\u00f2 una rivalit\u00e0 tra Oasis e Blur, altra band emersa gi\u00e0 da alcuni anni nel panorama della musica inglese e, in particolare, del neonato movimento Britpop. In un primo momento gli Oasis non si definivano band del movimento Britpop e non furono invitati al programma \"Britpop Now\" della BBC, condotto dal cantante dei Blur, Damon Albarn. Un primo contatto tra i due gruppi si era gi\u00e0 avuto nel 1994, nel corso di un'altra trasmissione condotta da Albarn. Gli Oasis suonarono \"Whatever\" a \"Top of the Pops\", presentati proprio dal frontman dei Blur. Durante la presentazione Liam e Noel non risparmiarono gesti irriguardosi alle spalle di Albarn. Fu cos\u00ec che nacque quella che sar\u00e0 considerata, con espressione giornalistica, la \"Battaglia delle band\" (\"Band battle\"), combattuta sul piano commerciale e mediatico. La rivista \"NME\" arriv\u00f2 a definire la sfida, in una famosa copertina, il \"campionato inglese dei pesi massimi\".\nL'uscita di \"Roll With It\", singolo degli Oasis, e di \"Country House\", singolo dei Blur, venne programmata infatti per lo stesso giorno, il 14 agosto 1995, alimentando ancor di pi\u00f9 la rivalit\u00e0. A vendere pi\u00f9 singoli i Blur, con 274 000 copie contro le 216 000 di \"Roll With It\". L'entourage degli Oasis giustific\u00f2 il dato con il minor prezzo di \"Country House\" (1,99 sterline contro 3,99) e con il fatto che le due diverse versioni del singolo dei Blur, con diversi lati b, avevano invogliato i fan a comprare entrambi i tipi di copie. All'epoca la Creation diede una spiegazione alternativa: il singolo dei Blur aveva venduto ufficialmente pi\u00f9 copie perch\u00e9, a causa di un problema con i codici a barre di \"Roll With It\", non erano state registrate tutte le vendite del singolo degli Oasis.\nIl 3 luglio 1995 gli Oasis tennero il loro primo concerto in Italia, al Rolling Stone di Milano.\nNel settembre dello stesso anno, il bassista Paul McGuigan lasci\u00f2 il gruppo a causa di esaurimento nervoso. Il sostituto, consigliato dal manager degli Stone Roses Gareth Evans, fu Scott McLeod degli Ya-Yas, che comparve anche in alcune esibizioni dal vivo, prima di abbandonare bruscamente il complesso durante un tour negli Stati Uniti. In seguito McLeod chiam\u00f2 Noel Gallagher e gli rifer\u00ec di sentire di aver preso la decisione sbagliata. Gallagher replic\u00f2 seccamente: \"Lo credo anch'io. Buona fortuna quando ti presenti all'ufficio di collocamento\". Per completare il tour fu arruolato nuovamente McGuigan, convinto a tornare a far parte della band.\nGli accesi scambi di vedute, lo stile di vita sregolato e la spavalderia erano ormai divenuti un tratto caratterizzante dell'immagine pubblica dei fratelli Gallagher e della band. I frequenti battibecchi trovarono perfino una documentazione su singolo, \"Wibbling Rivalry\", contenente una registrazione (14 minuti) dell'intervista fatta il 7 aprile 1994 da John Harris della rivista \"Q\" ai due fratelli, che litigavano su qualunque cosa, dai meriti dei Rolling Stones e dei Sex Pistols al fatto di conoscere o meno John Lennon. Stranamente la registrazione fu pubblicata in vinile anzich\u00e9 su CD, forse perch\u00e9 il primo formato sembra adattarsi perfettamente a un archivio. Intanto erano finite le registrazioni del secondo album, iniziate a maggio ai Rockfield Studios di Monmouth. \"(What's the Story) Morning Glory?\" usc\u00ec il 2 ottobre e divenne subito un grande successo commerciale.\nLa band di Manchester ottenne cos\u00ec la rivincita sui Blur, dato che il disco ha venduto nel mondo oltre 16 milioni di copie e compare al terzo posto nella classifica degli album pi\u00f9 venduti di tutti i tempi nel Regno Unito, dove ha venduto oltre 4 300 000 copie. Il disco, dal sound pi\u00f9 melodico del precedente, vendette 346 000 copie nei primi sette giorni e contiene pezzi entrati nella storia del rock, tra cui il terzo singolo, \"Wonderwall\", assurto a vero e proprio inno generazionale. \"Wonderwall\" usc\u00ec il 30 ottobre 1995 con tre inediti, raggiunse il secondo posto nel Regno Unito ed entr\u00f2 nella top 10 delle classifiche dei singoli americani (unico singolo della band ad aver raggiunto questo risultato). La notoriet\u00e0 di cui gode ne fa, forse, il pezzo pi\u00f9 conosciuto nel repertorio della band. Il singolo successivo (il quarto), \"Don't Look Back in Anger\", fu quello pi\u00f9 venduto del 1996 nel Regno Unito e anche l'ultimo singolo estratto, \"Champagne Supernova\" \u2013 che vide l'importante collaborazione di Paul Weller come chitarrista principale e seconda voce \u2013 fu salutato con entusiasmo da gran parte della critica, piazzandosi al primo posto della Modern Rock Tracks statunitense. Anche Bono degli U2 espresse rispetto per la band. Intanto i due concerti tenuti all'Earls Court di Londra il 4 e 5 novembre 1995 avevano battuto, con 19 000 spettatori a serata, il record di affluenza a una manifestazione al chiuso in Gran Bretagna.\nNel febbraio 1996 la band di Manchester vinse tre BRIT Awards come migliore band britannica, miglior album per \"(What's the Story) Morning Glory?\" e miglior video per \"Wonderwall\". Nel corso della premiazione Liam Gallagher e il fratello si distinsero per alcune intemperanze. Liam parodi\u00f2 irriguardosamente la canzone \"Parklife\" dei Blur (il titolo del brano fu storpiato in \"Shitlife\") e insult\u00f2 il conduttore Chris Evans. Noel attacc\u00f2 Michael Hutchence, che aveva consegnato il premio alla band, affermando che \"i ferri vecchi non dovrebbero consegnare premi alle band emergenti\". Nell'occasione gli Oasis avevano prima accettato e poi rifiutato di esibirsi.\nNel marzo 1996 il giornale \"News of the World\", approfittando della presenza a Dublino della band in vista di un'esibizione al The Point, organizz\u00f2, dietro compenso, un incontro a sorpresa tra Thomas Gallagher e i figli Liam e Noel, che non vedevano il padre da dodici anni. L'intento sensazionalistico del periodico, che istitu\u00ec financo una \"linea telefonica del ricongiungimento familiare degli Oasis\" dove si potevano ascoltare le minacce telefoniche di Liam al padre nel caso in cui si fosse presentato nell'albergo dove alloggiavano, era quello di provocare una rissa tra il padre e i figli, ma Noel e altri membri dell'entourage della band bloccarono in tempo il cantante, che era deciso ad aggredire il genitore. Noel evit\u00f2 il contatto con il genitore si chiuse nella sua stanza, mentre Liam affront\u00f2 il padre nel bar dell'albergo e lo minacci\u00f2. Il peggio fu evitato grazie all'intervento della security, che allontan\u00f2 Thomas Gallagher.\nLa band, accompagnata da un'orchestra di 40 elementi, tenne i suoi primi due concerti all'aperto come \"headliner\" (attrazione principale) nello stadio di Maine Road, a Manchester, il 27 e il 28 aprile 1996, di fronte a 40 000 spettatori per ognuna delle due serate. Del concerto, il primo negli stadi per la band di Manchester, rimasero impressi nell'immaginario collettivo la chitarra di Noel, una Epiphone Sheraton raffigurante la Union Jack, e la commozione suscitata durante l'esecuzione di \"Live Forever\", quando furono proiettate sul maxischermo posto dietro il palco alcune immagini di celebri musicisti destinati a \"vivere per sempre\": Elvis Presley, Jimi Hendrix, Sid Vicious, Steve Marriott, Bob Marley, Marvin Gaye e John Lennon. Alcune riprese del secondo concerto avrebbero fatto parte del video \"...There and Then\", commercializzato in videocassetta nell'ottobre 1996 e per la prima volta in DVD nel novembre 1997.\nIl gruppo tocc\u00f2 il picco della fama in estate, quando nell'arco di due serate (10 e 11 agosto) ben 250 000 persone, distribuite su 10\u00a0km\u00b2 di terreno, assistettero sul prato del parco di Knebworth a uno dei pi\u00f9 grandi concerti all'aperto mai realizzati in Inghilterra. Si tratta dello spettacolo con pi\u00f9 richieste in assoluto nella storia della Gran Bretagna. Furono, infatti, ben 2,5 milioni (quasi il 5% della popolazione britannica) le persone che cercarono inutilmente di acquistare un biglietto per il concerto, come confermano i botteghini. I biglietti andarono esauriti nel giro di otto ore e il ricavato delle vendite super\u00f2 i 6 milioni di sterline (14 miliardi di lire), mentre l'evento fu trasmesso in diretta radiofonica in 34 paesi. La frase pronunciata da Noel Gallagher all'inizio del concerto (\"This is history, this is history, right here, right now ... this is history\", \"Questa \u00e8 storia, questa \u00e8 storia, proprio qui, proprio adesso ... Questa \u00e8 storia\") e la risposta del fratello (\"We're all going to history for the weekend to watch Oasis\", \"Questo finesettimana andremo tutti a 'Storia' per vedere gli Oasis\") rimasero celebri. L'avvenimento, cui partecip\u00f2 pure il chitarrista degli Stone Roses John Squire, chiamato sul palco da Liam per l'esecuzione di \"Champagne Supernova\", consacr\u00f2 gli Oasis come star internazionali: se giornali autorevoli come il \"Times\", l\"Independent\" e l\"Observer\" dedicarono loro le copertine, un sondaggio condotto tra gli appassionati di musica dai 15 ai 45 anni rivel\u00f2 che i fratelli Gallagher erano pi\u00f9 amati dei Beatles. Il loro successo era ormai all'apice.\nIl mese successivo si rivel\u00f2, tuttavia, difficile per la band, ma in realt\u00e0 l'intero 1996 fu l'anno in cui lo scioglimento degli Oasis sembr\u00f2 imminente. Il 23 agosto il gruppo registr\u00f2 una puntata di \"MTV Unplugged\" alla Royal Festival Hall, ma Liam diede forfait per mal di gola. Nonostante la defezione, Liam presenzi\u00f2 ugualmente in sala e, da un balcone, assistette all'esibizione acustica del fratello con in mano sigarette e birra, ironizzando su di lui nelle pause tra un brano e l'altro.\nIl 27 agosto la band sal\u00ec sul volo che l'avrebbe condotta in tour negli Stati Uniti, ma Liam scese dall'aereo pochi minuti prima del decollo. Il resto del gruppo decise di recarsi ugualmente oltreoceano, continuando il tour con Noel come cantante. Liam, che aveva lasciato gli Stati Uniti dicendo di voler \"cercare casa\", raggiunse i suoi compagni il 29 agosto, ma poche settimane pi\u00f9 tardi fu Noel a tornare a casa senza la band, la quale, a sua volta, lo raggiunse con un altro volo. Sull'episodio si concentrarono le speculazioni dei media, che ipotizzarono lo scioglimento del gruppo, ma la riconciliazione tra i due fratelli non si fece attendere.\nCos\u00ec la band riprese il tour regolarmente, ma a settembre tra Noel e Liam scoppi\u00f2, a Charlotte, una nuova lite, in seguito alla quale Noel decise di abbandonare il resto della band e tornare in Inghilterra, mettendo nuovamente a repentaglio il futuro del gruppo. La casa discografica cancell\u00f2 i restanti quattro concerti degli Oasis negli Stati Uniti, espresse dubbi sulla prosecuzione del tour europeo e tent\u00f2 di minimizzare l'accaduto. Secondo i media britannici alla base del dissidio ci sarebbero stati i contrasti mai sopiti tra Noel e Patsy Kensit, l'allora compagna di Liam (chiamata \"Yoko\" da Noel che paragon\u00f2 la sua influenza a quella, negativa, che Y\u014dko Ono ebbe sui Beatles), e una questione di denaro: Noel, grazie ai diritti d'autore, guadagnava circa 16 milioni di sterline all'anno, contro i 2,3 milioni di Liam.\n\"Be Here Now\" (1997-1998).\nDal novembre 1996 al marzo 1997 la band si riun\u00ec agli Abbey Road Studios di Londra e ai Ridge Farm Studios, nel Surrey, per registrare il terzo album, \"Be Here Now\". Il disco, che usc\u00ec il 21 agosto 1997, fu anticipato dal singolo \"D'You Know What I Mean?\", lungo brano dalle numerose influenze elettroniche, ispirato da \"Setting Sun\", canzone frutto della collaborazione di Noel con i Chemical Brothers e forse unico nel repertorio della band. La canzone raggiunse subito la prima posizione nella classifica dei singoli mondiali.\nL'album era talmente atteso che quasi due mesi prima dell'uscita del disco si verific\u00f2 un episodio bizzarro: alcuni dirigenti di Sony si erano dimenticati le finestre aperte dello studio in cui stavano ascoltando le nuove canzoni della band, causando un ingorgo nella strada sottostante, dove la gente, incuriosita, cercava di sentire o di registrare i brani. La grande curiosit\u00e0 suscitata raggiunse il culmine con un documentario sugli Oasis dal titolo \"Right Here, Right Now\", trasmesso da BBC One alla vigilia della messa in vendita del CD.\nGrazie all'incessante attesa e alla pressione della stampa, il disco, al quale collabor\u00f2 anche Johnny Depp (suo l'assolo di chitarra in \"Fade In-Out\"), si piazz\u00f2 direttamente al primo posto nelle classifiche di vendita britanniche e divent\u00f2 l'album venduto pi\u00f9 velocemente di sempre nel Regno Unito (questo primato non va confuso con il record di \"Definitely Maybe\", relativo all'album di debutto e non in senso assoluto), grazie alle circa 350.000 copie vendute in Gran Bretagna gi\u00e0 nel primo giorno di pubblicazione e le 696.000 nella prima settimana. Il disco ottenne molto successo di vendite anche negli Stati Uniti, dove riusc\u00ec a piazzarsi al secondo posto delle classifiche, miglior piazzamento raggiunto degli Oasis in una classifica musicale statunitense.\nSebbene le prime recensioni fossero molto positive, una volta spentosi l'entusiasmo generale per l'uscita del nuovo disco, l'album inizi\u00f2 a ricevere critiche molto pesanti. Le maggiori accuse si indirizzarono verso la scarsa originalit\u00e0 del disco, secondo alcuni ai limiti del \"plagio\": \"D'You Know What I Mean\", per esempio, \u00e8 costruito sui medesimi accordi di \"Wonderwall\". Altro oggetto di critica fu l'eccessiva lunghezza e ripetitivit\u00e0 di molti brani dell'album. Il CD, infatti, dura pi\u00f9 di 70 minuti ed \u00e8 il pi\u00f9 lungo della discografia degli Oasis. Negli anni successivi l'album fu comunque, almeno in parte, rivalutato, anche se lo stesso Noel Gallagher considera questo il lavoro peggiore del gruppo.\nDal disco furono estratti quattro singoli. Al gi\u00e0 citato \"D'You Know What I Mean\" si affianc\u00f2 dapprima \"Stand by Me\", che raggiunse la seconda posizione della classifica dei singoli del Regno Unito nel settembre 1997. Nel gennaio del 1998 fu invece pubblicato \"All Around the World\", il brano pi\u00f9 lungo mai registrato dalla band e vero e proprio \"opus magnum\" dell'album, impreziosito da archi e fiati. Il videoclip della canzone, diretto dalla coppia Jonathan Dayton e Valerie Faris, fu il pi\u00f9 costoso mai realizzato per un brano degli Oasis. L'ultimo brano a essere estratto come singolo fu \"Don't Go Away\", pubblicato solo in Giappone e per questo divenuto oggetto del desiderio dei collezionisti.\nIl 14 giugno 1997 a Irvine, in California, era partito il tour di \"Be Here Now\" con una performance di supporto agli U2. La tourn\u00e9e dur\u00f2 fino al marzo 1998, per un totale di 85 tappe con Mikey Rowe alle tastiere. Alla fine di gennaio 1998, a Los Angeles, Noel si disse \u00abstufo del rock\u00bb e accus\u00f2 il fratello di \u00abavere in testa una turbolenza che dura 24 ore al giorno\u00bb, dichiarazioni che alimentarono nuove voci su un eventuale scioglimento della band. A calmare gli animi fu ancora una volta la Creation Records, che insieme al portavoce del gruppo Johnny Hopkins sment\u00ec le illazioni.\nIl 23 febbraio 1998 i due fratelli furono al centro di un nuovo caso. Durante il volo della Cathay Pacific Airways diretto da Hong Kong in Australia, dove era in programma la prosecuzione del tour, si comportarono in modo molesto, prendendo di mira i passeggeri e il personale di volo. Nella tappa australiana del tour Liam fu poi arrestato con l'accusa di aver aggredito un fan diciannovenne con una testata, a quanto pare perch\u00e9 gli aveva chiesto di fare una foto. Ai danni del cantante fu intentata solo una causa civile. In seguito Liam avrebbe ammesso l'aggressione, dicendo di aver perso il controllo a causa dell'insistenza del giovane.\nLa band rimase lontano dagli studi fino al 1999. In questo periodo, esattamente nel novembre 1998, venne pubblicata \"The Masterplan\", una raccolta di 14 b-side tratte dai singoli precedenti del gruppo, tra cui una versione live (registrata alla Cathouse di Glasgow nel giugno 1994) di \"I Am the Walrus\" dei Beatles, cavallo di battaglia della band mancuniana sin dagli esordi. In un'intervista del 2008, Noel, riferendosi al periodo di \"Be Here Now\", ha dichiarato: \u00abLa roba pi\u00f9 interessante di quel periodo sono le b-side. Credo che la musica delle b-side sia molto pi\u00f9 ispirata rispetto a quella di \"Be Here Now\"\u00bb.\n\"Standing on the Shoulder of Giants\" (1999-2001).\nNel corso del 1999 il gruppo affront\u00f2 forse il suo periodo pi\u00f9 difficile. Durante le registrazioni del nuovo album, \"Standing on the Shoulder of Giants\" (i cui primi dettagli furono rivelati a febbraio), il chitarrista Bonehead decise, ad agosto, di lasciare il gruppo. All'epoca l'abbandono fu descritto come amichevole: Noel dichiar\u00f2 che Arthurs intendeva trascorrere pi\u00f9 tempo accanto alla propria famiglia, mentre lo stesso Arthurs chiar\u00ec la sua scelta dicendo di volersi \"concentrare su altre cose\". In seguito, per\u00f2, Noel forn\u00ec versioni contraddittorie: Arthurs avrebbe violato la regola \"no drink or drugs\" (\"niente bibite e niente droghe\"), imposta da Noel in modo che Liam potesse cantare bene, e ne sarebbe nato un litigio. Due settimane dopo fu, invece, il bassista Paul McGuigan a lasciare la band per la seconda volta, quella definitiva. I fratelli Gallagher, durante una conferenza stampa, smentirono le voci di uno scioglimento e rassicurarono i fan, dicendo: \"Il futuro degli Oasis \u00e8 certo, la storia e la gloria andranno avanti\".\nGli Oasis erano rimasti in tre, con il solo batterista Alan White al fianco dei fratelli Gallagher. In questo periodo di transizione Noel, che nel frattempo si era disintossicato dalla droga, si vide costretto a suonare da solo tutte le parti di chitarra e basso, insieme al tecnico del suono, e suo amico, Paul Stacey. La situazione rientr\u00f2 alla fine dell'anno con l'ingresso alla chitarra di Colin \"Gem\" Archer, gi\u00e0 negli Heavy Stereo, il quale rifer\u00ec di aver conosciuto personalmente Noel solo alcuni giorni prima dell'abbandono di Arthurs. La band prov\u00f2 per un breve periodo con David Potts, che si sarebbe defilato di l\u00ec a poco lasciando il posto ad Andy Bell, ex chitarrista, paroliere e cantante dei Ride e degli Hurricane #1. Bell, che non aveva mai suonato il basso fino a quel momento, dovette imparare a suonare lo strumento facendo riferimento ad alcune canzoni storiche del repertorio della band, in previsione di un tour in programma negli Stati Uniti per dicembre. Intanto la Creation Records era scomparsa, cos\u00ec gli Oasis crearono un'etichetta propria, seppur affiliata alla Sony, la Big Brother Recordings, nome ispirato al ruolo di Noel Gallagher nella band.\nIl 28 febbraio 2000 usc\u00ec \"Standing on the Shoulder of Giants\", album dal sound sperimentale, decisamente lontano dallo stile originario, che nella prima settimana registr\u00f2 buone vendite. Dal disco, che raggiunse il vertice delle classifiche britanniche e il 24\u00ba posto nella \"Billboard\" chart, furono estratti tre singoli: \"Go Let It Out\", \"Who Feels Love?\" (pezzo dalle sonorit\u00e0 spiccatamente psichedeliche) e \"Sunday Morning Call\", tutti entrati nella top 5 dei singoli del Regno Unito. La partenza di due dei membri fondatori apr\u00ec la strada ad alcuni cambiamenti nell'immagine e nel suono della band. Sulla copertina del nuovo album non campeggiava pi\u00f9 il logo storico del gruppo, bens\u00ec uno nuovo ideato dal neo-entrato Gem Archer, mentre per la prima volta in un disco degli Oasis comparve una canzone, \"Little James\", scritta da Liam Gallagher. Nonostante un inizio promettente, la critica si dimostr\u00f2 fredda nei confronti del disco, che rimane il meno venduto nella storia della band.\nIn seguito all'uscita dell'album la band avvi\u00f2 un tour mondiale, nel corso del quale fu presentata una cover del brano \"Hey Hey, My My (Into the Black)\" di Neil Young, un verso del quale fu scritto da Kurt Cobain dei Nirvana nella sua lettera di suicidio nell'aprile del 1994. Il 5 aprile 2000, durante il concerto di Seattle, Noel Gallagher dedic\u00f2 la canzone a Cobain, proprio nella sua citt\u00e0 natale.Il tour sfoci\u00f2 in un altro litigio tra Noel e Liam. Nel maggio 2000 gli Oasis, alle prese con le prime date europee del tour, furono costretti a cancellare la data di Barcellona perch\u00e9 Alan White aveva problemi ad un braccio per via di una tendinite e trascorsero la serata bevendo. Liam si lasci\u00f2 andare a un commento sprezzante nei confronti dell'allora moglie di Noel, Meg Mathews, mettendo in dubbio la paternit\u00e0 della figlia Anais e provocando cos\u00ec una colluttazione a seguito del quale Noel decise di abbandonare il gruppo. Liam ne divenne il leader. Al nuovo chitarrista Matt Deighton fu affidata la parte ritmica di Gem, il quale a propria volta sostitu\u00ec Noel nel ruolo di prima chitarra. Con l'apporto di Deighton il sound degli Oasis si fece pi\u00f9 punk. Dal tour venne tratto un album live, \"Familiar to Millions\", e un DVD, registrati in occasione del primo dei due concerti tenuti al Wembley Stadium il 21 e 22 luglio 2000 di fronte a 70.000 persone., concerti per i quali Noel rientr\u00f2 nel gruppo. Il disco \"Familiar To Millions\" venne pubblicato alla fine dell'anno.\n\"Heathen Chemistry\" (2002-2004).\nVerso la fine del 2000 gli Oasis tornarono in studio per la realizzazione del quinto album. Per tutto il 2001 si divisero, dunque, tra registrazioni e spettacoli dal vivo in giro per il mondo, come il Tour of Brotherly Love insieme con Black Crowes e Spacehog e il concerto di Parigi a supporto di Neil Young. Il batterista degli Oasis Alan White fu costretto a saltare il tour per problemi a un pollice e fu rimpiazzato dal fratello maggiore Steve White, batterista di Paul Weller.\nNel febbraio 2002 anche gli Oasis si esibirono alla Royal Albert Hall di Londra per sostenere la causa benefica della Teenage Cancer Trust. Accompagnato da Paul Weller nell'esecuzione di \"Don't Look Back in Anger\", il gruppo suon\u00f2 anche due nuove canzoni, \"The Hindu Times\" e \"Hung in a Bad Place\", gi\u00e0 presentate in anteprima nel 2001 durante il Tour of Brotherly Love, che celebrava il decennale della band.\nNel luglio 2002 fu pubblicato l'album \"Heathen Chemistry\", che a detta di Noel segnava \u00abl'inizio di una nuova era\u00bb per la band. Il disco raggiunse la vetta della classifiche britanniche e la posizione numero 23 negli Stati Uniti, anche se i commenti che sollev\u00f2 furono di tenore contrastante. Il suono ricorda ancora quello sperimentale di \"Standing on the Shoulder of Giants\", ma \u00e8 privo di suoni elettronici e risulta pi\u00f9 vicino all'anima rock delle origini.\nLa novit\u00e0 principale \u00e8 la partecipazione alla scrittura dei testi da parte di tutti i componenti del gruppo, a eccezione di Alan White. \u00c8 di Gem Archer il brano \"Hung In a Bad Place\", probabilmente il pezzo pi\u00f9 rock dell'opera, mentre Andy Bell \u00e8 autore di un brano strumentale di un minuto, noto come \"A Quick Peep\". In un paio di canzoni una delle chitarre e la seconda voce furono di Johnny Marr. Da \"Heathen Chemistry\" furono estratti quattro singoli: \"The Hindu Times\", \"Stop Crying Your Heart Out\", che divenne uno dei singoli pi\u00f9 venduti dell'anno e fu paragonato a \"Don't Look Back in Anger\" per la sua carica di incoraggiamento, \"Little by Little\" e \"Songbird\", breve ballata acustica, canzone scritta da Liam e dedicata alla compagna Nicole Appleton. \"Stop Crying Your Heart Out\" fu anche il principale brano della colonna sonora del film \"The Butterfly Effect\".\nA sostegno del disco la band fece partire un altro tour mondiale, che vide la band anche \"headliner\" sul palco della prima edizione del festival scozzese T in the Park. Ad agosto un incidente d'auto occorso a Indianapolis a Noel, Andy e al tastierista Jay Darlington, che riportarono ferite e contusioni, costrinse la band ad annullare il concerto previsto nella citt\u00e0 statunitense. A dicembre Liam, Alan e tre membri dell'entourage furono coinvolti in una brutta rissa in un lussuoso hotel di Monaco di Baviera con un gruppo di cinque italiani. Gli Oasis furono costretti a cancellare quattro concerti in terra tedesca, ma li recuperarono nell'aprile 2003, terminando in tal modo il tour.\n\"Don't Believe the Truth\" (2005-2006).\nAlla fine di dicembre del 2003 la band cominci\u00f2 le registrazioni per il sesto album presso i Sawmills Studios, in Cornovaglia. Il disco fu prodotto per le prime 3-4 settimane dai Death in Vegas. Originariamente prevista per settembre 2004, in modo da coincidere con il decimo anniversario del lancio di \"Definitely Maybe\", l'uscita dell'album fu posticipata a causa dell'abbandono del batterista Alan White, il quale si fece da parte ai primi di gennaio del 2004 dopo quasi nove anni di militanza nel gruppo. Per la lavorazione dell'album venne assunto provvisoriamente Zak Starkey, batterista degli Who e figlio di Richard, meglio noto come Ringo Starr, batterista dei Beatles. Nonostante provasse in studio e fosse sempre presente alla batteria durante i tour, Starkey, che si esib\u00ec per la prima volta con gli Oasis al Lighthouse di Poole, non divent\u00f2 mai un membro ufficiale del gruppo. Pertanto, pur prendendo parte ai videoclip ufficiali, raramente avrebbe fatto la propria comparsa in occasione di attivit\u00e0 promozionali quali interviste o servizi fotografici e giornalistici.\nLe registrazioni proseguirono per tutto il 2004, inframmezzate dall'uscita di un DVD, \"Definitely Maybe\", celebrativo dei 10 anni dall'uscita dell'omonimo disco \u2013 e che divent\u00f2 uno dei DVD pi\u00f9 venduti nel Regno Unito\u00a0\u2013 e dalla seconda apparizione degli Oasis al festival di Glastonbury. Qui la band esegu\u00ec i brani storici e due nuove canzoni (\"A Bell Will Ring\", di Gem Archer, e \"The Meaning of Soul\", di Liam Gallagher), ma la critica fu severa nei confronti della performance. Le sessioni del nuovo disco furono ultimate ai Capitol Studios di Los Angeles da ottobre a dicembre 2004.\nIl 30 maggio 2005 usc\u00ec l'album \"Don't Believe the Truth\", il primo dopo tre anni. In copertina tornava il logo originario della band. Come gi\u00e0 accaduto per \"Heathen Chemistry\", alla realizzazione delle nuove canzoni collaborarono tutti i membri della band tranne Zak Starkey, peraltro al debutto discografico con gli Oasis. Il disco riscosse subito notevole successo, entrando, come i precedenti cinque del gruppo, al primo posto nella classifica degli album pi\u00f9 venduti nel Regno Unito e in molti altri paesi. I primi due singoli, \"Lyla\" e \"The Importance of Being Idle\", raggiunsero la prima posizione in classifica; il terzo, \"Let There Be Love\", primo singolo cantato da entrambi i fratelli (era gi\u00e0 accaduto nel 1995 per il lato b \"Acquiesce\"), giunse al secondo posto. Gli Oasis vinsero i due Q Awards, il People's Choice Award e il Best Album Award, vinti alla cerimonia organizzata dall'omonimo magazine musicale. Critici e pubblico furono generalmente concordi nel reputare questo il miglior lavoro della band dai tempi del pluridecorato \"(What's the Story) Morning Glory?\". L'album esord\u00ec alla posizione numero 1 nel Regno Unito e in molti altri paesi. Fu triplo disco di platino nel Regno Unito nella prima settimana del 2006 (oltre 900.000 copie vendute), mentre negli Stati Uniti ha venduto oltre 200.000 copie.\nIl gruppo lanci\u00f2 un lungo tour mondiale, iniziato il 10 maggio 2005 all'Astoria di Londra e terminato il 31 marzo 2006 con un tutto esaurito a Citt\u00e0 del Messico, esibendosi dal vivo 110 volte e in 26 paesi diversi, fatto che non succedeva dai tempi del tour di \"Definitely Maybe\". Il tour, che per gli Oasis fu quello con maggiore seguito in pi\u00f9 di dieci anni, fece registrare il tutto esaurito anche al Madison Square Garden di New York e all'Hollywood Bowl di Los Angeles e fu al centro del documentario \"Lord Don't Slow Me Down\", pubblicato nel 2007 in DVD e corredato da un DVD aggiuntivo contenente alcune riprese di uno dei tre concerti tenuti al City of Manchester Stadium, quello del 2 luglio 2005.\nNel settembre 2005 usc\u00ec il film \"Goal!\", alla cui colonna sonora gli Oasis parteciparono con l'inedito \"Who Put the Weight of the World on My Shoulders?\", scritto da Noel, e versioni remixate dei brani \"Cast No Shadow\" e \"Morning Glory\". Nel film figura anche il brano \"Acquiesce\", poi escluso dal disco della colonna sonora.\nLa raccolta \"Stop the Clocks\" (2006-2007).\nVerso la fine del 2005 iniziarono a trapelare delle notizie sulla pubblicazione di una raccolta di \"greatest hits\" della band da parte della Sony contro il parere di Noel, che in pi\u00f9 occasioni si era detto contrario alla pubblicazione di una raccolta di greatest hits a meno che il gruppo non si fosse sciolto. In un'intervista pubblicata sul sito \"news.com.au\" del dicembre 2005 Noel fece capire che la Sony stava pensando di pubblicare ugualmente la raccolta e che, pur essendo in disaccordo, avrebbe accettato la decisione. Nel settembre 2006 Noel conferm\u00f2 alla rivista \"NME\" che, una volta comunicata alla Sony l'intenzione degli Oasis di risolvere il contratto discografico, la casa discografica aveva in qualche modo imposto alla band di pubblicare un greatest hits.\nIl 13 novembre 2006 usc\u00ec l'extended play \"Stop the Clocks\" e il 20 novembre fu la volta della raccolta \"Stop the Clocks\", con 18 brani tratti da \"Definitely Maybe\", \"(What's the Story) Morning Glory?\", \"Standing on the Shoulder of Giants\", \"Heathen Chemistry\" e \"Don't Believe the Truth\", oltre ad alcune vecchie b-side. I brani furono scelti dallo stesso Noel e racchiusi in due CD. Contro ogni previsione il \"best of\" riscosse un grande successo, vendendo tre milioni di copie nel mondo, nonostante mancassero inediti e fossero stati esclusi tutti i brani dell'album \"Be Here Now\". Dal disco mancava anche l'atteso brano \"Stop the Clocks\", composto da Noel gi\u00e0 nel 2001 e poi trapelato su Internet nel 2008. La curiosit\u00e0 attorno al pezzo era stata alimentata da un'esibizione acustica di Noel al Zanzibar club di Liverpool il 3 maggio 2003. In quell'occasione Noel Gallagher aveva eseguito il brano in pubblico per la prima volta, accompagnato dal chitarrista Gem Archer e dal percussionista Terry Kirkbride, come parte di una scaletta di cinque canzoni a supporto dei Bandits, principale attrazione della serata.\nIl 1\u00ba settembre 2006 Liam e l'ex calciatore Paul Gascoigne vennero alle mani al Groucho Club di Londra.\nNell'inverno del 2006 e fino al marzo 2007 Noel Gallagher e Gem Archer, accompagnati dal percussionista Terry Kirkbride, tennero una serie di concerti semi-acustici che toccarono le seguenti citt\u00e0: Los Angeles, Toronto, Manchester, Melbourne, Sydney, Brisbane, Perth, Tokyo, Mosca, Parigi, Londra e Milano. Furono concerti molto apprezzati dalla critica ed ebbero un grande successo di pubblico. Nelle esibizioni acustiche furono eseguite anche delle reinterpretazioni, come quella di \"Strawberry Fields Forever\" dei Beatles.\nIl 14 febbraio 2007 gli Oasis furono premiati ai BRIT Awards con il premio \"Outstanding Contribution To Music\" per lo straordinario contributo dato alla musica e a marzo si esibirono per la prima volta a Mosca. Ad aprile furono tra gli artisti invitati da BBC Radio 2 a celebrare il quarantennale del celebre album dei Beatles \"Sgt. Pepper's Lonely Hearts Club Band\", in occasione del quale il canale radiofonico indisse speciali sessioni di registrazione riproducendo l'attrezzatura musicale utilizzata dal quartetto di Liverpool nel 1967, sotto la supervisione di Geoff Emerick, l'ingegnere del suono che aveva curato la produzione dell'album dei Beatles.\nA ottobre fu la volta dell'unica pubblicazione nel solo formato digitale di una canzone degli Oasis. Si tratt\u00f2 di \"Lord Don't Slow Me Down\", brano contenuto anche nell'omonimo DVD e che esord\u00ec al decimo posto nelle classifiche dei singoli del Regno Unito. Dal luglio al settembre 2007 gli Oasis si riunirono negli Abbey Road Studios, ultimando due nuove canzoni e le demo del settimo album in studio. Interrotte le registrazioni per un paio di mesi per via della nascita di Donovan, figlio di Noel (venuto alla luce nel settembre 2007), il gruppo torn\u00f2 in studio 5 novembre 2007 e fin\u00ec le sessioni verso marzo 2008 con il produttore Dave Sardy. L'album fu mixato a Los Angeles.\n\"Dig Out Your Soul\" e l'abbandono di Noel (2008-2009).\nIl recupero di popolarit\u00e0 degli Oasis fu confermato da un sondaggio condotto nel febbraio 2008 dalle riviste \"Q\" e \"HMV\" per decretare i migliori 50 album britannici degli ultimi 50 anni: due dischi degli Oasis, \"Definitely Maybe\" e \"(What's the Story) Morning Glory?\", furono inseriti rispettivamente al primo e al secondo posto. Nella lista comparvero pure \"Don't Believe The Truth\", quattordicesimo, e \"Be Here Now\", ventiduesimo malgrado le numerose critiche ricevute poco tempo dopo la sua uscita. Nel settembre 2006 lo stesso magazine \"Q\" aveva incoronato, dopo un sondaggio, \"Live Forever\" miglior canzone di tutti i tempi, con \"Wonderwall\" al secondo posto.\nNel maggio 2008 fu reso noto che Zak Starkey non avrebbe partecipato al tour successivo all'uscita del nuovo disco degli Oasis. Al suo posto subentr\u00f2, sempre come membro non ufficiale, Chris Sharrock, noto al pubblico per essere stato il batterista di Robbie Williams. Firmato a giugno un nuovo contratto con la Sony per la produzione di tre album, il 14 agosto il gruppo apr\u00ec le porte della propria sala prove a 100 fan per un concerto chiamato \"Standing on the Edge of the Noise\", caratterizzato da un'atmosfera raccolta che fece da preludio al tour mondiale. All'evento partecip\u00f2 anche Chris Sharrock, al suo debutto con gli Oasis.\nIl 7 settembre 2008 Noel Gallagher fu aggredito alle spalle e buttato gi\u00f9 dal palco durante il concerto tenutosi al Virgin Mobile Festival di Toronto. Dopo una lunga attesa il concerto riprese e si concluse regolarmente. Al termine dello show Noel si rec\u00f2 in ospedale, dove gli fu diagnosticata la rottura di tre costole.\nIl settimo album in studio, \"Dig Out Your Soul\", usc\u00ec nei negozi del Regno Unito il 6 ottobre 2008.\nL'uscita del disco, che trae il nome da un verso della canzone \"To Be Where There's Life\", scritta da Gem Archer, fu preceduta da quella del singolo \"The Shock of the Lightning\", pubblicato il 29 settembre con una versione di \"Falling Down\" remixata dai Chemical Brothers come b-side. Gli altri due singoli estratti furono \"I'm Outta Time\", uscito il 1\u00ba dicembre, e \"Falling Down\", il 9 marzo. In Giappone l'album fu pubblicato il 1\u00ba ottobre, in una versione con due bonus track: \"I Believe in All\" e una versione alternativa di \"The Turning\". Noel Gallagher aveva dichiarato che \"Dig Out Your Soul\" non \u00e8 un disco britpop, ma uno dal sound pi\u00f9 sperimentale, \u00abl'album che volevo fare da \"Standing on the Shoulder of Giants\" in avanti\u00bb. La critica lo definisce \u00abun disco compatto e visceralmente \"Oasis\", pur nella parziale inusualit\u00e0 dei suoni\u00bb, accostati al blues britannico di fine anni ottanta, che vide tra gli artefici principali i Fleetwood Mac, e al sound dei Beatles, rivisitati in chiave moderna e a tratti kraut, come in \"Waiting for the Rapture\".\nL'album, registrato in pochi mesi, riscosse notevole successo, piazzandosi al primo posto in Italia, nel Regno Unito e nel mondo per numero di vendite. Nel Regno Unito vendette 90.000 copie nel giorno d'esordio, risultando il secondo album venduto pi\u00f9 velocemente del 2008. Debutt\u00f2 al primo posto della Official Albums Chart e vendette 200.866 copie nella prima settimana (51\u00ba album venduto pi\u00f9 velocemente in tutte le epoche nel Regno Unito). Esord\u00ec poi al 5\u00ba posto nella US Billboard 200 con 53.000 copie vendute. Dal 1997, con \"Be Here Now\", gli Oasis non raggiungevano una posizione cos\u00ec alta negli Stati Uniti, sebbene le vendite della prima settimana siano inferiori a quelle di \"Don't Believe the Truth\". Ciononostante \"I'm Outta Time\", secondo singolo, non and\u00f2 oltre la dodicesima posizione nel Regno Unito, interrompendo una serie di singoli degli Oasis giunti tutti in vetta alla classifica, da \"Supersonic\" in poi.\nInsieme a \"Dig Out Your Soul\" tornarono nelle classifiche britanniche degli album pi\u00f9 venduti anche la raccolta \"Stop the Clocks\" e l'album del 1995 \"(What's the Story) Morning Glory?\", che si stima abbia venduto 25 milioni di copie nel mondo, consolidando la propria posizione di disco fondamentale nella scena rock di tutti i tempi.\nAlla pubblicazione del disco fece seguito un tour di 18 mesi che tocc\u00f2 varie parti del mondo, tra cui, per la prima volta, il Sudafrica, con due date.\nIl 25 febbraio 2009 si tenne la cerimonia di consegna degli annuali NME Awards. Gli Oasis vinsero il premio di \"Migliore band britannica del 2009\" e furono nominati in 7 categorie, stabilendo un record, poi battuto dai Kasabian (9 categorie) nel 2015.\nNel marzo 2009 gli Oasis dovettero cancellare i loro concerti previsti in Cina in quanto il governo locale non concesse ai membri della band il visto d'entrata, a causa della partecipazione, nel 1997, di Noel a un concerto pro-Tibet.\nNel marzo 2009 il \"Times\" pubblic\u00f2, insieme con iTunes, alcuni brani scelti dal concerto acustico tenuto da Noel e Gem alla Royal Albert Hall di Londra il 27 marzo 2007. Le vendite della raccolta, intitolata \"The Dreams We Have as Children\" (da un verso della canzone \"Fade Away\"), finanziarono l'associazione benefica Teenage Cancer Trust.\nIl 4 giugno 2009 la band inaugur\u00f2 il proprio tour estivo tornando a Manchester per tre date a Heaton Park, di fronte a 70.000 spettatori a sera. I concerti ebbero grande successo, ma durante il tour estivo nuove voci sul futuro della band iniziarono a diffondersi. Il 22 agosto la band si esib\u00ec al V Festival, nello Staffordshire, proponendo in 90 minuti solo tre canzoni da \"Dig Out Your Soul\" e le maggiori hit della carriera. Sarebbe stato questo l'ultimo concerto della band.\nLa performance del giorno seguente fu annullata a causa di una laringite virale che colp\u00ec il frontman Liam Gallagher. Per la prima volta dopo un quasi anno di tour gli Oasis cancellarono un concerto a causa di un malanno di uno dei componenti, ma l'annuncio del forfait diede adito ancora una volta a speculazioni mediatiche circa il futuro della band di Manchester, con voci di dissidi sempre pi\u00f9 forti tra i fratelli Gallagher. Su Twitter Liam si scus\u00f2 con i fan per l'annullamento del concerto e sment\u00ec seccamente le voci diffuse dai tabloid britannici e dall'italiano \"Il Messaggero\", che rifacendosi a quanto riportato dal \"Sun\", riconduceva la cancellazione dell'esibizione del 23 agosto a dissapori tra Liam e Noel in seguito ad alcune dichiarazioni rese da Liam ai quotidiani inglesi e definiva il concerto di Milano del successivo 30 agosto il probabile ultimo concerto della band prima dello scioglimento.\nIl 28 agosto, a tre date dalla conclusione del tour, l'esibizione degli Oasis al festival Rock en Seine di Parigi fu annullata dopo un violento litigio tra i fratelli Gallagher, culminato con due chitarre sfasciate. In seguito all'accaduto Noel Gallagher annunci\u00f2 con un comunicato il proprio abbandono ufficiale alla band con queste parole:\nNel settembre 2009 gli Oasis entrarono per la seconda volta nel Guinness dei Primati per aver piazzato 22 successive hit nella top 10 del Regno Unito. Il primo ingresso della band nel libro dei record risale a quattro anni prima, grazie alle 765 settimane trascorse nella top 75 di singoli e album dal 1995 al 2005.\nCinque mesi pi\u00f9 tardi furono premiati per la sesta volta ai BRIT Awards per \"(What's the Story) Morning Glory?\", votato \u00abmiglior album britannico degli ultimi trent'anni\u00bb.\nDopo lo scioglimento.\nNell'ottobre 2009, in un'intervista al \"Times\", Liam Gallagher dichiar\u00f2: \"Gli Oasis non esistono pi\u00f9, penso lo abbiamo capito tutti. \u00c8 finita\". Il cantante alluse poi alla probabile carriera da solista del fratello. Ai primi di dicembre rivel\u00f2 di aver gi\u00e0 composto alcune canzoni con Gem Archer, Andy Bell (tornato a suonare la chitarra), Chris Sharrock, Jay Darlington e un nuovo bassista, con i quali si riun\u00ec in studio di registrazione a gennaio 2010. Non escluse l'eventualit\u00e0 di proseguire con il nome Oasis, anche se l'idea non si concretizz\u00f2. Alla fine di marzo Liam rifer\u00ec che per il nuovo disco, la cui uscita era in programma per l'estate del 2011, la band si era ispirata ai T.Rex e a David Bowie, forgiando un mix di psichedelia e rock 'n' roll. Della nuova formazione entr\u00f2 a far parte anche il giovane bassista Jeff Wootton, come confermato dallo stesso Liam Gallagher in un'intervista successiva. Il 25 maggio 2010 il sito della band rese noto, tramite un comunicato ufficiale accompagnato da una foto della band con il produttore Steve Lillywhite, che il nuovo nome del gruppo era Beady Eye.\nIl 14 giugno 2010 fu lanciata sul mercato la raccolta di singoli degli Oasis \"Time Flies... 1994-2009\", che si iss\u00f2 subito in vetta alla classifica britannica degli album.\nLa querelle tra i fratelli Gallagher prosegu\u00ec nel luglio 2011, in seguito alle dichiarazioni rilasciate da Noel Gallagher alla presentazione del suo nuovo progetto solista all'Electric Cinema di Londra. Noel disse di aver lasciato la band perch\u00e9 \"ne avevo abbastanza di Liam\" e sostenne che il concerto del 23 agosto 2009 al V Festival era stato annullato non perch\u00e9 Liam aveva la laringite, ma perch\u00e9 Liam era troppo ubriaco per salire sul palco a cantare. Il maggiore dei Gallagher aggiunse: \"La goccia che ha fatto traboccare il vaso \u00e8 stata l'insistenza di Liam nel voler pubblicizzare la sua linea di abbigliamento, la Pretty Green, nel programma del tour degli Oasis, cosa che io non approvavo\". Liam Gallagher replic\u00f2 alle accuse minacciando di adire le vie legali contro Noel, tacciato di \"falsit\u00e0\" e invitato a porgere delle scuse ufficiali.\nNel 2014, per la serie \"Chasing the Sun\" di Big Brother Recordings, fu annunciata la ristampa dei primi tre album degli Oasis in edizioni rimasterizzate e con contenuti bonus rari ed esclusivi. Il 19 maggio 2014 fu la volta di \"Definitely Maybe\", e il 30 settembre di \"(What's the Story) Morning Glory?\".\nNel 2016 fu annunciata la ristampa del terzo album degli Oasis \"Be Here Now\", uscito in edizione rimasterizzata il 7 ottobre dello stesso anno.\nNell'ottobre 2016 fu diffuso nelle sale cinematografiche britanniche un nuovo documentario sugli Oasis, intitolato \"\". Il film, che include materiale d'archivio inedito e nuove interviste ai fratelli Gallagher, a membri dell'entourage del gruppo e alla madre dei fratelli Gallagher, Peggy, fu pubblicato in DVD e Blu-ray il 31 ottobre 2016 e il 25 febbraio 2017 ha vinto il premio \"Miglior film musicale\" agli NME Awards.\nIl 29 aprile 2020 Noel Gallagher annunci\u00f2 l'uscita di \"Don't Stop...\", nuovo singolo degli Oasis, registrazione risalente a vari anni prima, pubblicato a mezzanotte del giorno stesso.\nIl 23 settembre 2021 nei cinema del Regno Unito fu diffuso il documentario \"Oasis Knebworth 1996\", diretto da Jake Scott (figlio di Ridley), con i due fratelli Gallagher nelle vesti di produttori esecutivi. Il 19 novembre 2021 il documentario fu pubblicato in DVD/Blu-ray, per l'etichetta Big Brother Recordings, insieme al doppio CD dal titolo \"Knebworth 1996\" e triplo LP in vinile, con la versione digitale dell'album contenente audio in alta definizione. Il DVD fu pubblicato come disco triplo contenente il documentario \"Oasis Knebworth 1996\", ambo le registrazioni delle due serate per intero, con il Blu-ray in formato disco singolo. La pellicola divenne il documentario di maggiore incasso nei cinema del Regno Unito nel 2021, con 634 728 sterline di guadagno in quattro giorni.\nStile musicale e influenze.\nGruppo musicale inquadrabile nei filoni del Britpop e, pi\u00f9 in generale, del pop rock, gli Oasis sono considerati il gruppo portabandiera dell'indie rock, il \"rock indipendente\", cos\u00ec detto perch\u00e9 nato e cresciuto in ambiti alternativi (alternative rock) alle grandi multinazionali del disco grazie a etichette come la Creation Records di Alan McGee, marchio di riferimento di quasi tutte le fasi attraversate da Britpop e Brit rock negli anni ottanta e novanta e che con la scoperta e l'ingaggio degli Oasis conobbe l'apice del successo. Nell'ambito del Brit rock impetuosa fu l'ascesa di band che, come gli Oasis, non solo si ispiravano apertamente a tradizioni sonore al cento per cento britanniche, ma che proprio del loro essere britannici facevano un punto di forza. Fu proprio con l'album d'esordio degli Oasis, \"Definitely Maybe\", che il fenomeno del Brit rock dilag\u00f2.\nGli Oasis sono stati influenzati soprattutto dai Beatles, influenza che i media britannici si sono spinti a definire \"un'ossessione\". All'apogeo della loro carriera gli Oasis furono soprannominati perfino i \"Beatles del Duemila\", per aver creato un fenomeno musicale e sociale comparabile, secondo alcuni, soltanto a quello del gruppo di Liverpool, mentre c'\u00e8 stato chi ha sottolineato l'importanza del gruppo nella storia della musica britannica del Novecento, indicando nei Beatles e negli Oasis due momenti topici:\nNel 1997 Noel Gallagher ebbe a dire che i punti di riferimento della band sono Beatles e Sex Pistols, tanto che per gli Oasis fu coniato il nome \"Sex Beatles\", e che John Lennon \u00e8 il suo vero idolo. Liam \u00e8 stato pi\u00f9 volte accostato a Johnny Rotten per la vocalit\u00e0 e a Lennon per il modo di vestire. Particolarmente evidente fu l'influenza dei Sex Pistols nel primo lavoro in studio della band, \"Definitely Maybe\", un disco capace di riassumere tutta la \"guitar music\" successiva agli anni '50.\nLe sonorit\u00e0 della band sono state paragonate anche a quelle dei Rolling Stones, che figurano al secondo posto, dopo i Beatles, tra i cantanti preferiti da Noel. Altre band di riferimento per la band di Manchester sono: Who, Kinks, Smiths, Pink Floyd, U2, Neil Young, Stooges, Doors, La's e Stone Roses. A questi ultimi - prima ancora che ai Beatles - si ispira molto il sound delle cosiddette \"Lost Tapes\", registrazioni di brani risalenti agli esordi degli Oasis.\nD'altra parte sono numerose le band che si sono ispirate dichiaratamente agli Oasis: gli Arctic Monkeys, i Coldplay, i Killers, i Coral e i Kasabian, il cui cantante Tom Meighan \u00e8 amico di Noel. Degli Oasis esiste anche una cover band, i No Way Sis, originari di Glasgow, che nel 1996 riuscirono a piazzare il singolo \"I'd Like to Teach the World to Sing\", cover dei New Seekers cantata alla maniera degli Oasis, nella top 40 del Regno Unito. A queste band si aggiunge quella giapponese dei Little by Little, che si chiamano cos\u00ec in omaggio all'omonima canzone della band dei fratelli Gallagher.\nAlcune influenze pi\u00f9 evidenti in alcune composizioni musicali della band hanno indotto alcuni artisti a citare gli Oasis in giudizio. \u00c8 il caso di Neil Innes, che accus\u00f2 la band di plagio per la canzone \"Whatever\", a suo dire copiata dalla sua \"How Sweet to Be an Idiot\". Il giudice gli diede ragione, concedendogli i diritti d'autore del testo del brano degli Oasis. Il gruppo di Manchester fu citato in giudizio anche dalla Coca-Cola per aver utilizzato senza permesso il brano \"I'd Like to Teach the World to Sing\", canzone dei New Seekers nota negli anni settanta come jingle della pubblicit\u00e0 della bevanda. La band fu costretta poi a cambiare il testo del brano. Inoltre, al momento della loro distribuzione, le copie promozionali di \"(What's the Story) Morning Glory?\" contenevano in origine un brano intitolato \"Step Out\". Il CD promozionale fu subito ritirato e sostituito con una versione che ometteva la controversa canzone, troppo somigliante a un brano di Stevie Wonder, \"Uptight (Everything's Alright)\". Il pezzo poi comparve come lato b di \"Don't Look Back in Anger\" e a Wonder furono corrisposte mille sterline e riconosciuta la dizione \"Wonder, et. al\" nella lista dei parolieri. Il CD promozionale dell'album contenente \"Step Out\" \u00e8 un oggetto ricercato dai collezionisti.\nVideografia.\nNella loro carriera gli Oasis hanno prodotto 36 videoclip musicali per promuovere i singoli estratti dai vari album.\nTra le pellicole del 1994 una menzione particolare va riservata a \"Supersonic\" e \"Live Forever\", per ciascuno dei quali furono prodotti due versioni del video, una per il mercato britannico e una per il mercato statunitense. Anche il singolo \"Whatever\", pubblicato nel dicembre 1994, fu accompagnato da un video nonostante non fosse stato estratto da alcun album.\nIl video di \"Some Might Say\", pubblicato nel 1995, \u00e8 singolare perch\u00e9 consta di spezzoni tratti dai video di \"Cigarettes &amp; Alcohol\" e dalla versione statunitense del video di \"Supersonic\".\nNel 1998 \"Acquiesce\", gi\u00e0 nota come lato b del singolo \"Some Might Say\", fu trasmessa dalle radio statunitensi per promuovere l'imminente pubblicazione della raccolta di lati b \"The Masterplan\". Del brano furono prodotti due videoclip: il primo comprendeva immagini tratte dall'esibizione dal vivo al G-Mex Centre di Manchester, il 14 dicembre 1997; il secondo, girato nel settembre 2006, \u00e8 interpretato da una band composta da sosia giapponesi degli Oasis. \u00c8 del settembre 2006 anche il video della canzone \"The Masterplan\", messo sul mercato per promuovere il greatest hits \"Stop the Clocks\". Il videoclip, ispirato ai quadri di LS Lowry, pittore britannico che negli anni cinquanta dipinse la Manchester industriale, \u00e8 simile a un cartone animato: protagonisti sono riproduzioni stilizzate dei membri della band.\nRisale al 2007 \"Lord Don't Slow Me Down\", singolo edito nel solo formato per il download digitale. Il videoclip del brano \u00e8 costituito da una selezione di immagini tratte dall'omonimo DVD.\nPremi.\nOltre ai numerosi premi, gli Oasis vantano alcuni primati legati agli NME Awards, conquistati per 15 volte.\nNel 1995 quella dei fratelli Gallagher divenne la prima band dell'epoca moderna a vincere tre premi e nel 1996 miglior\u00f2 il record, diventando la prima band dell'epoca moderna a ricevere quattro riconoscimenti: Best Band, Best Live band, Best Album per \"(What's the Story) Morning Glory?\" e Best Single per \"Wonderwall\". Nel 2004 furono vincitori del premio Best DVD, appena istituito, mentre nel 2009 sono stati nominati in sette categorie, un record.\nNella cultura di massa.\nDalla band degli Oasis \u00e8 stato tratto spunto per ideare la band fittizia dei DriveShaft, presente nella serie televisiva americana \"Lost\". Vi \u00e8, infatti, anche in questo caso una coppia di fratelli, composta da Charlie Pace, bassista e chitarrista della band, uno dei personaggi principali della serie, e da Liam Pace, cantante, il cui nome richiama proprio quello del cantante della band britannica. Entrambe le band sono di Manchester e sono caratterizzate da dissidi tra i membri, causati da abusi di alcol e droga."}
{"id": "2636255", "revid": "1305772", "url": "https://it.wikipedia.org/wiki?curid=2636255", "title": "Stray", "text": ""}
{"id": "2636258", "revid": "1442080", "url": "https://it.wikipedia.org/wiki?curid=2636258", "title": "Luisa Striani", "text": "Carriera.\nBuona stileliberista e discreta farfallista, ha esordito ad alto livello nel 1997 quando \u00e8 andata sul podio ai campionati italiani d \u00e8 stata convocata in nazionale agli europei di Siviglia in cui ha nuotato nelle finali della 4\u00d7100\u00a0m e della 4\u00d7200\u00a0m stile libero. Pochi giorni dopo alle universiadi di Messina ha vinto con le staffette a stile libero le sue prime medaglie, argento con la 4\u00d7100\u00a0m e bronzo con la 4\u00d7200\u00a0m. Nel gennaio 1998 \u00e8 stata convocata ai mondiali di Perth con la 4\u00d7100\u00a0m ma non \u00e8 riuscita ad entrare in finale. Nello stesso anno ha vinto i suoi primi titoli italiani.\nNel 1999 ha fatto progressi ai campionati italiani vincendone in tutto cinque; Alle universiadi di Palma di Maiorca \u00e8 tornata sul podio con le staffette a stile libero. tre settimane dopo ai campionati europei di Istanbul ha nuotato in batteria con la 4\u00d7100\u00a0m stile libero, mentre la 4\u00d7200\u00a0m non \u00e8 partita in batteria perch\u00e9 le quattro ragazze non sono state avvertite in tempo.\nL'anno 2000 \u00e8 stato quello in cui ha avuto pi\u00f9 successo, sia nelle gare italiane (sette titoli vinti in tutto) che in quelle con la nazionale cominciando dai mondiali in vasca corta di marzo ad Atene in cui la 4\u00d7200\u00a0m si \u00e8 qualificata per la finale arrivando sesta con Elena Carcarino, Sara Goffi e Simona Ricciardi. Agli europei di fine giugno ad Helsinki ha nuotato anche i 200 metri individuali sfiorando l'ingresso in finale; con le staffette ha conquistato due bei secondi posti vincendo la medaglia d'argento nella 4\u00d7100\u00a0m con Sara Parise, Cecilia Vianini e Cristina Chiuso e nella 4\u00d7200\u00a0m con Cecilia Vianini, Sara Parise e Sara Goffi. In questa gara in particolare la staffetta ha migliorato il primato italiano che era stato stabilito undici anni prima agli europei di Bonn.\nConvocata per i Giochi Olimpici di Sydney ha contribuito al risultato delle due staffette che sono arrivate alla finale olimpica della 4\u00d7100\u00a0m dove ha battuto il primato italiano in batteria con 3'43\"97 ed \u00e8 arrivata ottava in finale con Cecilia Vianini, Sara Parise e Cristina Chiuso; la 4\u00d7200\u00a0m ha fatto il doppio primato sia in batteria che in finale dove assieme a Cecilia Vianini, Luisa Striani e Sara Goffi ha terminato la gara al settimo posto.\nNel 2001 ha partecipato ai mondiali di Fukuoka riuscendo ancora ad andare in finale con le staffette a stile libero; con Cristina Chiuso, Sara Parise e Cecilia Vianini \u00e8 stata ottava nella 4\u00d7100\u00a0m e sesta con la 4\u00d7200\u00a0m. Ai successivi Giochi del Mediterraneo di Tunisi ha nuotato in quattro finali, andando in medaglia (due bronzi e un argento) in tutte le tre staffette. L'anno dopo gli europei di Berlino non sono stati positivi, poich\u00e9 la 4\u00d7100\u00a0m che aveva contribuito a qualificare per la finale \u00e8 stata squalificata dopo essere arrivata quinta.\nLa sua ultima partecipazione ai mondiali \u00e8 stata a Barcellona nel 2003: quella volta la 4\u00d7200\u00a0m \u00e8 stata eliminata in batteria, ma la staffetta corta \u00e8 stata una volta ancora capace di raggiungere la finale dove con Vianini, Parise e Chiuso \u00e8 arrivata ottava per la terza volta. La sua ultima convocazione in nazionale \u00e8 stata in occasione degli europei del 2004 a Madrid, che ha onorato contribuendo a portare la staffetta breve in finale, dove ha concluso al quinto posto.\nPalmar\u00e8s.\n\"nota: questa lista \u00e8 incompleta\"\nCampionati italiani.\n9 titoli individuali e 6 in staffette, cos\u00ec ripartiti:\n\"nd = non disputata\""}
{"id": "2636260", "revid": "124123", "url": "https://it.wikipedia.org/wiki?curid=2636260", "title": "Davide Schaier", "text": "Biografia.\nNei campionati europei di scherma ha conquistato una medaglia d'oro a Bolzano nel 1999 ed una medaglia di bronzo a Bourges nel 2003, nella gara di spada a squadre.\nPalmar\u00e8s.\nIn carriera ha conseguito i seguenti risultati:"}
{"id": "2636261", "revid": "1071913", "url": "https://it.wikipedia.org/wiki?curid=2636261", "title": "Kap\u00f2 (film)", "text": "Kap\u00f2 \u00e8 un film del 1960 diretto da Gillo Pontecorvo. Fu nominato per l'Oscar al miglior film straniero nel 1961.\n\u00c8 la storia della discesa agli inferi e della risalita di una giovane ed ingenua fanciulla, che da vittima viene trasformata dalla crudelt\u00e0 disumanizzante nazista prima in carnefice ed infine in martire per amore.\nTrama.\nEdith \u00e8 un'adolescente ebrea residente a Parigi, che in un attimo si trova gettata nell'inferno di un campo di sterminio tedesco. Nell'incubo che sta vivendo vede morire gassati i suoi genitori. Lo spirito di sopravvivenza fortissimo nella giovane donna fa s\u00ec che Edith accetti lo stratagemma di un medico del campo, che - impietosito - la fa passare per Nicole Niepas, una francese criminale comune appena morta. In questo modo la giovane sopravvive ai primi giorni a Auschwitz, per poi passare successivamente a un campo di concentramento in Polonia.\nL'istinto di sopravvivenza \u00e8 fortissimo, al punto da farla diventare essa stessa Kap\u00f2, guardiana dei prigionieri e crudele aguzzina delle compagne di prigionia che la odiano forse pi\u00f9 degli stessi tedeschi. Dopo diversi mesi di stenti, al campo giunge un gruppo di prigionieri di guerra, tra i quali c'\u00e8 Sasha, un russo che capisce il dramma della giovane (che s'innamora di lui) ed organizzer\u00e0 una fuga con la complicit\u00e0 della stessa Nicole, la quale dovr\u00e0 togliere la corrente elettrica ai fili spinati del campo.\nIl giorno prima della fuga per\u00f2 Sasha rivela che una sirena si attiver\u00e0 al momento dell'interruzione della corrente. Per Nicole, dunque, non ci sar\u00e0 scampo. Giunto il momento stabilito Nicole, che \u00e8 stata informata del pericolo da Sasha, decide comunque di sacrificarsi e riesce a staccare la corrente elettrica, permettendo a molti prigionieri di fuggire liberi. Raggiunta dai colpi dei soldati tedeschi, prima di morire chiede all'amico Karl di strapparle dalla divisa le mostrine naziste, e si spegne recitando i versetti dell'antica \"Shem\u00e0\", segno del suo intimo desiderio di ricongiungersi alla sua vera identit\u00e0.\nProduzione.\nSceneggiatura.\nL'idea del film nacque, congiuntamente, tra Gillo Pontecorvo e Franco Solinas, dopo la lettura di \"Se questo \u00e8 un uomo\" di Primo Levi. La stesura della sceneggiatura non avvenne, tuttavia, senza contrasti, e, oltre a mettere alla prova un'amicizia di lunga data, consolidata da comuni battute di caccia e pesca, rischi\u00f2 di compromettere il progetto sin dai suoi inizi.\nPrimo nodo della discordia fu la proposta di Solinas di introdurre una storia d'amore tra la protagonista ed un prigioniero. Il deciso rifiuto del regista, con gli stessi argomenti utilizzati in seguito in alcune critiche negative al film, port\u00f2 ad una lite con relativi insulti tra i due e all'abbandono, senza neppure salutarsi, del ritiro di Villetta Barrea, dove i due stavano lavorando. Fu solo l'intervento del produttore Franco Cristaldi a ricomporre il sodalizio.\nAnche sul finale non vi fu accordo. Rispetto al sacrificio finale, Pontecorvo avrebbe preferito che Edith, a liberazione avvenuta, espiasse nella solitudine e nel rimorso la scelta di passare dalla parte degli aguzzini.\nFotografia.\nPer ragioni di co-produzione internazionale a Pontecorvo era stato imposto come direttore della fotografia lo jugoslavo Aleksandar Sekulovic, ma la coesistenza tra i due non fu facile. La fotografia \"levigata, hollywoodiana\", il sistematico uso del controluce di Sekulovic, mal si conciliavano con la richiesta di un materiale grezzo, \" da cinegiornale\", che storicizzasse la narrazione. Molto maggiore era la sintonia con gli operatori della seconda unit\u00e0, di cui facevano parte futuri grandi direttori della fotografia come Carlo Di Palma e Marcello Gatti.\nFu a quest'ultimo che, per ottenere una fotografia pi\u00f9 granulosa, meno elegante, fu affidato, successivamente, a Cinecitt\u00e0, il controtipaggio (procedimento attraverso il quale, dal positivo del girato si ottiene un nuovo negativo) di alcune scene. Per evitare contrasti eccessivi, l'operazione, agevolata dalle caratteristiche di estrema \"morbidezza\" della pellicola utilizzata, la DuPont C4, fu limitata ad alcune sequenze, sotto la supervisione dello stampatore Enzo Verzini.\nDi l\u00ec a poco Gatti avrebbe messo a frutto quell'esperienza come direttore della fotografia di Nanni Loy in \"Le quattro giornate di Napoli\" e, soprattutto, in \"La battaglia di Algeri\" dello stesso Pontecorvo, in cui il processo di controtipaggio fu ulteriormente sviluppato.\nCast.\nCristaldi ottenne la presenza nel film di due attori di fama internazionale: Emmanuelle Riva, reduce dal successo di \"Hiroshima mon amour\" , e Laurent Terzieff, di cui il regista ricorda l'atteggiamento tutt'altro che divistico, la partecipazione attiva e competente alla lavorazione, la disponibilit\u00e0 ad assumere anche compiti da aiuto-regista (ad esempio istruendo e sistemando le comparse ).\nBench\u00e9 caldeggiata dal produttore, per il quale il suo stesso nome avrebbe dovuto costituire una garanzia, pi\u00f9 controversa fu la scelta di Susan Strasberg, figlia del direttore dell'Actors Studio, per il ruolo della protagonista. Pontecorvo racconta come le sue perplessit\u00e0, legate alla presenza fisica dell'attrice, fossero state vinte dalla malinconia e dalla forza comunicativa del suo sguardo solo dopo averla incontrata personalmente. Da notare che durante le riprese della scena in cui la protagonista, dalla finestra dell'infermeria, vede i genitori nudi costretti a marciare verso le camere a gas, neppure con un ceffone da parte dell'aiuto-regista Giuliano Montaldo si riusc\u00ec a farla piangere.\nCritica.\nIl film fu variamente giudicato dalla critica cinematografica e ebbe inizialmente una forte stroncatura da Jacques Rivette, critico e regista francese, che qualific\u00f2 di \"abiezione\" la carrellata in avanti che mostra Emmanuelle Riva suicidarsi gettandosi sui fili elettrificati, accusando il regista di aver voluto in questo modo rendere spettacolare la morte. Il regista si difese rimandando alla parte superiore destra dell'inquadratura, in cui, dietro a Teresa, continuano a marciare le altre detenute; oggetto della sua attenzione non sarebbe stata, dunque, la suicida, bens\u00ec l'indifferenza, l'assuefazione alla morte delle compagne.\nDiverso il giudizio di una parte della critica italiana che osserv\u00f2 come \u00abStorie del genere, ormai, hanno un po' stancato, ma bisogna onestamente dare atto a Gillo Pontecorvo, regista del film, che questa volta, nonostante la troppo consueta cornice della guerra e dei reticolati, il suo dramma commuove e agghiaccia quasi dal principio alla fine con una forza, un rigore, una tensione tragica di nobilissimo livello... il racconto si impone per quella sua straziante atmosfera di atrocit\u00e0 rievocate con livida durezza, per quei suoi sinistri personaggi... e, soprattutto, per quella sua dolente indagine umana che, senza polemiche esteriori, limitandosi ad enunciare l'abiezione cui pu\u00f2 arrivare una creatura umana per colpa del terrore, scrive contro questo terrore una delle pagine pi\u00f9 lucide e spietate che ci abbia offerto di recente il cinema italiano.\u00bb \nNegativa invece la valutazione espressa da Gianni Rondolino: \u00abPontecorvo descrive fatti ed episodi che rispecchiano una condizione umana tragica (...) ma non riesce ad interpretarli nella loro complessa formulazione morale: la sua storia si ferma (...) l\u00e0 dove sarebbero necessari l'approfondimento del tema e una dimensione umana (...) dei personaggi.\u00bb "}
{"id": "2636265", "revid": "991694", "url": "https://it.wikipedia.org/wiki?curid=2636265", "title": "Associazione Sportiva Dilettantistica Vall\u00e9e d\u2019Aoste Saint-Christophe", "text": ""}
{"id": "2636267", "revid": "599013", "url": "https://it.wikipedia.org/wiki?curid=2636267", "title": "Bo McCalebb", "text": "Carriera.\nHa frequentato la O. Perry Walker High School di New Orleans, in Louisiana e, naturalmente gioca nella squadra di Basket della scuola. Nell'ultimo anno di liceo fa registrare una media di 32,1 punti a partita mettendo subito in luce le sue doti. Nel 2003 si iscrive alla University of New Orleans per giocare con i New Orleans Privateers.\nTra i professionisti esordisce nella stagione 2008-09, in Turchia al Mersin dove mantenne una media di 17,4 punti e 4,6 assist a partita. \u00c8 stato anche il leader della Lega turca per media di palloni rubati: 2,7 a partita.\nIl 16 ottobre 2009 firm\u00f2 per il club serbo del Partizan Belgrado. Proprio con il Partizan ha vinto la Lega adriatica 2009-2010 e raggiunto le Final Four 2010 di Eurolega a Parigi, dove venne inserito nel secondo quintetto dell'Eurolega.\nNel 2011 disputa i Campionati Europei di pallacanestro con la maglia della Macedonia. Con una serie di prestazioni eccezionali (21,4 punti di media nel torneo), trascina la sua squadra a un sorprendente 4\u00ba posto, miglior risultato nella storia della nazionale macedone.\nNel 2012 vince l'Alphonso Ford Trophy, ovvero il premio di miglior realizzatore della stagione di Eurolega.\nIl 25 luglio 2010 firma un triennale con la Montepaschi Mens Sana Siena. Il 10 ottobre 2010, nella finale di Supercoppa italiana mette a referto 16 punti e viene eletto MVP del match, vinto dalla Montepaschi Siena 82-64.\nIl 20 giugno 2011, il giorno dopo la vittoria del quinto scudetto consecutivo, la societ\u00e0 senese comunica di aver allungato di un anno il contratto con il giocatore, nominato MVP delle finali scudetto, portando la scadenza al giugno 2014, ma il 2 agosto 2012 a seguito di un \"buyout\" di 1,3 milioni di euro versato dal Fenerbah\u00e7e B.C. a Siena, il giocatore si trasferisce in Turchia con un contratto biennale con opzione per la terza stagione."}
{"id": "2636268", "revid": "438678", "url": "https://it.wikipedia.org/wiki?curid=2636268", "title": "Le ricamatrici", "text": "Le ricamatrici \u00e8 un film del 2004 diretto da \u00c9l\u00e9onore Faucher, presentato alla Settimana internazionale della critica del 57\u00ba Festival di Cannes.\nTrama.\nClaire ha diciassette anni e quando scopre di essere incinta di cinque mesi, decide di partorire in gran segreto, convinta di dare suo figlio in adozione. Trova rifugio dalla signora Melikian, una ricamatrice che lavora per l'alta moda. Giorno per giorno, man mano che la pancia di Claire cresce, fra le due donne si instaura un rapporto madre-figlia."}
{"id": "2636277", "revid": "298229", "url": "https://it.wikipedia.org/wiki?curid=2636277", "title": "Croce Rossa norvegese", "text": "La Croce Rossa norvegese \u00e8 la societ\u00e0 nazionale di Croce Rossa del Regno di Norvegia, stato dell'Europa settentrionale situato nella parte occidentale della Scandinavia. La \"Croce Rossa norvegese\" \u00e8 stata una delle prime associazioni nazionali della Croce Rossa. La societ\u00e0 nazionale al momento conta 150.000 membri in vari settori.\nStoria.\nLa \"Croce Rossa norvegese\" fu fondata il 22 settembre 1865 dal primo ministro Frederik Stang. Nel 1907 il Ministero della Difesa norvegese autorizz\u00f2 la Societ\u00e0 a svolgere attivit\u00e0 di soccorso sanitario in teatro di guerra.\nOrganizzazione.\nIl territorio \u00e8 affidato a 19 \"Landsr\u00e5dene\" (\"Commissioni territoriali\") la cui area di competenza corrisponde a quella delle 19 \"fylker\", ovvero le contee norvegesi."}
{"id": "2636291", "revid": "131358", "url": "https://it.wikipedia.org/wiki?curid=2636291", "title": "Guy Kassa Gnabouyou", "text": ""}
{"id": "2636294", "revid": "205250", "url": "https://it.wikipedia.org/wiki?curid=2636294", "title": "Sara Cristina Cometti", "text": "Ha gareggiato per l'Associazione Schema Pro Vercelli, il Club Scherma Legnano e il Gruppo Sportivo Forestale. Ha vinto una coppa del mondo di scherma, due medaglie d'oro ed una di bronzo ai campionati europei di scherma. \u00c8 stata componente della squadra di spada vincitrice della medaglia d'argento alle Olimpiadi di Atlanta.\nLavora per Sky Sport con la qualifica di vice capo servizio eventi calcio. Per la testata sportiva di Sky Italia \u00e8 stata inviata alle Olimpiadi di Londra del 2012 per la ginnastica ritmica e la scherma, di cui \u00e8 stata anche commentatrice tecnica al fianco di Pietro Nicolodi e inviata a Mosca per i Campionati del mondo del 2015. \u00c8 stata telecronista e voce tecnica di Eurosport di diverse edizioni dei Mondiali di scherma. \nAttualmente cura le produzioni originali firmate Sky Sport.\nPalmar\u00e8s.\nIn carriera ha conseguito, oltre a diversi titoli nazionali - individuali e a squadre - i seguenti risultati di rilievo internazionale:"}
{"id": "2636296", "revid": "228587", "url": "https://it.wikipedia.org/wiki?curid=2636296", "title": "Lu\u00eds Cardoso de Noronha", "text": ""}
{"id": "2636306", "revid": "110157", "url": "https://it.wikipedia.org/wiki?curid=2636306", "title": "Parrocchia di Santiago a Tequixquiac", "text": "La parrocchia di Santiago (San Giacomo) Apostolo \u00e8 il tempio cattolico e casa parrocchiale del paese di Santiago Tequixquiac, nel Tequixquiac che \u00e8 appartiene alla diocesi di Cuautitl\u00e1n, in Messico. \u00c8 anche un santuario dove si venera l'immagine del Signore della Cappella. Questa chiesa si trova nel centro del municipio, vicino alla piazza Cuauhtemoc e la biblioteca municipale di fianco al viale Ju\u00e1rez.\nStoria.\nLa chiesa di Santiago Tequixquiac divenne parrocchia nel 1590 poich\u00e9 prima era vicaria. La costruzione del tempio fu realizzata in differenti tappe, il sagrato era una vasto spazio con una croce di pietra al centro, con simboli indigeni e cristiani, nei quattro angoli vi erano quattro cappelle e nel centro una cappella aperta con belle colonne tortili e nella facciata due stipiti straordinariamente scolpiti in pietra da mani indigene che lasciarono plasmata parte della loro filosofia. Il tempio era dedicato a san Giacomo il Maggiore, devido a che alcune famiglie galiziane, leonensi ed estremegne si stabilirono definitivamente nella regione.\nLa parrocchia di Santiago Tequixquiac fu fondata dai francescani nel XVII secolo. Ora \u00e8 adibita a parrocchia.\nLa festa del santo patrono si celebra ogni 25 luglio in onore di san Giacomo il Maggiore, bench\u00e9 si celebri anche ogni 26 gennaio la festa del Signore della Cappella.\nArchitettura.\nLa parrocchia di San Giacomo Apostolo fu costruita in due tappe, la prima nell'anno 1556 con una modesta cappella aperta fatta di pietra e calce, utilizzata dai frati francescani per evangelizzare gli indigeni della zona e dare assistenza agli spagnoli appena stabiliti nel paese di Santiago Tequixquiac.\nNel 1590 questo tempio divenne sede parrocchiale. Il primo edificio fu costruito nel XVI secolo con pianta a croce latina, coperta da una volta a crociera, divisa da tre archi trionfali; inoltre in questo secolo si rafforzarono i contrafforti.\nIl tempio ha 4 archi trionfali su cui appoggia il tamburo a base ottagonale che sostiene la cupola di otto spicchi. In ognuno dei lati del tamburo si costruirono finestre di forma ogivale svasate che sono parte dell'ordine classico e riprese negli stili manierista e neoclassico. Nel centro del lato sinistro vi \u00e8 un battistero con una pila centrale di forma quadrangolare con una volta di quattro spicchi e nel centro una chiave.\nNell'arco trionfale sostenuto da due colonne tortili che sono ornate da un'asticella che si avvita sulla colonna con 52 conchiglie marine (simbolo del pellegrinaggio verso Santiago di Compostela, ed a mo' di perle si scolpirono piccole lumache che rappresentavano per gli aztechi il simbolo della perfezione e dell'ordine del cosmo.\nLa torre costruita in maniera modesta, \u00e8 di stile arabo e assomiglia ai minareti delle moschee del regno degli Omayyadi; sono di forma quadrangolare. Questa torre si trova sul lato sinistro ed \u00e8 decorata con gli stemmi dei governi di quell'epoca che sono il blasone del regno di Castiglia e Le\u00f3n, il glifo toponimo di Tequixquiac orientato verso l'oriente o facciata principale, a sud vi sono le due chiavi di San Pietro, all'oriente stanno tre \"chimalis\" o scudi che simboleggiano il culto del sole sulla solidit\u00e0 della fede e la forza della nuova religione proveniente dell'Europa e verso il nord sta la croce dell'ordine di Santiago ed una grande conchiglia. Il campanile ha quattro finestre campanarie e termina in un piccolo ciborio ottagonale e una piccola cupola di stile arabo.\nL'aspetto rimanda allo stile barocco plateresco: vi si trova un arco a tutto sesto circondato da un archivolto o timpano molto semplice e l'alfiz che finisce su due stipiti di cava rosata della regione che riprende il barocco messicano costruito per alarifes indigeni considerato di stile tlaquitqui che ricaricano ornamenti biblici del libro di San Giovanni Evangelista, descrivendo il Giudizio Finale, nella parte inferiore stanno i demoni dell'inferno con due rosoni, pannocchie e spighe, nel centro ci sono due corna dell'abbondanza con fiamme di fuoco perpetuo che simboleggiano la purificazione delle anime circondate di due aquile e due pesi e due cornicopios piani di granate e vigne ascendenti verso il cielo che \u00e8 custodito per un cherubino che questo nella base del capitello con motivi vegetali.\nAll'interno di stipite ci sono due medaglioni con cinque piaghe di ordine francescano e tre chiodi della passione di Cristo. Nella base questo un tripode con artigli di aquila dentro il tempo verso la sinistra questo la cappella della vergine di Guadalupe di Recente costruzione ed alla destra sta la cappella espiatoria del tempio di Santiago Ap\u00f3stol che risale al secolo XVII e che nel si custodisce l'ostia devota con adeguamenti architettonici. In quella stessa direzione sta la sacrestia ed il pat\u00edo interno od orto di alberi da frutta che divide il tempio della canonica.\nNella canonica ci sono gli uffici parrocchiali, diviso in due piante; nel pianterreno si trova la cucina, la sala da pranzo e l'archivio della parrocchia, il giardino ed una sala di usi multipli, nel secondo pianta questo un'entrata che porta alle stanze di riposo, i bagni, la sala da pranzo ed il soggiorno.\nCappella della Vergine di Guadalupe.\nIn 1998 pianterreno la supervisione dell'ingegner Salvador Mora, le dame della devozione alla vergine di Guadalupe ed il presbitero Fernando Arenas, si demol\u00ec il socab\u00f3n che esisteva anticamente e si costru\u00ec la nuova cappella per proteggere l'icona rubata della vergine che era stato portata delle Filippine durante il periodo coloniale.\nCappella Espiatoria.\nNell'anno 2000 al pianterreno, il presbitero V\u00edctor Z\u00fa\u00f1iga ordina l'abilitazione di una cappella espiatoria per l'esposizione del sacra in maniera permanente in commemorazione del Giubileo del 2000 con l'aiuto dei fedeli e l'associazione degli adoratori della Candela Perpetua."}
{"id": "2636317", "revid": "76963", "url": "https://it.wikipedia.org/wiki?curid=2636317", "title": "Neal Ascherson", "text": "Biografia.\nStudi\u00f2 a Eton e quindi storia al King's College di Cambridge. Fu allievo dello storico Eric Hobsbawm che lo ebbe a definire come \"forse lo studente pi\u00f9 brillante che abbia mai avuto. In realt\u00e0 non gli ho insegnato molto, mi sono limitato a farlo andare avanti da solo\".\nDopo essersi laureato con distinzione (\"Starred First \"), rinunci\u00f2 alle proposte di proseguire la carriera accademica. Scelse invece di intraprendere la carriera giornalistica, prima al \"Manchester Guardian\" e quindi allo \"Scotsman\" (1959-1960), al \"The Observer\" (1960-1990) e all\"'Independent on Sunday\" (1990-1998). Ha contribuito alla sceneggiatura della serie documentaria \"The World at War\", del 1974, e alla serie \"The Cold War\", del 1998. In anni recenti, ha collaborato con regolarit\u00e0 per la \"London Review of Books\".\nHa scritto molto, e tenuto conferenze, sulle questioni politiche della Polonia e del Blocco orientale.\nDal 2008 Ascherson \u00e8 \"visiting professor\" all'Istituto di archeologia dell'University College di Londra. \u00c8 stato curatore, fin dagli esordi nel 1999, di \"Public Archaeology\", una pubblicazione accademica associata all'University College, dedicata ai temi e agli sviluppi riguardanti la gestione delle risorse culturali e sull'archeologia comunitaria."}
{"id": "2636324", "revid": "1305772", "url": "https://it.wikipedia.org/wiki?curid=2636324", "title": "Fu\u00dfballclub Berlin 1990-1991", "text": "La pagina raccoglie i dati riguardanti il F.C. Berlin nelle competizioni ufficiali della stagione 1990-1991.\nStagione.\nDopo aver sub\u00ecto un importante rinnovamento della rosa (reso necessario dalla dipartita di numerosi giocatori, tra cui Thomas Doll e Rainer Ernst, che emigrarono verso club iscritti a campionati pi\u00f9 quotati), il FC Berlino inizi\u00f2 la stagione uscendo immediatamente dalla coppa nazionale e perdendo le prime quattro gare del campionato. In seguito a tali risultati, la dirigenza decise di esonerare l'allenatore Peter Rohde, sostituendolo col rientrante J\u00fcrgen Bogs: ciononostante, la squadra non riusc\u00ec mai a decollare, rimanendo invischiata nella lotta per non ottenere la retrocessione diretta in Oberliga Nordost e salvandosi solamente nel finale, grazie a sette punti ottenuti mediante una serie di quattro gare utili consecutive.\nGrazie all'undicesimo posto finale, il FC Berlin ebbe quindi la possibilit\u00e0 di disputare i playoff validi per la qualificazione in Zweite Bundesliga o in Oberliga: sorteggiata in un gruppo che includeva , Magdeburgo e Stahl Brandeburgo, la squadra lott\u00f2 assieme a quest'ultima per la promozione in seconda divisione, uscendone sconfitto nonostante i risultati positivi ottenuti negli scontri diretti.\nMaglie e sponsor.\nViene confermato il fornitore tecnico Patrick, che disegna un nuovo motivo per la maglia, costituito da una striscia bianca su fondo rosso che percorre la sola spalla sinistra. Calzoncini e calzettoni sono di colore rosso mentre la seconda divisa \u00e8 identica alla prima, con i colori invertiti (maglia bianca con striscia rossa)."}
{"id": "2636346", "revid": "729019", "url": "https://it.wikipedia.org/wiki?curid=2636346", "title": "Onekotan", "text": "L'isola di Onekotan (in russo \u041e\u043d\u0435\u043a\u043e\u0442\u0430\u043d; in giapponese \u6e29\u79b0\u53e4\u4e39\u5cf6, Onekotan-t\u014d) \u00e8 un'isola dell'arcipelago delle Isole Curili settentrionali ed \u00e8 situata tra il Mare di Ochotsk e l'Oceano Pacifico settentrionale. Amministrativamente fa parte del Severo-Kuril'skij rajon dell'oblast' di Sachalin, nel Circondario federale dell'Estremo Oriente. Il suo nome viene dalla lingua ainu e significa \"grande villaggio\" (si riferiva inizialmente solo al villaggio sull'isola). L'isola \u00e8 disabitata.\nGeografia.\nOnekotan \u00e8 un'isola vulcanica, come la maggior parte delle isole di questo arcipelago, che sono parte della Cintura di fuoco del Pacifico. L'isola ha una superficie di 425\u00a0km\u00b2, \u00e8 lunga 42,5\u00a0km e larga tra 11-16,7\u00a0km. Si trova 53\u00a0km a sud di Paramushir, da cui la separa lo stretto \u010cetv\u00ebrtyj Kuril'skij (\u0427\u0435\u0442\u0432\u0451\u0440\u0442\u044b\u0439 \u041a\u0443\u0440\u0438\u043b\u044c\u0441\u043a\u0438\u0439 \u043f\u0440\u043e\u043b\u0438\u0432), mentre lo stretto di Evreinov (\u043f\u0440\u043e\u043b\u0438\u0432 \u0415\u0432\u0440\u0435\u0438\u043d\u043e\u0432\u0430) a nord-ovest la separa dall'isola Makanru\u0161i, che dista 28\u00a0km. A sud, a 15\u00a0km, al di l\u00e0 dello stretto di Krenicyn (\u043f\u0440\u043e\u043b\u0438\u0432 \u041a\u0440\u0435\u043d\u0438\u0446\u044b\u043d\u0430), si trova Charimkotan.\nLa struttura dell'isola \u00e8 caratterizzata da due vulcani attivi. Nella parte meridionale, al centro della caldera Tao-Rusyr (\u0422\u0430\u043e-\u0420\u0443\u0441\u044b\u0440), occupata dal lago Kol'cevoe (\u043e\u0437\u0435\u0440\u043e \u041a\u043e\u043b\u044c\u0446\u0435\u0432\u043e\u0435) che ha un diametro di circa 7\u00a0km, si erge un cono vulcanico post-caldera chiamato Krenicyn (in russo \u0432\u0443\u043b\u043a\u0430\u043d \u041a\u0440\u0435\u043d\u0438\u0446\u044b\u043d\u0430; in giapponese \u9ed2\u77f3\u5c71, \"Kuroishiyama\") che \u00e8 il rilievo pi\u00f9 alto dell'isola con i suoi 1325\u00a0m s.l.m. Il vulcano ha preso il nome dell'esploratore russo P\u00ebtr Kuz'mi\u010d Krenicyn. La sua ultima eruzione risale al 1952.\nIl secondo, il vulcano Nemo (\u0432\u0443\u043b\u043a\u0430\u043d \u041d\u0435\u043c\u043e) alto 1018\u00a0m s.l.m., si trova all'estremit\u00e0 opposta, a nord, \u00e8 pi\u00f9 piccolo e con una caldera occupata parzialmente dal lago \u010c\u00ebrnoe (\u043e\u0437\u0435\u0440\u043e \u0427\u0451\u0440\u043d\u043e\u0435, \"lago nero\"). Il vulcano ha preso il nome del protagonista del romanzo di Jules Verne. Sono conosciute eruzioni storiche agli inizi del XVIII secolo, nel 1906 e nel 1938.\nSull'isola ci sono molti corsi d'acqua e sette fiumi con una lunghezza superiore ai 5\u00a0km. I fiumi pi\u00f9 lunghi sono l'Oz\u00ebrnaja (\u0440\u0435\u043a\u0430 \u041e\u0437\u0451\u0440\u043d\u0430\u044f), lungo circa 8\u00a0km, che si trova a sud del vulcano Nemo e sfocia nel mare di Ochotsk, e il Kedrovka (\u0440\u0435\u043a\u0430 \u041a\u0435\u0434\u0440\u043e\u0432\u043a\u0430) al centro dell'isola, che sfocia nell'Oceano Pacifico.\nFlora e fauna.\nSu Onekotan ci sono macchie di \"Pinus pumila\", ontano, sorbo, betulla arbustiva e arbusti della famiglia \"Ericaceae\"; \u00e8 presente l\"'Empetrum\", il mirtillo blu e il lampone artico\nSi trovano volpi e piccoli roditori; sulla costa foche e leoni marini di Steller. Nei due laghi vivono popolazioni di salmerino alpino (\"Salvelinus alpinus\").\nStoria.\nAl momento del contatto con gli europei, l'isola era abitata dagli Ainu.\nOnekotan appare su una mappa ufficiale dei territori del clan Matsumae, un dominio feudale del periodo Edo in Giappone (1644), domini confermati ufficialmente dallo shogunato Tokugawa nel 1715. \nSuccessivamente la sovranit\u00e0 pass\u00f2 all'Impero russo, in base ai termini del Trattato di Shimoda nel 1855, poi all'Impero giapponese (nel 1875) con il Trattato di San Pietroburgo, insieme al resto delle isole Curili. Amministrativamente l'isola faceva parte della sottoprefettura di Nemuro, nella prefettura di Hokkaid\u014d. Dopo la seconda guerra mondiale, l'isola pass\u00f2 sotto il controllo dell'Unione Sovietica e attualmente fa parte della Federazione Russa.\nSull'isola sono state fatte rilevazioni dai geodeti Ivan Michajlovi\u010d Evreinov (\u0418\u0432\u0430\u043d \u041c\u0438\u0445\u0430\u0439\u043b\u043e\u0432\u0438\u0447 \u0415\u0432\u0440\u0435\u0438\u043d\u043e\u0432) e F\u00ebdor F\u00ebdorovi\u010d Lu\u017ein (\u0424\u0451\u0434\u043e\u0440 \u0424\u0451\u0434\u043e\u0440\u043e\u0432\u0438\u0447 \u041b\u0443\u0436\u0438\u043d) nel 1720."}
{"id": "2636351", "revid": "73843", "url": "https://it.wikipedia.org/wiki?curid=2636351", "title": "Grand Prairie", "text": "Grand Prairie \u00e8 una citt\u00e0 situata tra le contee di Dallas, Ellis e Tarrant, Texas, Stati Uniti. Fa parte della regione delle Mid-Cities situata all'interno della Dallas-Fort Worth Metroplex. Secondo il censimento del 2010 ha una popolazione di 175.396 abitanti ed \u00e8 la 15\u00aa citt\u00e0 pi\u00f9 popolosa dello stato.\nGeografia fisica.\nSecondo lo United States Census Bureau, ha un'area totale di .\nStoria.\nLa citt\u00e0 di Grand Prairie fu fondata come Dechman da Alexander McRae Dechman nel 1863. Prima di allora, egli risiedeva nella contea di Young vicino al Fort Belknap; Dechman apprese che poteva scambiare i suoi buoi e carri per terreni nella contea di Dallas. Nel 1863, Dechman acquist\u00f2 239,5 acri (96,9 ha) di terra sul lato orientale del fiume Trinity e 100 acri (40 ha) di terreni con legname sul lato ovest del fiume per un carro a pezzi, una squadra di buoi e US$200 in denaro confederato. Cerc\u00f2 di costruire una casa sulla propriet\u00e0, ma, a causa di alcune difficolt\u00e0, torn\u00f2 dalla sua famiglia a Birdville prima di unirsi alla guerra civile americana. Nel 1867 deposit\u00f2 il piano della citt\u00e0 composto da 50 acri (20 ha) con la contea di Dallas.\nDopo la guerra, torn\u00f2 a Birdville per due anni prima di vendere quell'azienda nel 1867 e di trasferirsi a Houston, dove scoppi\u00f2 la febbre gialla, causando il trasferimento della famiglia a Bryan. Nel 1876, Dechman vendette met\u00e0 della sua propriet\u00e0 \"prateria\" (\"prairie\") alla T&amp;P Railroad per garantire che la ferrovia arrivasse attraverso la citt\u00e0. La ferrovia chiam\u00f2 il deposito \"Dechman\", spingendo il suo omonimo a spostare la sua casa da Bryan a Dechman. Suo figlio Alexander viveva a Dechman e gestiva un trading post e una fattoria. La prima chiesa dell'area era la \"Good Hope Cumberland Sabbath School\", fondata nel 1870 dal reverendo Andrew Hayter. La chiesa fu in seguito ribattezzata West Fork United Presbyterian Church e rimane una chiesa attiva.\nIl primo ufficio postale venne aperto nel 1877 con il nome \"Deckman\" piuttosto che \"Dechman\", perch\u00e9 lo United States Postal Service non pot\u00e9 leggere la scritta sul modulo completato per aprire l'ufficio postale. Pi\u00f9 tardi nello stesso anno, dopo che il servizio postale aveva adottato il nome \"Deckman\", la confusione derivava dalla designazione \"Grand Prairie\" della T&amp;P Railroad. Questo nome era basato su mappe tratte dal 1850 al 1858 che definivano l'area tra Dallas e Fort Worth \"la grande prateria del Texas\" (\"the grand prairie of Texas\"). Al fine di alleviare la confusione, il servizio postale cambi\u00f2 il nome dell'ufficio postale in \"Grand Prairie\".\nSociet\u00e0.\nEvoluzione demografica.\nSecondo il censimento del 2010, la popolazione era di 175.396 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 52,6% di bianchi, il 20,2% di afroamericani, lo 0,8% di nativi americani, il 6,5% di asiatici, lo 0,1% di oceaniani, il 16,5% di altre razze, e il 3,2% di due o pi\u00f9 etnie. Ispanici o latinos di qualunque razza erano il 42,7% della popolazione."}
{"id": "2636353", "revid": "1442080", "url": "https://it.wikipedia.org/wiki?curid=2636353", "title": "ABA Liga 2009-2010", "text": "La ABA Liga 2009-2010 fu la 9\u00aa edizione della Lega Adriatica. La vittoria finale fu ad appannaggio dei serbi del Partizan Belgrado sui croati del Cibona Zagabria.\nAleks Mari\u0107, del Partizan Belgrado, venne nominato MVP della finale.\nFinal four.\nDal 23 al 25 aprile 2010 a Zagabria"}
{"id": "2636356", "revid": "1573940", "url": "https://it.wikipedia.org/wiki?curid=2636356", "title": "Geopelia cuneata", "text": "La tortora diamantina (\"Geopelia cuneata\" ) \u00e8 un uccello appartenente alla famiglia dei Columbidi, originario dell'Australia.\nDescrizione.\nSono piccole tortore con una lunghezza che va dai 19 ai 21\u00a0cm. Indipendentemente dal sesso, hanno macchie bianche e bordi neri sulle ali, gli occhi arancioni e un anello rosso attorno agli occhi. I sessi sono simili, tranne che l'anello attorno all'occhio della femmina \u00e8 di un arancione meno vivace. La testa del maschio, il collo e il petto sono di colore azzurro-grigio. L'addome \u00e8 color crema, mentre il dorso e la coda sono di colore grigio-marrone. Le gambe e i piedi sono di colore rosa. Le piccole tortore diamantine sono di colore grigio chiaro, l'iride e l'anello dell'occhio sono di colore beige, i piedi e le gambe sono di colore grigio, il petto \u00e8 di colore grigio senza macchie bianche sulle ali.\nDistribuzione e habitat.\nLa specie \u00e8 endemica dell'Australia.\nBiologia.\nLa tortora diamantina pu\u00f2 essere vista spesso in natura camminare a balzi.\nAlimentazione.\nTendono ad essere viste in coppie o in piccoli gruppi mangiare a terra. Mangiano principalmente sementi d'erba ma si nutrono anche di formiche.\nRiproduzione.\nQueste tortore tendono a riprodursi dopo la pioggia, ma soprattutto in primavera nell'Australia meridionale. I nidi sono di solito costruiti da erbe intrecciate e/o ramoscelli. Depongono in genere 2 uova che covano per 14-15 giorni in un nido a coppa,o se in cattivit\u00e0 a volte nelle mangiatoie. I piccoli sono di solito indipendenti gi\u00e0 dalla seconda settimana.\nRelazioni con l'uomo.\nLe tortore diamantine possono essere tranquillamente allevate in cattivit\u00e0 e in alcuni casi sono state allevate per tante generazioni cos\u00ec da poterle considerare animali domestici. Essi trascorrono una considerevole quantit\u00e0 di tempo a terra e richiedono una vasta zona per camminare.\nLe tortore Diamantine costruiscono nidi in spazi aperti, e apprezzeranno costruire il loro nido su dei cestini anche se in caso di necessit\u00e0, possono utilizzare anche il piatto delle sementi.\nIn generale, devono vivere in coppia o in stormi, in quanto amano la compagnia. Una volta addomesticata, la tortora Diamantina \u00e8 un animale dolce e gentile."}
{"id": "2636359", "revid": "767487", "url": "https://it.wikipedia.org/wiki?curid=2636359", "title": "Ray Master l'inafferrabile", "text": "Ray Master l'inafferrabile \u00e8 un film del 1966, diretto dal regista Vittorio Sala.\nTrama.\nUn avventuriero riesce a rubare dal museo un prezioso diamante chiamato \"Montagna di Luce\". Una banda di gangster si mette sulle sue tracce per prendergli la refurtiva."}
{"id": "2636366", "revid": "1318658", "url": "https://it.wikipedia.org/wiki?curid=2636366", "title": "Muay thai", "text": "Il muay thai (; ), noto anche come \"thai boxe\", \"boxe tailandese\" o pugilato tailandese, \u00e8 un'arte marziale e sport da combattimento a contatto pieno che ha le sue origini nella Mae Mai Muay Thai (Muay Boran), antica tecnica di lotta tailandese. Esso utilizza una vasta gamma di percussioni in piedi e di tecniche d'aggancio (\"clinch\").\nLa disciplina \u00e8 nota come \"l'arte delle otto armi\" o \"la scienza degli otto arti\" perch\u00e9 consente ai due contendenti che si sfidano di utilizzare combinazioni di pugni, calci, gomitate e ginocchiate, quindi otto parti del corpo utilizzate come punti di contatto rispetto ai due del pugilato, oppure ai quattro della \"kick boxing\", con un'intensa preparazione atletica e mentale che fa la differenza negli scontri a contatto pieno.\nIl \"muay tha\"i originale divenne popolare nel XVI secolo in patria, ma si diffuse internazionalmente solo nel XX secolo, dopo alcune modifiche regolamentari e quando diversi pugili thailandesi si confrontarono con successo con i rappresentanti di varie arti marziali.\nEtimologia.\nLa parola \"muay\", che significa 'combattimento', 'pugilato' o anche 'lotta', deriva dal sanscrito \"mavya\" che significa 'unire'; la parola t\"hai\" \u00e8 invece un aggettivo di origine nazionale, il cui significato originale \u00e8 \"[popolo] libero\" (in maniera analoga al significato del nome dei franchi). Il termine \"Muay thai\" \u00e8 quindi traducibile con 'combattimento/pugilato/lotta/scontro tailandese' o 'combattimento dei tailandesi'. In inglese il nome viene spesso tradotto con \"thai boxing\"; a volte questo genera confusione, perch\u00e9 si pensa che esista una differenza fra il \"muay thai\" e la \"thai boxe\", con quest'ultima che sarebbe una variante regolamentare occidentale: in realt\u00e0 i due termini sono sinonimi ed indicano la stessa disciplina.\nUn praticante di \"muay thai\" \u00e8 conosciuto come \"Nak Muay;\" i praticanti occidentali sono a volte chiamati \"Nak Muay Farang\", che significa 'pugile straniero'\nStoria e diffusione del muay thai.\nIl m\"uay thai\" ha origine nell'antico Regno del Siam (attuale Thailandia) e, come per il resto delle altre arti marziali, le sue origini si perdono nel pi\u00f9 remoto e misterioso passato fatto di guerre e razzie. L'invasione con cui i birmani posero fine al Regno di Ayutthaya, radendo al suolo la capitale omonima, provoc\u00f2 la distruzione di gran parte degli archivi storici e culturali. Le notizie sull'antico Siam si basano sui pochi scritti salvati dalla distruzione e sulle cronache dei regni confinanti, e non si possono quindi considerare pienamente attendibili. Sulla controversa storia del popolo thai e la misteriosa nascita del muay thai esistono due teorie: la prima sostiene che il popolo degli Ao-Lai fu costretto a difendersi dai continui attacchi dei predoni e dei popoli nei territori che attraversarono durante il periodo migratorio (tibetani, cinesi, khmer, birmani e altri); la seconda afferma che il popolo degli Ao-Lai era gi\u00e0 presente in quei territori e che doveva difendersi dalle invasioni dei popoli confinanti.\nPrendendo in considerazione la prima teoria, si narra che tutto abbia avuto origine attorno al I secolo dalla trib\u00f9 degli Ao-Lai, i quali, intorno all'anno 200 a.C., migrarono dal nord dell'India fino alla valle del Mekong per poi raggiungere quello che sarebbe diventato il Regno del Siam, passando attraverso il Tibet orientale, a sud delle ricche vallate dell'odierno Yunnan, nella Cina di sud-ovest, da dove si spostarono in tutte le direzioni arrivando fino ai confini dell'impero per poi puntare di nuovo verso sud; a questo punto il popolo degli Ao-Lai si divise in tre gruppi:\nA scopi difensivi gli Ao-Lai crearono uno stile di lotta che prevedeva l'uso delle armi e il combattimento corpo a corpo chiamato Krabi Krabong. Intorno al 1700 i due differenti stili di combattimento si scissero e divennero;\nLa storia di quest'antica arte marziale va di pari passo con la storia della nazione e di conseguenza anche il muay thai nel corso degli anni ha subito notevoli cambiamenti, fino a raggiungere la forma odierna. Seguendo questo percorso storico si pu\u00f2 constatare che come tutte le arti marziali anche il muay thai ha avuto origine nel tempio cinese Shaolin, e le sue prime tracce si possono collocare nel periodo storico che ha preceduto il Regno di Sukhothai (200 a.C. \u2013 1238) e attribuire ai monaci buddhisti indiani, che furono mandati nella regione chiamata Dvaravati (che si estendeva nelle odierne Bassa Birmania, Thailandia centrale e Cambogia orientale).\nContemporaneamente inizi\u00f2 la migrazione del popolo degli Ao\u2013Lai con un inesorabile incontro con le popolazioni locali dove vi fu un'integrazione e scambio culturale e inizi\u00f2 la diffusione del muay thai. Dopo tale periodo vii fu l'era Sukhothai (1238 \u2013 1377), la citt\u00e0 divenne la capitale del popolo siamese e assunse anche una grande importanza religiosa. In questo periodo il muay thai era conosciuta come Mai Si Sok, divenne fondamentale per i soldati in tempo di guerra, mentre era usata come sistema di difesa e come allenamento per tenersi in costante forma in tempo di pace. Sempre in questi anni il re Ramkhamhaeng scrisse il \"Tamrab \u2013 Pichei \u2013 Songkram\", il libro per imparare l'arte della guerra.\nIn seguito la Mai Si Sok prese il nome di Pahuyuth nell'era Ayutthaya (1377 \u2013 1767). La capitale del regno divent\u00f2 la citt\u00e0 d'Ayutthaya e la Pahuyuth divenne fondamentale nelle innumerevoli guerre contro i popoli dei regni vicini, diventando anche un elemento fondamentale per elevare la propria posizione sociale in quanto era praticata oltre che nei villaggi anche e soprattutto alla corte reale. Gli stessi re, affascinati e rapiti dalla bellezza della Pahuyuth, la praticarono la soprannominarono \u201cl'arte dei re\u201d. I pi\u00f9 leggendari di questi sovrani furono Naresuan (1590 \u2013 1605, durante il cui regno il popolo siamese fu soprannominato \u201cil popolo delle otto braccia\u201d) e Sanpeth VIII, conosciuto in seguito come \"Phra Buddha Chao Sua\" (in italiano \"il Re Tigre\") per la ferocia in combattimento (1703 \u2013 1709). In questo periodo particolare possiamo assistere ad una prima fase importante della trasformazione della Pahayuth verso il muay thai sportiva contemporanea.\nPrima di allora era utilizzata solo in guerra, e divenne poi anche come un efficace sistema di difesa, per poi passare ad una forma sportiva che prese il nome di Dhee Muay o Dhoi Muay. I contendenti si affrontavano davanti ad un pubblico in occasione di celebrazioni religiose o di festivit\u00e0 e i duelli si svolgevano all'interno delle corti o delle piazze. Questi incontri non avevano limiti di tempo, non avevano categorie di peso e i contendenti si affrontavano senza protezioni. Gli incontri finivano per KO, per morte dell'avversario o per abbandono e molto spesso i lottatori erano costretti ad affrontare pi\u00f9 incontri nella stessa giornata. I sovrani rimasero talmente ammaliati dalla Pahuyuth che crearono un particolare plotone che svilupp\u00f2 il muay Luang, una forma di Pahuyuth molto tecnica e sofisticata che serviva alla protezione della famiglia reale e alla difesa della patria. Gli ufficiali di questo plotone prendevano il nome di Dhamruot Luang, Gong Tanai Luak o Grom Nak Muay.\nSolo in seguito, quando ormai gli incontri erano all'ordine del giorno, fu introdotto per esigenza l'uso dei Kaad Chiek, protezioni per avambracci e mani fatte di corda di canapa non raffinata che oltre a proteggere l'atleta servivano ad aumentare l'incidenza dei colpi con i Gon Hoi (aggiunte di corda di canapa sulle nocche che formavano delle protuberanze). L'efficacia dei colpi fu aumentata ulteriormente bagnando prima degli incontri i Kaad Chiek, che asciugandosi s'indurivano maggiormente. Si narra che solo in alcune circostanze e con il consenso dei combattenti, i Kaad Chiek venivano immersi nella resina, o in un qualsiasi altro tipo di sostanza collosa, per poi cospargerle di materiale abrasivo come frammenti di vetro o di pietra, rendendo cos\u00ec le mani armi micidiali. Solo in seguito furono introdotte, al posto dei Kaad Chiek, i bendaggi in corda con dei nodi sulle nocche per poi passare ai guantoni. In questi anni grazie alla pratica della Pahuyuth l'esercito siamese fu molto temuto dai popoli vicini, ma questo non ferm\u00f2 la Birmania, che nel 1767 riusc\u00ec a conquistare la citt\u00e0 d'Ayutthaya dando origine alla \"leggenda di Nai Khanom Thom\".\nNelle tre successive fasi storiche, quella di Thomburi (1767 \u2013 1782), nel 1\u00b0 periodo Rattanakosin (1782 \u2013 1868) e 2\u00b0 periodo Rattanakosin (1868 \u2013 1925), la capitale del Siam fu trasferita lungo le rive del fiume Chao Phraya. Dopo i 15 anni di Thonburi, venne spostata sulla sponda opposta del fiume, nell'odierna Bangkok, in un piccolo villaggio che fu ingrandito e ribattezzato prima Krung Rattanakosin e pi\u00f9 tardi un lungo nome cerimoniale la cui prima parte, Krung Thep Maha Nakorn, \u00e8 tuttora il nome ufficiale di Bangkok. Nell'era Rattanakosin la Pahayuth prese il nome di Mae Mai Muay Thai o Mai Muay Thai e durante questo periodo ebbe la sua consacrazione. Fu introdotta nelle scuole come materia di studio e vi rimase fino al 1921. In questi anni tutti volevano praticare la Mae Mai Muay Thai, ogni paese organizzava celebrazioni e feste durante le quali vi erano esibizioni di Mai Muay Thai. Questo comport\u00f2 un inevitabile confronto fra combattenti di diverse regioni, ognuna delle quali aveva un proprio stile di combattimento. Secondo una ricostruzione storica, tre furono le correnti di stili regionali pi\u00f9 importanti che influenzarono il muay thai moderna, quelle di Korat, Lopburi e Chaya.\nOltre a questi tre stili, vi era quello detto Muay Pra Na Korn. Questo stile deriva dalla fusione dei tre precedenti, avvenuta all'inizio dell'era Rattanakosin. L'esecuzione dei colpi poteva essere molto veloce o molto potente, anche la guardia poteva cambiare in base all'evolversi del combattimento. I Kaad Chiek coprivano interamente le mani e gli avambracci. In questo periodo furono costruite le prime arene permanenti per i combattimenti, solo dopo il 1925 si svilupp\u00f2 la necessit\u00e0 di avere delle regole ben precise. Solo dopo il 1945 furono introdotte le categorie di peso, i round, i guantoni per proteggere le mani e la conchiglia per i genitali (all'inizio fatta di corteccia, in seguito una conchiglia di mare avvolta in un panno per poi diventare quella che si usa oggigiorno), gli incontri si spostarono sui ring e si abbandonarono le strade e le piazze.\nDopo le arene furono costruiti gli stadi, fra i pi\u00f9 importanti ci sono il Rajadamnern Stadium (costruito fra 1941 e il 1945 ed inaugurato il 23 agosto dello stesso anno) e il Lumpinee Boxing Stadium (costruito nel dopo guerra e inaugurato l'8 dicembre del 1956). La Mae Mai Muay Thai prese definitivamente il nome muay thai nel periodo in cui il regno divenne una monarchia costituzionale con la cosiddetta rivoluzione siamese del 1932, che il 24 giugno 1939 fu ribattezzato Regno della Thailandia (\"terra degli uomini liberi\"). Durante la Seconda guerra mondiale torn\u00f2 di nuovo a chiamarsi Siam per poi diventare di nuovo e permanentemente Thailandia l'11 maggio 1949. Solo dopo gli anni settanta il muay thai fu praticata e inizi\u00f2 a diffondersi nel mondo occidentale. Da allora, la versione codificata della \"muay thai\" professionale da quadrato (\"ring\") e della tecnica di autodifesa si sono diffuse nei paesi dell'ex URSS, negli Stati Uniti, nel Regno Unito, in Francia e nei Paesi Bassi.\nAmuleti.\nPiccola immagine sacra del Budda che veniva inserita all'interno del Mongkon e del Kruang Ruang dell'atleta, e serviva come portafortuna e per scacciare gli spiriti maligni\nBracciale di stoffa, di corda intrecciata o di qualsiasi altro tessuto, fatto dal proprio maestro, si pu\u00f2 portare singolarmente o su entrambe le braccia del combattente. Al suo interno pu\u00f2 incorporare simboli e/o piccoli oggetti venerati dall'atleta, il suo significato e il suo contenuto lo conoscono solo il maestro e l'atleta. Il materiale per creare il Kruang Ruang viene fornito dall'allievo, questo processo di preparazione serve per dare protezione al combattente e creare un legame indissolubile fra allievo e maestro.\nBracciale di stoffa, di corda intrecciata o di qualsiasi altro tessuto, fatto dal maestro, si pu\u00f2 portare singolarmente o su entrambe le braccia. Si prepara come il Kruang Ruang e si indossa in alternativa su un braccio all'altezza del bicipite. Si narra che in passato il Pirod poteva essere fatto anche con un intreccio di stoffa e di legno rattan.\nPiccoli amuleti fatti in bronzo o alcune volte in argento raffiguranti simboli sacri, che avevano lo scopo di proteggere il guerriero che li indossava. Si poteva portarne anche pi\u00f9 di uno e talvolta si potevano inserire nei Kruang Ruang o nei Pirod, se le loro dimensioni lo permettevano e se non erano di intralcio ai movimenti del combattente.\nAmuleti fatti con foglia di palma inserita in un rivestimento di fibra naturale raffiguranti simboli sacri simili ai Dhagrut. Si possono inserire all'interno del Kruang Ruang o del Pirod sempre se le dimensioni lo consentono e sempre se non sono d'intralcio nei movimenti del combattente.\nErba che, se associata ad un rituale magico, forniva all'atleta che la custodiva all'interno del Mongkon, Kruang Ruang o del Pirod forza e virilit\u00e0 maggiore durante l'incontro. Alcuni atleti bevono un infuso di quest'erba (simile alla nostra cipolla) prima dell'incontro per aumentare la propria forza.\nBracciale che identifica il grado di abilit\u00e0 dell'atleta nella pratica del muay thai e che prende il nome di khan. Spesso viene confuso con il Kruang Ruang, la differenza \u00e8 che il Kruang Ruang viene fatto dal proprio maestro e assume un significato molto importante nella vita del combattente, mentre il Prajied non ha nessun significato mistico-religioso e pu\u00f2 essere fatto dall'allievo stesso, inoltre il Prajied cambia la propria colorazione in base al khan di appartenenza.\nAmuleto protettivo di forma circolare che si indossa sul capo prima del combattimento. Il Mongkon viene applicato all'atleta dal suo maestro e solo da lui rimosso con rito propiziatorio prima dell'inizio del match, questo rituale prende il nome di Pitee Tod Mongkon.\nIl significato di questo amuleto \u00e8 molto particolare e molto importante, perch\u00e9 rappresenta il maestro, il campo di appartenenza, gli insegnamenti ricevuti e tutti i confratelli del campo. Ad ogni vittoria del combattente, il maestro prende un pezzo del Kruang Ruang dell'allievo e lo unisce al proprio Mongkon con una cerimonia propiziatoria, cos\u00ec facendo si trasferisce il vigore del guerriero vincente nel Mongkon che protegger\u00e0 e infonder\u00e0 maggiore vigore al nuovo combattente che lo porter\u00e0 in seguito. Secondo una leggenda, in tempi antichi per creare questa corona magica venivano utilizzati serpenti velenosi che donavano al combattente prosperit\u00e0 e vigore atletico.\nTessuti di varia forma (Suea-yan maglietta tradizionale di colore rosso, Paa-yan fazzoletto tradizionale) con raffigurazioni e simboli mistici di energia chakra benedetti dai monaci, che venivano indossati o inseriti all'interno di altri amuleti come Mongkon o Kruang Ruang. Spesso gli atleti portano la simbologia magica permanentemente tatuata sul corpo. Pratica molto diffusa in Thailandia specialmente presso famosi templi come il Wat Bang Phra, questi tatuaggi praticati dai monaci buddisti prendono il nome di Sak-yant o Yantra. Le raffigurazioni sacre non possono essere tatuate sotto la vita perch\u00e9 i simboli sacri non possono essere fatti in parti del corpo impure. Secondo l'educazione, la testa \u00e8 la parte pi\u00f9 pura del corpo perch\u00e9 \u00e8 la pi\u00f9 in alto, mentre i piedi sono la parte pi\u00f9 impura.\nMolte discipline orientali basano il proprio fondamentale teorico sull'esistenza dei meridiani, che nella medicina tailandese sono denominati Sen. Secondo questa teoria, attraverso la respirazione penetra nel corpo l'energia che lo mantiene in vita. L'energia si diffonde in tutto il corpo, attraverso dei canali, detti appunto \u201cmeridiani\u201d, che confluiscono nei centri di energia detti chakra. Secondo antiche credenze, ancora oggi vengono tatuati nei punti meridiani dei simboli chakra o, in alternativa, preghiere buddiste.\nSono ghirlande di fiori (quali orchidee, garofani, gelsomino e margherite) che vengono portate dal combattente prima dell'incontro sul petto nudo. Queste ghirlande sono di buon auspicio, allontanano gli spiriti maligni e favoriscono la protezione degli spiriti benigni. Vengono utilizzate anche e soprattutto nella vita quotidiana come segno di felicit\u00e0 e di benevolenza. Queste ghirlande hanno lunghezze, colorazioni e disegni differenti in base alle regioni di provenienza; nonostante siano tutte differenti, hanno tutte le stesse forme (assomigliano a delle collane).\nLa Whan Nan Chan Kok \u00e8 una radice tossica che cresce agli argini dei fiumi. Questa radice veniva usata nel passato prima di un incontro all'ultimo sangue. Il guerriero thai veniva cosparso di un unguento ricavato dalla lavorazione di questa radice che provocava un'immediata reazione al contatto con la pelle del guerriero, provocando una formazione di bolle sulla cute.\nQueste bolle servivano per salvare il combattente dalle ferite profonde create dalle tecniche atte al taglio della pelle negli scontri all'ultimo sangue. Questa radice velenosa veniva usata per difesa e non per offesa dei combattenti.\nClassificazione dei praticanti.\nIl Muay thai nacque dall'esigenza del popolo siamese di proteggersi dalle aggressioni nemiche: per questo motivo si pu\u00f2 supporre che gli allenamenti in passato fossero molto duri e le tecniche trasmesse erano quelle che potevano migliorare le doti naturali di combattimento dell'atleta e renderlo invincibile, forse trascurando le tecniche dall'esecuzione pi\u00f9 complessa. Fu probabilmente questo il motivo per cui non vi erano in Thailandia gradi o cinture che identificavano la conoscenza delle tecniche di combattimento come nelle altre arti marziali. Questa filosofia d'insegnamento ha prodotto formidabili e micidiali combattenti e le relative leggende, ma ha portato alla scomparsa di molte tecniche che sono andate perdute.\nCon la diffusione in occidente del Muay thai \u00e8 maturata l'esigenza di regolamentare questa arte per offrire agli atleti occidentali una conoscenza pi\u00f9 ampia e per assicurare che le tecniche rimaste non vadano a loro volta perdute: a tale scopo negli anni Novanta le tecniche del Muay thai furono divise in dodici gradi, che prendono il nome di Kan.\nUna volta stabiliti, i Kan furono sottoposti all'esame dei migliori maestri dell'epoca i quali, dopo una scrupolosa analisi, fecero in modo che i Kan diventassero quindici. Furono quindi scelti i cinque migliori maestri e insigniti del Mongkon dorato (XV Kan), i quali scelsero a loro volta venti maestri che furono insigniti con il Mongkon d'argento (XIV Kan); per tutti gli altri Kan basta sostenere un esame, mentre per gli ultimi due non esistono esami ma si ottengono per anzianit\u00e0. Il XIII Kan viene assegnato dal maestro al proprio allievo quando lo ritiene pronto per divulgare i suoi insegnamenti e gli dona il Mongkon.\nPer distinguere i vari Kan fra loro, sono stati introdotti i prajied e i mongkon di diverse colorazioni: possiamo quindi sostenere la tesi secondo cui in realt\u00e0 i Kan siano dodici e non quindici, perch\u00e9 non esistono esami per ottenere gli ultimi due Kan.\nSecondo la regolamentazione di alcune associazioni e federazioni italiane e internazionali, i Kan sono struttati come segue:\nMitologia tradizionale.\nSi narra che durante la guerra fra il regno del Siam e la Birmania del 1767, la capitale Ayutthaya venne distrutta dagli invasori birmani. Coloro che non riuscirono a scappare furono fatti prigionieri e deportati come schiavi. Il re birmano Hsinbyushin organizz\u00f2 dei tornei per celebrare la vittoria, dove fece combattere i suoi migliori guerrieri contro i guerrieri siamesi che aveva fatto prigionieri, utilizzati come gladiatori. Durante questi incontri, il re rimase affascinato dai combattimenti di uno dei prigionieri, il cui stile assomigliava in parte a quello dei migliori guerrieri birmani che praticavano il Parma (arte che prediligeva colpi di braccia in quanto l'abito che indossavano impediva movimenti molto vistosi delle gambe).\nAmmaliato dalla Pahuyuth e dallo stile di questo guerriero misterioso, il sovrano diede ordine che affrontasse i dieci migliori guerrieri birmani. Il lottatore siamese riusc\u00ec a vincere tutti i dieci avversari (che fu costretto ad affrontare) con colpi potenti, veloci e precisi ed il re, stupito dall'impresa, concesse la libert\u00e0 a lui e ad altri prigionieri catturati ad Ayutthaya. Nacque in tal modo una delle pi\u00f9 famose leggende del popolo tailandese: quella di Nai Khanom Thom. Da allora, la figura di questo eroe viene vista come anima ed essenza del muay thai, pronto al sacrificio anteponendo ai propri interessi l'onore, l'amore per la patria, la propria religione, il proprio maestro e la propria scuola. Il 17 marzo \u00e8 il giorno in cui viene celebrata la festa di Nai Khanom Thom.\nNato povero con il nome Choi, figlio di un coltivatore di riso, inizi\u00f2 a studiare da monaco, ma poi fu allontanato per aver osato affrontare e battere un ricco nobile del paese. Incominci\u00f2 un percorso di studio e formazione della Pahuyuth. Percorso che lo port\u00f2 a vincere molte competizioni fino a diventare la guardia personale di Phraya Tak, che sarebbe diventato l'unico sovrano del Regno di Thonburi con il nome di Taksin il Grande. Choi fu il braccio destro di Phraya Tak e si distinse in molte azioni di guerra. Fu ricompensato da re Taksin che gli affid\u00f2 il governatorato di Phichai, citt\u00e0 natale di Choi, con il titolo di Phraya Phichai. Famosa \u00e8 la battaglia in cui Phraya Phichai respinse un attacco alla citt\u00e0 portato dai birmani, durante il quale continu\u00f2 a combattere con entrambe le proprie spade anche quando una si ruppe. Tale impresa gli ha valso l'appellativo di Phraya Phichai Dab Hak, letteralmente \"marchese di Phichai dalla spada rotta\".\nNel 1788, durante il regno di Rama I, due fratelli francesi arrivarono nel Regno del Siam. Si erano fatti una reputazione sconfiggendo diversi pugili in Indocina e vennero per battersi con i siamesi, che accettarono la sfida. Fu incaricato un principe siamese di cercare un difensore dell'onore nazionale, e scelse un membro della protezione reale del palazzo - Muen Plan. L'incontro si svolse sul terreno davanti al Grande Palazzo Reale, Muen Plan indossava un abito reale da battaglia e sul braccio aveva a protezione il proprio Kruang Rang. Questo abilissimo combattente sconfisse i due fortissimi francesi in breve tempo e fu dopo l'incontro che il re Rama I gli assegn\u00f2 il nome Muen Plan, letteralmente \u201cregno della distruzione\u201d, a celebrare la sua supremazia devastante.\nIl principe Khun Luang Serasak era figlio del re di Ayutthaya Phetracha, fondatore della dinastia Ban Plu Luang, e sal\u00ec al trono con il nome regale Phra Chao Sri Sanphet VIII. In seguito fu chiamato Phrachao Suea (\u201cil Re Tigre\u201d) a causa della sua ferocia che esprimeva anche come combattente di muay thai. Durante il suo regno il muay thai conobbe un periodo d'oro (dovuto anche al fatto che lo stesso re la praticava), si narra che il sovrano dovesse partecipare in incognito ai combattimenti perch\u00e9 se avesse rivelato la sua vera identit\u00e0 nessuno avrebbe accettato di battersi con lui. Il re intendeva misurare la propria bravura nella pratica della Pahuyuth e verificare se le sue vittorie erano dovute al fatto che era re o perch\u00e9 era un bravo guerriero.\nIn un tempio di Ban Pajanta nel distretto di Wiset Chai Chan, vi fu una celebrazione durante la quale si svolsero incontri di muay thai. Il re raggiunse il tempio con il proprio seguito e finse di essere un pugile di passaggio in citt\u00e0 accompagnato dagli aiutanti, uno dei quali fu mandato ad organizzare il combattimento. Il promotore dell'evento volle valutare l'abilit\u00e0 del nuovo arrivato, che chiese di affrontare il campione locale. Le cronache di quel tempo definirono la lotta emozionante, nella quale i due lottatori esibirono grande talento. Il sovrano sferr\u00f2 presto il colpo che decret\u00f2 la sconfitta del campione locale. In seguito, il Re Tigre continu\u00f2 a combattere in incognito e a sconfiggere i migliori atleti del regno.\nSi racconta nel Ramakien che il dio Phra Narai si reincarn\u00f2 in Phra Ram (Rama - re della citt\u00e0 d'Ayutthaya) per ricongiungersi con la sua amata Naang Sida e sconfiggerne il rapitore, il demone Nonthok reincarnatosi in Tosakan (re dell'isola Lanka). Per riuscire nell'intento, accett\u00f2 l'aiuto del dio delle scimmie Hanuman. La leggenda racconta che Hanuman, \u201cla scimmia bianca\u201d figlio di Phra Phai e di Naang Sawaha, era un guerriero formidabile in grado di volare e di mutare il suo aspetto a piacere. Il suo stile di combattimento era basato sulla velocit\u00e0, sulle inusuali schivate dei colpi avversari, su speciali colpi portati contemporaneamente con gomiti e ginocchia, su salti abbinati a prese o proiezioni portate anche dietro la schiena dell'avversario, su colpi del palmo della mano e/o con gli avambracci, evitando cos\u00ec di ferirsi le mani su bersagli molto resistenti. Queste tecniche erano realizzate senza mai offrire un bersaglio fisso ed evitando il confronto frontale con l'avversario, che veniva colto di sorpresa e costretto a scoprire i propri punti deboli rendendoli vulnerabili.\nPer molti secoli i maestri siamesi hanno cercato di creare delle forme di lotta ispirate alle tecniche del dio scimmia Hanuman narrate nel Ramakian. Tale insieme di tecniche non sono mai state racchiuse in un sistema tale da poter essere definito come scuola o stile, ma hanno avuto una notevole importanza nel bagaglio tecnico di molti maestri.\nRituali pre-combattimento.\nLa fase che precede il combattimento \u00e8 la parte che si pu\u00f2 definire come la pi\u00f9 importante per l'atleta. In questi attimi, il combattente deve trovare la concentrazione, la tranquillit\u00e0 e il favore degli spiriti benigni per far s\u00ec che il combattimento abbia un buon esito. Tutto questo si verifica con lo svolgimento di tre rituali pre-combattimento che sono:\nL'entrata nel ring \u00e8 un momento molto importante, essendo un punto focale nella preparazione dell'atleta all'incontro dal punto di vista psicologico. \u00c8 una fase di meditazione, preghiera e incantesimi nonch\u00e9 un susseguirsi di gesti scaramantici e magici come per esempio il modo di salire le scale del ring e passare le corde. Tutto questo serve per infondere fiducia all'atleta e per sgomberare la mente da pensieri inutili che possono condizionare il modo di affrontare l'incontro.\nLa Ram Muay \u00e8 una danza rituale che viene eseguita con movimenti lenti e simbolici accompagnati da una musica che prende il nome di Dontree Muay (musica che accompagna tutto lo svolgimento dell'incontro, l'intensit\u00e0 della Dontree Muay cresce man mano che l'incontro si fa pi\u00f9 cruento). Questa danza serve per ottenere il favore degli spiriti benigni e per scacciare gli spiriti maligni dal terreno dello scontro. Questo rituale ha una valenza non solo religiosa ma anche pratica, infatti, viene usata come forma di stretching per riscaldare i muscoli e prepararli allo scontro.\nL'esecuzione di questa danza viene accompagnata dalla recitazione in modo silenzioso di preghiere e formule magiche propiziatorie, che servono per ottenere un buon esito dello scontro. I movimenti che caratterizzano la Ram Muay possono variare o essere completamente diversi a seconda della scuola di appartenenza o dello stile di combattimento utilizzato dall'atleta. La Ram Muay oltre ad avere un significato mistico-religioso mira fondamentalmente a dimostrare devozione religiosa, umilt\u00e0 e gratitudine da parte dell'allievo, nei tempi antichi il rituale era rivolto a dimostrare devozione al Re e al proprio mentore, oggi invece \u00e8 rivolto all'organizzatore dell'incontro e al proprio allenatore.\nLa Ram Muay si sviluppa in tre fasi fondamentali:\nIl \"Wai Khru\" \u00e8 una delle parti pi\u00f9 importanti della Ram Muay, \u00e8 un rito di puro rispetto che prende varie forme in diversi contesti. Per capire il significato di \"Wai Khru\" in modo corretto nel contesto del muay thai bisogna sapere che Khru in lingua thai vuol dire \u201d maestro\u201c, termine che nella cultura thai viene dato ai genitori nell'ambito famigliare, ai monaci nel contesto religioso e pi\u00f9 in generale al re. Il termine Wai indica il tradizionale modo thai di riverire e salutare. Chiunque fruisce degli insegnamenti rispetta in maniera assoluta il proprio maestro e tratta i suoi pari come se fossero i propri fratelli e sorelle.\nEsistono tre diverse forme di Wai Khru che gli allievi imparano durante il loro tragitto di apprendimento:\nMolti sostengono che ci sia una quarta forma della Wai Khru detta Krob Khru, forma che viene riservata a coloro che dopo un lungo percorso d'apprendimento vengono iniziati al ruolo di insegnanti, e ritenuti pronti per diffondere le proprie conoscenze. Questa danza \u00e8 senza dubbio un aspetto affascinante e spettacolare del muay thai e non essendo strettamente legata alla religione pu\u00f2 essere eseguita anche da atleti occidentali.\nOltre ad essere un segno di omaggio e rispetto verso il proprio maestro, questa danza \u00e8 ricca di significati che assumono un valore differente a seconda dell'atleta che la esegue, ma tutti gli atleti, in segno di rispetto, si volgono verso il proprio maestro e devono effettuare tre inchini \u201cSaam Krab\u201d alternandoli alla classica posizione delle mani congiunte in preghiera che prende il nome di \u201cThep Panom\u201d. Con questi passaggi si intende ringraziare e omaggiare la propria nazione, la propria religione, e il proprio maestro e tutti i guerrieri Thai presenti e passati. Il termine Wai Khru tradotto letteralmente vuol dire omaggio al maestro, ovvero a colui che ti ha donato il suo sapere.\nQuesta parte della Ram Muay viene svolta a terra; l'atleta effettua movimenti lenti e precisi che simulano i vecchi bendaggi utilizzati nei tempi antichi, il volo del cigno simbolo di libert\u00e0 (considerato un animale sacro). I movimenti vengono ripetuti tre volte per omaggiare il proprio maestro, i guerrieri passati, la propria patria e la propria religione. In pi\u00f9 questa fase permette all'atleta di fare stretching alle gambe preparandole per l'incontro.\nQuesta fase della Ram Muay \u00e8 la parte in piedi della danza, in cui l'atleta ripete per tre volte gli stessi movimenti fatti nel Taa Phron Naang con lo stesso significato, in questa fase si stimolano le anche per prepararle allo sforzo che subiranno durante l'incontro.\nQuesta \u00e8 una parte importante per il pugile, in quanto egli mette in mostra la propria indole guerriera all'avversario compiendo ripetute volte il passo del guerriero.\nUna volta finite tutte le fasi della Ram Muay l'atleta va verso il proprio maestro, che con le mani congiunte sul volto inizia la recitazione silenziosa di preghiere e formule magiche propiziatorie per il buon esito del combattimento. Finite le preghiere, i riti propiziatori e pronunciata la formula \"da uomo diventi guerriero\" toglie dalla testa dell'allievo il Mongkon e lo pone sul proprio angolo con la funzione di proteggere l'allievo dagli spiriti maligni per tutta la durata dell'incontro."}
{"id": "2636367", "revid": "187240", "url": "https://it.wikipedia.org/wiki?curid=2636367", "title": "Tiomersale", "text": ""}
{"id": "2636370", "revid": "373458", "url": "https://it.wikipedia.org/wiki?curid=2636370", "title": "Grande Prairie (Alberta)", "text": ""}
{"id": "2636374", "revid": "385321", "url": "https://it.wikipedia.org/wiki?curid=2636374", "title": "Red carpet", "text": ""}
{"id": "2636375", "revid": "57342", "url": "https://it.wikipedia.org/wiki?curid=2636375", "title": "Vittorio Sala", "text": "Biografia.\nDopo aver conseguito la laurea in giurisprudenza, si iscrive al corso di regia presso il Centro Sperimentale di Cinematografia, di Roma, continuando anche l'attivit\u00e0 di giornalista e critico nelle pagine degli spettacoli del quotidiano \"Il Popolo\".\nA partire dalla met\u00e0 degli anni 30 realizza una grande quantit\u00e0 di documentari, per debuttare come regista di un lungometraggio con la pellicola \"Donne sole\" del 1956."}
{"id": "2636378", "revid": "106456", "url": "https://it.wikipedia.org/wiki?curid=2636378", "title": "Eurobike", "text": "Eurobike \u00e8 una fiera internazionale sul mondo della bicicletta che si tiene annualmente sin dal 1991 nella prima settimana di settembre presso la citt\u00e0 di Friedrichshafen, in Germania.\nEurobike \u00e8 ospitata presso il centro Messe Friedrichshafen, uno dei pi\u00f9 grandi e moderni Exhibition Center d'Europa.\nEurobike \u00e8 considerata la fiera del ciclo pi\u00f9 importante d'Europa e un appuntamento da non perdere per tutti gli addetti e gli appassionati del settore.\nLa fiera generalmente dal Mercoled\u00ec al Sabato \u00e8 riservata ai soli addetti ai lavori. La domenica \u00e8 il giorno di apertura al pubblico."}
{"id": "2636384", "revid": "212348", "url": "https://it.wikipedia.org/wiki?curid=2636384", "title": "Toote", "text": "Nella mitologia greca, Toote \u00e8 un araldo acheo che accompagn\u00f2 gli eserciti di Agamennone e Menelao alla guerra di Troia, sorta in seguito al rapimento di Elena ad opera del troiano Paride. \u00c8 menzionato da Omero nel libro XII dell'\"Iliade\".\nIl mito.\nRuolo.\nToote era il portavoce dell'esercito acheo al tempo dell'assedio di Troia. Sciolto dall'obbligo militare, era tuttavia sottoposto ai comandi dei condottieri greci e aveva l'obbligo di recapitare i messaggi assegnatigli, indipendentemente dalla lontananza del destinatario.\nAraldo di Menesteo.\nL'episodio omerico che lo vede protagonista si colloca nel libro XII dell'\"Iliade\". Osservando la netta avanzata dei Lici, popolo alleato di Troia, contro la torre da lui difesa, Menesteo, re di Atene, temette per l'incolumit\u00e0 del suo contingente e tent\u00f2 di richiamare l'attenzione di Aiace Telamonio, Aiace d'Oileo e Teucro con alte grida, soffocate tra l'altro dalle urla e dal suono metallico delle armi.\nL'eroe si rivolse allora all'araldo Toote e lo supplic\u00f2 di recare un messaggio ai due Aiaci con l'invito a raggiungerlo sulla sua torre. Toote rifer\u00ec testualmente il comando ad Aiace Telamonio, il quale, accompagnato dal fratello Teucro e dal servo Pandione, si apprest\u00f2 ad accorrere in aiuto."}
{"id": "2636386", "revid": "1573940", "url": "https://it.wikipedia.org/wiki?curid=2636386", "title": "Petaurista leucogenys", "text": "Il petaurista del Giappone (Petaurista leucogenys ), noto in giapponese come , \u00e8 uno scoiattolo volante endemico del Giappone.\nTassonomia.\nAttualmente, gli studiosi riconoscono quattro sottospecie di petaurista del Giappone:\nDescrizione.\nCome tutti gli altri scoiattoli volanti, anche il petaurista del Giappone possiede una membrana di pelle tra le zampe che viene utilizzata per planare tra gli alberi. Sono stati registrati \u00abvoli\u00bb di 160 m. La coda viene impiegata per stabilizzare la planata. La lunghezza testa-corpo \u00e8 di 25-50 cm, mentre la coda misura 30-40 cm. Pesa 700-1500 g. \u00c8 molto pi\u00f9 grande dell'altra specie giapponese di scoiattolo volante, lo scoiattolo volante del Giappone (\"Pteromys momonga\"), che non supera i 220 g.\nDistribuzione e habitat.\nIl petaurista del Giappone vive unicamente sulle isole di Honsh\u016b, Ky\u016bsh\u016b e Shikoku; la sottospecie \"P. l. hintoni\", tuttavia, \u00e8 stata descritta a partire da esemplari ritrovati su banconi di mercati coreani e cinesi.\nBiologia.\nIl petaurista del Giappone si nutre di frutta e noci e vive nelle cavit\u00e0 di grandi alberi. Le femmine hanno un territorio di circa un ettaro, mentre i territori dei maschi si estendono per due ettari. La maturit\u00e0 sessuale viene raggiunta dopo circa due anni. Tra l'inverno e gli inizi dell'estate i maschi competono tra loro per le femmine. Durante l'accoppiamento, dopo l'eiaculazione, il maschio produce una proteina appiccicosa, nota come \u00abtappo del coito\u00bb, dal pene, che si solidifica e blocca la vagina della femmina. Questo particolare tappo impedisce allo sperma di fuoriuscire e aumenta le possibilit\u00e0 di fecondazione. Ci\u00f2 impedisce anche ad altri maschi di accoppiarsi con la stessa femmina. Tuttavia i maschi possono utilizzare il proprio pene per rimuovere il tappo del coito. La gestazione dura circa 75 giorni e agli inizi dell'autunno nascono uno o due piccoli.\nConservazione.\nIl petaurista del Giappone non corre alcun pericolo di estinzione e la IUCN lo classifica tra le specie a rischio minimo."}
{"id": "2636388", "revid": "1472675", "url": "https://it.wikipedia.org/wiki?curid=2636388", "title": "Menno ter Braak", "text": "Biografia.\nTer Braak nacque ad Eibergen e dopo aver seguito gli studi primari nella sua citt\u00e0, si trasfer\u00ec ad Amsterdam per frequentare l'Universit\u00e0, dove si laure\u00f2 nel 1928 in Storia e Lettere, con una tesi riguardante \"Kaiser Otto III. Ideal und Praxis im fruhen Mittelalter\" (\"L'imperatore Ottone III. Ideale e pratica nell'alto Medio Evo\"), nella quale indag\u00f2 sulle relazioni fra le passioni religiose e le carriere politiche, prendendo come riferimento alcuni importanti personaggi storici.\nDurante il periodo universitario diede il proprio contributo alla rivista \"Propria Cures\" e si dedic\u00f2 a studi pionieristici sulla cinematografia, fondando l'organizzazione \"Filmliga (Movie League)\".\nDopo la laurea inizi\u00f2 la sua carriera di insegnante che lo porter\u00e0 in numerose scuole secondarie.\nNel 1929 espresse la sua insoddisfazione nei confronti delle metodologie e dei criteri della scienza storica, alle quali imput\u00f2 la sottovalutazione dell'elemento artistico.\nL'anno seguente propose, con il suo saggio \"Het Carnaval der Burgers\" (\"Il carnevale dei borghesi\"), una critica alla morale borghese, alla quale contrappose l'espressivit\u00e0 profonda dei poeti in grado di smascherare le distorsioni della societ\u00e0.\nCon \"Afscheid van Domineesland\" (\"Addio al paese dei predicatori\"), pubblicato nel 1931, Braak ammise il suo allontanamento dal provincialismo, mentre l'anno successivo, il suo saggio \"D\u00e9masqu\u00e9 der Schoonheid\" (\"Smascheramento della bellezza\"), preannunci\u00f2 il suo modello ideale di critica letteraria, basato sulla inventiva e sulla intelligenza.\nSempre durante l'anno 1932 Braak, insieme a Edgar du Perron, fond\u00f2 la rivista letteraria \"Forum\" che divenne in breve tempo una delle pi\u00f9 importanti in lingua olandese tra quelle contemporanee.\nL'anno seguente, collaborando con il giornale liberale \"Het Vaderland\", manifest\u00f2 le sue preoccupazioni nei confronti del Nazismo e promosse invece una cultura transnazionale di ampio respiro europeo.\nIn \"Politicus zonder Partij\" (\"Uomo politico senza partito\") del 1934, indic\u00f2 la via dell'arte come illuminante per diradare le nebbie della societ\u00e0 e tre anni dopo in \"Van Oude en Nieuwe Christenen\" (\"Su antichi e nuovi cristiani\"), prese di mira le ideologie totalitarie. L'ultima sua fatica letteraria, \"De nieuwe Elite\" (\"La nuova classe dirigente\"), descrisse le caratteristiche necessarie per costruire un'etica dell'uomo onesto.\nDopo lo scoppio della seconda guerra mondiale cadde in una profonda depressione e subito dopo l'invasione tedesca dei Paesi Bassi, il 14 maggio 1940, Braak si suicid\u00f2 utilizzando una forte dose di sedativi. Quello stesso giorno, l'amico Edgar du Perron moriva d'infarto. \nLa sua influenza perdur\u00f2 nel tempo e dagli anni cinquanta varie riviste, quali \"Libertinage\" e \"Tirade\", ripresero gran parte del suo pensiero."}
{"id": "2636394", "revid": "729019", "url": "https://it.wikipedia.org/wiki?curid=2636394", "title": "Kjalvegur", "text": "La Kjalvegur (F35) \u00e8 una strada islandese che attraversa l'altopiano di Kj\u00f6lur, indicata anche come \"F35\". \u00c8 la prosecuzione sterrata verso nord della Route 35, una strada asfaltata che porta alla Hringvegur attraversando la zona di Gullfoss e Geysir.\nPercorso.\n\u00c8 la seconda strada per lunghezza che percorre la zona degli altopiani d'Islanda. Il suo tempo medio di percorrenza in automobile si aggira attorno alle cinque ore. Ha inizio nel Sud dell'Islanda vicino Haukadalur e subito oltre la cascata Gullfoss e finisce a Nord nei pressi di Bl\u00f6ndu\u00f3s. La strada attraversa la parte interna compresa tra due ghiacciai, il Langj\u00f6kull e lo Hofsj\u00f6kull.\nCome la Sprengisandur, questa pista era probabilmente gi\u00e0 nota al tempo dei primi insediamenti in Islanda ed \u00e8 menzionata nelle saghe islandesi. A Ovest dell'attuale strada, si delinea il vecchio percorso \"Kjalvegur\", ancora oggi utilizzato come pista da trekking o per carovane a cavallo.\nMucchi di pietre segnalano la vecchia strada attraverso il deserto degli altipiani. Dopo la morte di qualche viaggiatore sorpreso dalla bufera di neve alla fine del diciottesimo secolo, la Kjalvegur fu del tutto inutilizzata per circa cento anni. \u00c8 stata quindi riscoperta nel diciannovesimo secolo.\nOggi, i turisti percorrono questa strada frequentemente, dal momento che la pista non richiede l'utilizzo di un veicolo a quattro ruote motrici e non vi \u00e8 la necessit\u00e0 di guadare nessun fiume particolarmente grande.\nAl margine settentrionale della Kjalvegur, vicino al fiume Bland\u00e1, le sorgenti calde di Hveravellir formano un'oasi riscaldata. Nel diciottesimo secolo, il fuorilegge islandese Fjalla-Eyvindur utilizz\u00f2 le sorgenti calde Hveravellir come rifugio. Parte di quest'area \u00e8 tuttora zona balneabile.\nLa bellissima catena montuosa Kerlingarfj\u00f6ll di origine vulcanica \u00e8 situata a Nord-Est della Kj\u00f6lur, non lontano da Hveravellir.\nLe altre strade delle highlands islandesi sono le note Kaldidalur e Sprengisandur."}
{"id": "2636400", "revid": "154893", "url": "https://it.wikipedia.org/wiki?curid=2636400", "title": "Iperossiemia", "text": ""}
{"id": "2636402", "revid": "154893", "url": "https://it.wikipedia.org/wiki?curid=2636402", "title": "Tossicit\u00e0 ossigeno", "text": ""}
{"id": "2636407", "revid": "154893", "url": "https://it.wikipedia.org/wiki?curid=2636407", "title": "Tossicit\u00e0 CNS", "text": ""}
{"id": "2636410", "revid": "3115", "url": "https://it.wikipedia.org/wiki?curid=2636410", "title": "Amalia Brugnoli", "text": "Biografia.\nNata a Milano nel 1802 figlia di due \"primi grotteschi\" i ballerini Paolo e Giuseppa Brugnoli, nel 1813 si iscrisse all'Imperial Regia Accademia di Ballo del Teatro alla Scala aperta in quello stesso anno, della quale \u00e8 stata una delle prime diplomate. A Milano \u00e8 stata anche allieva privata di Carlo Blasis nel periodo in cui questi danzava alla Scala. \nCome tutti gli allievi e le allieve, sin dalle origini della Scuola, ha sempre offerto un valido apporto agli spettacoli del Teatro, partecipando a opere e balletti.\nSotto la guida del Maestro Louis Henry \u00e8 divenuta prima ballerina seria al Teatro Sant'Agostino di Genova.\nAttiva in Italia e all'estero, tra le migliori ballerine dell'epoca, fra le allieve pi\u00f9 celebri che hanno portato nel mondo l'arte della Scuola di ballo scaligera.\nNel 1823 sotto l'insegnamento del maestro Augusto Vestris e di suo figlio Armando ha danzato a Vienna nel balletto \"La F\u00e9e et le Chevalier \"di Armando Vestris, in cui per la prima volta si \u00e8 esibita con brio e velocit\u00e0 nella danza sulle punte, per lo pi\u00f9 per due o tre passaggi. A danzare per prima sulle punte un intero balletto sar\u00e0 invece Maria Taglioni nel 1832 in \"La Sylphide\".\nTornata in Italia, Amalia ha danzato con Blasis e nel 1828, dopo un soggiorno a Napoli, si \u00e8 sposata col primo ballerino e coreografo del Regio Teatro San Carlo, Paolo Samengo.\nNel 1832 i Samengo sono apparsi insieme al King's Theatre di Londra, dove critici e pubblico hanno applaudito la precisione \"infallibile\" della danza sulle punte della Brugnoli.\nAmalia Brugnoli e Paolo Samengo in quegli anni hanno viaggiato e si sono esibiti in tutta Italia e i diversi paesi europei.\nNella stagione 1837-38 Amalia ha danzato alla Fenice \"La Sylphide\" nella versione di Antonio Cortesi.\nLa Brugnoli ha preso parte a quasi tutti i balli del repertorio del marito ed \u00e8 emersa particolarmente nel \"Conte Pini\", lodatissimo lavoro del suo consorte, che pu\u00f2 dirsi abbia fatto il giro dei teatri di tutta Italia.\nTerminati i loro impegni con quella direzione si sono ritirati dalle scene nel 1837, anno di nascita del loro primogenito Federico a cui \u00e8 seguito un secondo figlio, Giuseppe, nel 1844."}
{"id": "2636412", "revid": "125771160", "url": "https://it.wikipedia.org/wiki?curid=2636412", "title": "Asterix e i Normanni", "text": "Asterix e i Normanni (\"Ast\u00e9rix chez les Normands\") \u00e8 la nona storia a fumetti della serie \"Asterix\", creata da Ren\u00e9 Goscinny (sceneggiatura) e Albert Uderzo (disegni). La sua prima pubblicazione in volume in lingua originale risale al 1966. La storia \u00e8 stata trasposta al cinema nel 2006, nel cartone animato \"Asterix e i vichinghi\", e nel 2012, nel film \"Asterix &amp; Obelix al servizio di Sua Maest\u00e0\".\nTrama.\nL'intero episodio \u00e8 incentrato sul tema della paura e del coraggio: la prima sconosciuta ai Normanni e il secondo decisamente lacunoso nel pavido Menabotte. Come sotto trama (che ha sempre come tema paura e coraggio) vi \u00e8 anche la vicenda del legionario romano Spaccone; mentre Menabotte impara il coraggio grazie ai suoi amici, il soldato romano giunge in Gallia desideroso di voler combattere, e invece, dopo esser stato picchiato una volta da Obelix, diventa codardo come i suoi commilitoni. Nel finale il saggio Panoramix commenta comunque che \"la paura \u00e8 necessaria per conoscere il coraggio: \u00e8 solo sconfiggendo la paura che si diventa coraggiosi\".\nAbraracourcix riceve la visita di suo nipote Menabotte, un giovane luteziano, viziato e abituato agli agi della capitale, mandato nel villaggio armoricano da suo padre Oceanonix desideroso di farne un vero uomo e un valoroso guerriero. A questo scopo, il capo affida il ragazzo alle cure di Asterix e Obelix, che tentano con scarsi risultati di temprarlo alla rude vita gallica.\nNel frattempo, in Scandinavia, i rudi Normanni preparano un'incursione: il loro capo Olaf Grandibaf vuole che lui e i suoi guerrieri scoprano il significato della paura, a loro del tutto sconosciuta. Convinto che essere spaventati \"metta le ali ai piedi\" in senso letterale, Grandibaf \u00e8 infatti deciso a trovare un maestro di codardia che possa insegnar loro a volare.\nSbarcati proprio sulla spiaggia antistante il villaggio di Asterix, i Normanni ben presto si imbattono proprio in Menabotte che, terrorizzato (a differenza degli altri Galli) dalla loro presenza, viene scambiato per un \"esperto di paura\" e per questo rapito. In suo soccorso accorrono Asterix e Obelix: dopo varie scazzottate, il furbo guerriero biondo riesce infine ad insegnare davvero ai Normanni il significato della paura, facendo loro ascoltare la terrificante voce del bardo Assurancetourix.\nCompreso che la paura non \u00e8 l'emozione positiva che credevano, e sconfitti nell'ultima rissa dai Galli, i Normanni sono cos\u00ec costretti a fuggire e a tornare nel loro Nord. Menabotte, dal canto suo, scoperta nel corso delle sue disavventure la vera essenza del coraggio e divenuto cos\u00ec un vero uomo, pu\u00f2 festeggiare felice con i suoi amici nell'immancabile banchetto finale sotto le stelle.\nRiferimenti storici e parodie.\nMolti tratti dei Normanni sono ispirati a quelli dei moderni abitanti della Normandia: la regione prende infatti il nome dall'insediamento nella zona, nel X secolo, dei pirati Vichinghi e, infatti, nell'albo Asterix intima a Grandibaf di abbandonare la Gallia e di non farsi pi\u00f9 vivo per qualche secolo. In particolare la cucina normanna assomiglia a quella moderna del nord-ovest della Francia: i normanni condiscono tutti i piatti con la crema, anche il cinghiale, e utilizzano una specie di \"pozione magica\" rinvigorente che non \u00e8 altro che un distillato, il calvados (\"calva\" nella versione originale, ribattezzato nell'adattamento italiano \"cranica\" perch\u00e9 bevuto nei crani dei nemici uccisi ma perdendo il riferimento). Inoltre, nello sbarcare in Gallia i Normanni cantano \"Je veux revoir ma Normandie\" (\"Arrivederci Normandia\" nell'edizione italiana), un riferimento alla celebre canzone \"Ma Normandie\" di Fr\u00e9d\u00e9ric B\u00e9rat che recita \"j'irai revoir ma Normandie\".\nMenabotte \u00e8 lo stereotipo del giovane luteziano (parigino), insofferente alla vita nella provincia, amante dei balli moderni e degli agi della capitale. Al suo arrivo lo si vede montare una sfavillante biga sportiva che dice essere \"fabbricata a Mediolanum\", riferimento alle automobili Alfa Romeo, e in seguito pretende di mostrare agli abitanti del villaggio le canzoni moderne che si ballano \"nelle catacombe della capitale\" e, imbracciata la lira, canta una canzone chiamata \"Il monkix\", riferimento al gruppo musicale The Monkees.\nRiferimenti ad altri albi.\nSi scopre la vena \"ecologista\" del cagnolino Idefix, che ulula disperato nel vedere abbattere un albero. Inoltre in questa storia il fabbro Automatix, gi\u00e0 visto fin da \"Asterix il gallico\" con un disegno solo abbozzato, assume le nerborute fattezze definitive che conserver\u00e0 in tutte le avventure successive. Da notare poi che questo \u00e8 uno dei rari albi al termine dei quali il bardo Assurancetourix non viene legato e imbavagliato durante il banchetto finale, come ricompensa per aver risolto la situazione: a subire questa sorte invece \u00e8 proprio l'insofferente Automatix.\nStoria editoriale.\nIn Francia la storia fu serializzata inizialmente all'interno della rivista \"Pilote\" in cui apparve a puntate dal numero 340 (28 aprile 1966) al numero 361 (22 settembre 1966); in seguito \u00e8 stata pubblicata in albo cartonato nel 1966 dall'editore Dargaud.\nAttualmente l'albo viene ristampato dalla casa editrice Hachette Livre, che nel dicembre 2008 acquis\u00ec da Uderzo e da Anna Goscinny (figlia dello scomparso Ren\u00e9) tutti i diritti sulle pubblicazioni di \"Asterix\".\nEdizioni estere.\nItalia.\nIn Italia l'albo \u00e8 edito, come gli altri della serie, da Mondadori; la prima edizione italiana risale al febbraio 1970 per la traduzione di Luciana Marconcini. La Mondadori ha ristampato l'albo pi\u00f9 volte nel corso degli anni; l'ultima edizione, condotta su quella francese di Hachette Livre, \u00e8 della fine del 2011 e rispetto alle precedenti presenta, pur mantenendo invariata la traduzione, una copertina diversa, un nuovo lettering e una colorazione rinnovata; \u00e8 inoltre caratterizzata dall'avere la sagoma di Asterix stampata in rosso sulla costa. Nel 1979 \u00e8 stata pubblicata dalla Mondadori una versione tascabile in bianco e nero dell'albo, nella collana Oscar Mondadori.\nLa storia \u00e8 stata pubblicata a puntate anche all'interno della rivista \"Il Giornalino\" (Edizioni San Paolo), nella quale fece la sua prima apparizione nel 1976 venendovi poi ristampata periodicamente. Tale edizione \u00e8 basata su quella Mondadori e presenta la stessa traduzione di Luciana Marconcini. Un'ulteriore edizione italiana dell'albo \u00e8 stata quella pubblicata da Fabbri/Dargaud, datata gennaio 1983. Anche questa era basata sull'edizione Mondadori, e presenta il medesimo titolo e la medesima traduzione.\nIn altre lingue.\nIl titolo originale dell'albo, \"Ast\u00e9rix et les Normands\", \u00e8 stato tradotto come segue in alcune delle principali lingue in cui il fumetto \u00e8 edito; vengono inoltre indicate la casa editrice e l'anno di prima pubblicazione:\nAltri media.\nCinema.\nDall'albo \u00e8 stata tratto un lungometraggio d'animazione a cartoni animati intitolato \"Asterix e i vichinghi\" e uscito nelle sale cinematografiche nell'aprile 2006. La trama del film inizialmente \u00e8 molto simile alla versione cartacea, con l'arrivo di Menabotte (Spaccaossix nella traduzione italiana) al villaggio e il suo rapimento da parte dei Vichinghi intenzionati a carpire il \"segreto\" della paura. Successivamente per\u00f2 le vicende si discostano, dal momento che il ragazzo viene portato fino in Scandinavia dove viene raggiunto da Asterix. Il cartone presenta inoltre dei personaggi in pi\u00f9, prima fra tutti la figlia di Olaf Grandibaf, Abba, che si innamora del giovane gallo.\nLibrigame.\nVerso la fine degli anni ottanta il personaggio di Menabotte \u00e8 divenuto protagonista di quattro librigame, che lo vedono impegnato in storie \"a bivi\" che chiamano il lettore a prendere parte allo svolgersi degli eventi. I libri sono stati tradotti anche in italiano e i titoli sono: \"L'appuntamento del capo\", \"La vedetta armoricana\", \"Il mistero dei falsi menhir\" e \"Il grande gioco\"."}
{"id": "2636413", "revid": "63727", "url": "https://it.wikipedia.org/wiki?curid=2636413", "title": "Mercedes-Benz C126", "text": ""}
{"id": "2636415", "revid": "154893", "url": "https://it.wikipedia.org/wiki?curid=2636415", "title": "Ossigenotossicit\u00e0", "text": ""}
{"id": "2636416", "revid": "1573940", "url": "https://it.wikipedia.org/wiki?curid=2636416", "title": "Mulguf", "text": "Mulguf (grafia inglese; \u0628\u0627\u062f\u06af\u06cc\u0631 \"B\u00e2dgir\", o \"Malqaf\" in Persiano; \"Malgaf\" in Arabo) \u00e8 un sistema di ventilazione dell'Antico Egitto usato anche nell'Egitto moderno. Si tratta di un'intelaiatura installata sul tetto e aperta solo alle estremit\u00e0, aperte secondo la direzione del vento. Al centro della struttura \u00e8 presente una suddivisione che indirizza il vento all'interno dell'edificio. Nelle versioni moderne, in Egitto, il \"mulguf\" ha una sola apertura, per lo pi\u00f9 indirizzata verso nord-ovest. Il sistema utilizzato \u00e8 simile a quello delle vele."}
{"id": "2636417", "revid": "729795", "url": "https://it.wikipedia.org/wiki?curid=2636417", "title": "Royal Logistic Corps", "text": "Il Reale Corpo logistico \u00e8 un corpo dell'Esercito britannico che fornisce il supporto logistico all'esercito. \u00c8 il corpo pi\u00f9 numeroso dell'Esercito Britannico.\nStoria.\nIl Reale Corpo Logistico, (RLC), fu fondato luned\u00ec 5 aprile 1993 dall'unione dei seguenti corpi dell'Esercito britannico: \nLa RLC comprende sia unit\u00e0 territoriale che regolare."}
{"id": "2636429", "revid": "287204", "url": "https://it.wikipedia.org/wiki?curid=2636429", "title": "Massaki Tsuji", "text": "Biografia.\n\u00c8 uno degli scrittori pi\u00f9 prolifici della storia dell'animazione giapponese fra la prima met\u00e0 degli anni sessanta e la prima degli anni ottanta. Nel 1965 scrive alcune sceneggiature per la serie \"Kimba il leone bianco\" e il film relativo prodotto l'anno seguente, durante il quale collabora anche all'anime \"Sally la maga\" e, due anni dopo, a \"Mim\u00ec e la nazionale di pallavolo\",\"Attaku namba wan\" del 1969. I maggiori successi verranno dopo e coincideranno con la prima serie di \"Tigerman\" e \"Tommy la stella dei Giants\", gli anime \"Devilman\" e \"Cutey Honey\" del 1973 diverse serie robotiche negli anni a seguire.\nI principali autori con cui ha collaborato sono stati Osamu Tezuka negli anni sessanta, G\u014d Nagai e Sabur\u014d Yatsude negli anni settanta."}
{"id": "2636430", "revid": "599013", "url": "https://it.wikipedia.org/wiki?curid=2636430", "title": "I\u00f1igo Lizarralde", "text": "Carriera.\nGiocatore.\nCresciuto nella cantera dell'Athletic Bilbao, debutta con il Bilbao Athletic nella stagione 1984-1985. Viene subito \"promosso\" alla prima squadra, debuttando in Primera Divisi\u00f3n spagnola il 9 settembre 1984 nella partita Siviglia-Athletic Bilbao (3-0). Rimane comunque in forze alla squadra riserve per altri due campionati, al termine dei quali passa in pianta stabile ai \"rojiblancos\".\nDopo tre stagioni viene acquistato dal , societ\u00e0 con cui disputa altri cinque campionati nella massima serie spagnola.\nTermina la carriera nel 1997, dopo aver difeso i colori di Lleida e Amurrio.\nDirigente.\nEntra a farne parte ricoprendo prima il ruolo di aiutante allenatore delle giovanili, poi di direttore degli osservatori del centro tecnico di Lezama."}
{"id": "2636434", "revid": "44425680", "url": "https://it.wikipedia.org/wiki?curid=2636434", "title": "Pallonista", "text": "Pallonista \u00e8 un giocatore di pallone, professionista o dilettante, nelle specialit\u00e0:"}
{"id": "2636440", "revid": "278830", "url": "https://it.wikipedia.org/wiki?curid=2636440", "title": "Mariangela Giordano", "text": "Biografia.\nTra le protagoniste indiscusse della lunga stagione italiana del cinema di genere, particolarmente tra la fine degli anni sessanta e i primi anni ottanta, Mariangela Giordano viene ricordata per i suoi ruoli in alcuni tra i film pi\u00f9 estremi del periodo, rivalutati solo pi\u00f9 tardi dalla critica. Tra le opere che hanno contribuito a cesellarne lo \"status\" di attrice di culto nell'ambito del cinema di genere, si ricordano soprattutto alcune pellicole giallo/horror prodotte tra il 1979 e il 1981, come \"Patrick vive ancora\" e \"Giallo a Venezia\", entrambi del regista Mario Landi, \"Malabimba\" e \"Le notti del terrore\" di Andrea Bianchi.\nSuccessivamente, a partire dalla fine degli anni ottanta, la Giordano ha selezionato maggiormente i ruoli, virando verso un cinema di stampo pi\u00f9 autorale, pur nei toni della commedia, affidandosi a registi come Carlo Verdone, con il quale ha lavorato in ben tre film (\"Io e mia sorella\", \"Stasera a casa di Alice\" e \"Perdiamoci di vista\"), Ettore Scola (\"Il viaggio di Capitan Fracassa\") e Gianfrancesco Lazotti (\"Tutti gli anni, una volta l\u2019anno\"), con sporadici ritorni all\u2019horror (il cameo in \"La setta\" di Michele Soavi, del 1991) e al cinema di genere che l\u2019aveva resa famosa (\"Killer Barbys\" di Jes\u00fas Franco, del 1996).\nLa sua ultima apparizione sul grande schermo risale al 2005, nel film di Ferzan Ozpetek \"Cuore sacro\". Nel 2010, un anno prima della sua scomparsa, ottiene un piccolo ruolo nel cortometraggio \"Caff\u00e8 Capo\" del regista Andrea Zaccariello. \u00c8 deceduta nel 2011.\nVita privata.\nL'attrice \u00e8 stata legata sentimentalmente al produttore, regista e sceneggiatore Gabriele Crisanti."}
{"id": "2636449", "revid": "72396", "url": "https://it.wikipedia.org/wiki?curid=2636449", "title": "Piero Bandini", "text": ""}
{"id": "2636451", "revid": "729019", "url": "https://it.wikipedia.org/wiki?curid=2636451", "title": "Avro 730", "text": "L'Avro 730 era il prototipo di un aereo britannico da Mach 3, ricognitore e bombardiere per la Royal Air Force. Venne cancellato nel 1957 insieme ad altri sviluppi di aerei pilotati come parte del 1957 Defence White Paper.\nStoria.\nDurante i primi tempi della Guerra Fredda, alla flotta bombardieri dei V-bomber della RAF era stato affidato il ruolo di deterrente nucleare. Per la ricognizione strategica sia pre-bombardamento che post-bombardamento, venne identificato nel 1954 un requisito operazionale, OR.330, per un aereo che potesse entrare in Unione Sovietica evitando le difese nemiche. L'aereo doveva avere la capacit\u00e0 di supercrociera, cio\u00e8 di mantenere velocit\u00e0 di Mach 2,5 a 60.000\u00a0piedi (18.300\u00a0m), essere in grado di raggiungere Mach\u00a03, e operare ad un raggio massimo di 5.754\u00a0mi (9.260\u00a0km).\nFurono presentate proposte da parte delle pi\u00f9 importanti aziende britanniche costruttrici di aerei: lo Handley Page HP.100, il Vickers SP4, l'English Electric P.10, il Type 730 della Avro ed un non meglio precisato progetto Short Brothers. Tutti avevano un futuristico design con ala a delta o una forma estremamente affusolata, erano spinti da un notevole numero di motori, dai 12 dell'HP.100, ai 16 montati orizzontalmente nel retro del Vickers. Il progetto della English Electric prevedeva i ramjet.\nNel 1955 fu assegnato alla Avro un contratto per sviluppare il suo aereo noto come Type 730. Come aiuto allo sviluppo, venne costruito l'aereo da ricerca Bristol Type 188 per testare la forma delle ali e gli effetti sul metallo del volo supersonico prolungato. Il primo prototipo, pianificato per volare nel 1959, era in fase di costruzione quando il ministro, Duncan Sandys, annunci\u00f2 la decisione di cancellare il suo sviluppo. Il progetto del Bristol 188 tuttavia continu\u00f2.\nProgetto.\nL'Avro 730 iniziale venne basato attorno ad una fusoliera lunga e sottile con un elevato rapporto tra la lunghezza della fusoliera ed il suo diametro, un requisito per sostenere il volo ad alta velocit\u00e0. Piccole ali quasi-rettangolari e rastremate vennero montate appena dietro alla met\u00e0 esatta della fusoliera. Vennero montati quattro motori Armstrong-Siddeley P.156, montati in coppia uno sopra l'altro su piloni situati alle estremit\u00e0 delle ali. Non fu adottato un tettuccio di tipo convenzionale per non alterare la forma affusolata; la cabina prevedeva solo due piccole finestre che davano sui lati, e si sarebbe usato solo un periscopio retrattile per la visione in avanti durante il decollo e l'atterraggio. L'equipaggio sarebbe stato composto da tre uomini: il pilota, il navigatore e l'addetto radar.\nQuesta versione iniziale venne intesa espressamente per il volo ricognitivo, usando il suo radar \"Red Drover\" per cercare obiettivi da far attaccare dalla forza di bombardieri-V che l'avrebbero seguito. Con il progredire dello sviluppo ci si accorse che non c'era bisogno di un'antenna cos\u00ec grande come inizialmente pensato, liberando cos\u00ec dello spazio interno. La RAF si orient\u00f2 allora verso il ruolo di bombardiere d'appoggio, che includeva il radar ma anche un lungo vano bombe che poteva ospitare sia munizioni che carburante aggiuntivo. Poich\u00e9 in quel periodo era anche allo studio un bombardiere ad alta velocit\u00e0, OR.336, i due progetti furono fusi nella nuova specifica RB.156. Questo condusse a una sostanziale revisione del progetto.\nAnche se la nuova versione assomigliava molto all'originale, era in complesso pi\u00f9 grande e caratterizzata da una diversa forma delle ali. Per aumentare la superficie alare furono aggiunte delle alette esterne ai supporti dei motori e l'intera forma alare fu ridisegnata per essere pi\u00f9 simile a un classico delta. La parte delle ali interna rispetto ai motori, che rappresentava circa i 2/3 della superficie totale, aveva una freccia di 45\u00b0, mentre la parte pi\u00f9 piccola esterna aveva una freccia pi\u00f9 elevata, di circa 60\u00b0. Le gondole motore dovevano alloggiare ciascuna quattro motori Armstrong-Siddeley P.176, per un totale di otto. Partivano con una forma circolare sul davanti e diventavano pi\u00f9 squadrate nella parte posteriore dove terminavano a filo delle ali. Il resto del disegno manteneva le caratteristiche della versione precedente, con le alette canard rettangolari, l'abitacolo nascosto e una grande pinna verticale di coda a delta tagliato.\nPer la nuova versione era anche pianificata la riduzione a soli due uomini dell'equipaggio, anche se la ragione per questo non \u00e8 chiara considerando che l'aeromobile poteva ancora portare lo stesso equipaggiamento, e potenzialmente anche di pi\u00f9. Il vano bombe sarebbe stato stretto, ma molto lungo cio\u00e8 50\u00a0piedi (15\u00a0m), ed era previsto per contenere un missile a testata nucleare. Fu iniziato il progetto per una testata nucleare adatta nota come Blue Rosette."}
{"id": "2636461", "revid": "716642", "url": "https://it.wikipedia.org/wiki?curid=2636461", "title": "Peter Allen (calciatore)", "text": "Carriera.\nHa giocato con il Leyton Orient, dal 1965 al 1978, segnando 27 reti in 432 partite. Con il club londinese ha disputato sette stagioni in Second Division, all'epoca seconda divisione inglese.\nHa giocato in tale categoria anche con la maglia del Millwall nella seconda parte della stagione 1977-1978.\n\u00c8 il recordman di presenze con la maglia del Leyton Orient."}
{"id": "2636462", "revid": "287204", "url": "https://it.wikipedia.org/wiki?curid=2636462", "title": "Comuni costieri d'Italia", "text": "Di seguito sono elencati i 645 comuni costieri marittimi italiani\nLa suddivisione convenzionale utilizzata relativa ai mari \u00e8 la seguente\nI comuni della costa settentrionale dell'Isola d'Elba sono pertanto considerati affacciati sul Mar Ligure, quelli\ndelle coste orientale e meridionale sul Mare Tirreno. Il comune di Portoferraio \u00e8 considerato affacciato anche sul Mar Tirreno comprendendo nel proprio territorio l'isola di Montecristo, posta a sud dell'isola d'Elba.\nIn grassetto sono evidenziati i capoluoghi di provincia, in grassetto corsivo i capoluoghi di regione\nMar Ligure (85 comuni).\nI comuni sono elencati in senso orario\nMar Tirreno (237 comuni).\nI comuni sono elencati in senso orario a partire dal Promontorio di Piombino\nMar di Sardegna (38 comuni).\nI comuni sono elencati da nord a sud\nCanale di Sardegna (10 comuni).\nI comuni sono elencati da ovest a est\nCanale di Sicilia (30 comuni).\nI comuni sono elencati da ovest a est\nMar Ionio (131 comuni).\nI comuni sono elencati in senso orario\nMare Adriatico (124 comuni).\nI comuni sono elencati in senso orario"}
{"id": "2636465", "revid": "729019", "url": "https://it.wikipedia.org/wiki?curid=2636465", "title": "Kaldidalur", "text": "La Kaldidalur (dall'islandese \"Valle fredda\") \u00e8 una valle in cui scorre l'omonima strada (550), che \u00e8 via pi\u00f9 corta tra le piste che attraversano gli altopiani d'Islanda.\nPercorso.\nLa pista Kaldidalur inizia poco pi\u00f9 a Nord rispetto a \u00deingvellir e a Ovest del vulcano Skjaldbrei\u00f0ur, il cui nome (che significa \"grande riparo\") deriva da ci\u00f2 che realmente rappresenta.\nLa strada prosegue tra il ghiacciaio \u00de\u00f3risj\u00f6kull e i vulcani Prestahn\u00fakur e Ok e si dirige verso Nord in direzione del campo di lava Hallmundarhraun. A Est di Reykholt, la strada costeggia la \"Reykholtsdalur\" a H\u00fasafell. Quindi, prosegue verso il villaggio di Hvammstangi e il fiordo Mi\u00f0fj\u00f6r\u00f0ur.\nLe altre strade famose degli altopiani islandesi sono Kjalvegur e Sprengisandur."}
{"id": "2636468", "revid": "767487", "url": "https://it.wikipedia.org/wiki?curid=2636468", "title": "La regina delle Amazzoni", "text": "La regina delle Amazzoni \u00e8 un film del 1960 diretto da Vittorio Sala.\nTrama.\nDue guerrieri finiti per caso nel regno delle Amazzoni rischierebbero di fare la fine dei loro predecessori: usati come riproduttori della specie e uccisi, se due fanciulle non si innamorassero di loro. La salvezza \u00e8 loro garantita grazie ad un'azione che i due compiono a difesa del regno.\nProduzione.\nLe coreografie del film sono di Tito LeDuc."}
{"id": "2636469", "revid": "287204", "url": "https://it.wikipedia.org/wiki?curid=2636469", "title": "Francesco Antonio Bustelli", "text": "Biografia.\nFiglio di Francesco Giuseppe Bustelli di Locarno e di Maria Elisabetta Chiara di Muralto nacque l'11. aprile 1723 a Locarno e fu battezzato il giorno dopo nella chiesa collegiata di Sant'Antonio di Locarno., e anche se possediamo poche informazioni sulla sua vita e sulla sua formazione, \u00e8 quasi certo il suo addestramento come scultore in materiale ligneo., effettuato in Italia.\nEgli si distinse per la creazione in ceramica di figure e scenette vivaci ed eleganti nel pieno rispetto del gusto rococ\u00f2. Famosissime le figurine che rappresentano i personaggi della commedia dell'arte o le figurine che raffigurano personaggi cinesi.\nLa sua maestria \u00e8 stata riconosciuta e confermata anche nei secoli seguenti, come attestato dalla seguente indagine artistica: \u00abSe l'arte europea della porcellana trov\u00f2 la sua migliore espressione nello stile Rococ\u00f2, nello stesso modo questo stile \u00e8 stato innalzato in modo emblematico dal lavoro di Bustelli\u00bb.\nFu invitato dal Principe elettore Massimiliano III di Baviera a lavorare presso la manifattura di porcellana di corte a Monaco di Baviera presso il castello di Neudeck nel quartiere di Monaco di Au. Dopo che la produzione prese piede, l'intera produzione fu portata al castello di Nymphenburg dove ancora oggi \u00e8 attiva.\nLa sua produzione s'inser\u00ec nel filone di dimensione europea proposto dalla Porcellana di Meissen gi\u00e0 dal 1710, grazie all'impulso dato da Johann Friedrich B\u00f6ttger.\nIl suo stile in un primo tempo venne influenzato dallo scultore Ignaz Franz G\u00fcnther, ma presto si modific\u00f2 in forme notevolmente personali, tramite le quali rappresent\u00f2 soprattutto scene pastorali, oppure protagonisti della commedia dell'arte, ritratti, dame galanti, cavalieri e animali. Tra i ritratti, uno dei pi\u00f9 apprezzati fu quello di Sigismondo Haimhausen (1761).\nGli vengono attribuite oltre 150 opere, dalle prime raffiguranti personaggi mitologici e putti ad una serie di figure religiose, incluse una \"Crocifissione\", senza trascurare i modelli ispirati dallo stile cinese e turco\nAncora oggi alcuni suoi modelli continuano ad essere prodotti a Nymphenburg, anche se sono cambiate le tecniche di realizzazione.\nLa pi\u00f9 fornita collezione di pezzi originali da lui firmati si trova attualmente a Monaco, nel Museo nazionale bavarese, dove un intero salone \u00e8 dedicato al suo lavoro, oppure presso la Collezione B\u00e4uml situata all'interno del Museo delle carrozze del castello di Nymphenburg.\nPer omaggiare l'attivit\u00e0 dell'artista, un asteroide scoperto nel 1973 \u00e8 stato denominato 5196 Bustelli (3102 T-2)"}
{"id": "2636471", "revid": "1305887", "url": "https://it.wikipedia.org/wiki?curid=2636471", "title": "Guyslugger", "text": ", \u00e8 un anime giapponese di fantascienza creato da Sh\u014dtar\u014d Ishinomori. La serie \u00e8 stata prodotta dalla TMS Entertainment e TOEI Company in 20 episodi e trasmessa dal network giapponese TV Asahi a partire dall'aprile 1977. \u00c8 stata importata in Italia dalla I.T.B. e trasmessa a partire dal 1982 da reti locali del Nord Italia e da Telemontecarlo.\nTrama.\nCirca trentamila anni fa, la Terra era abitata dal popolo dei Soloniani che per\u00f2 vennero attaccati e sconfitti dai malvagi Imbem. Prima della totale disfatta per\u00f2, gli scienziati soloniani predisposero l'ibernazione di cinque guerrieri cibernetici il cui obiettivo era di rintracciare e distruggere il pianeta d'origine degli Imbem.\nLa terra entra per\u00f2 in un'era glaciale ed ogni traccia della progredita societ\u00e0 dei Soloniani viene perduta. I conquistatori Imbem sono alla fine costretti a lasciare la Terra, diventata inabitabile.\nLa storia si sposta ai nostri giorni: i malvagi Imbem fanno ritorno sulla Terra diventata di nuovo abitabile per loro: questo fa risvegliare i cinque cibanoidi che giacevano ibernati al Polo Sud, che possono iniziare finalmente la loro missione.\nDoppiaggio.\nL'edizione italiana e il doppiaggio sono a cura dello studio Tony Fusaro &amp; C.."}
{"id": "2636476", "revid": "325224", "url": "https://it.wikipedia.org/wiki?curid=2636476", "title": "Arturo Capdevila", "text": "Biografia.\nIl suo percorso formativo culmin\u00f2 con la laurea in scienze sociali, ottenuta nel 1913 presso la Universidad Nacional de C\u00f3rdoba, ateneo nel quale ritorn\u00f2 come docente di filosofia e sociologia, nello stesso periodo in cui esercitava anche la professione di magistrato.\nDal 1922, invece si trasfer\u00ec a Buenos Aires, dove prosegu\u00ec sia l'attivit\u00e0 di insegnamento di letteratura, a La Plata sia quella letteraria e giornalistica, alla testata \"La Prensa\".\nSal\u00ec alla ribalta letteraria come poeta di linguaggio e stile modernista a cominciare dalla raccolta \"Jardines solos\" (1911), divenendo uno dei migliori seguaci di Rub\u00e9n Dar\u00edo e di Leopoldo Lugones.\nAnche la sua attivit\u00e0 drammaturgica evidenzi\u00f2 un tono essenzialmente lirico, al punto da produrre opere pi\u00f9 da leggere che da inscenare.\nLa sua produzione pi\u00f9 apprezzata fu per\u00f2 quella in prosa, che si modific\u00f2 dopo l'esordio modernistico de \"La dulce patria\" (1917) in approfondite riflessioni e rievocazioni storiche ottocentesche argentine, apparse nella \"Las visperas de Caseros\" e in \"La santa furia del padre Casta\u00f1eda\". \nOttimi risultati Capdevila li produsse in prose a sfondo autobiografico, tra le quali si mise in evidenza \"C\u00f3rdoba del recuerdo\" (1923), una lieta ricerca del tempo perduto.\nLe opere di Capdevila si caratterizzarono per la verbosit\u00e0, la cultura, la fantasia, il linguaggio elegante e ricco.\nFu presidente dell'Instituto Popular de Conferencias ed ottenne il Premio Nacional de Literatura negli anni 1920, 1923 e 1931, inoltre divenne membro della Academia Nacional de Letras argentina.\nGrande amico di Miguel de Unamuno, fu anche membro della Academia Espa\u00f1ola de la Lengua e della Academia nacional de Historia.\nPubblic\u00f2 una serie di saggi di filosof\u00eda e di medicina riguardanti problematiche come il cancro e le malattie mentali."}
{"id": "2636478", "revid": "4175", "url": "https://it.wikipedia.org/wiki?curid=2636478", "title": "Serie A1 2009-2010 (rugby a 15)", "text": "La serie A1 2009-10 fu il 76\u00ba campionato di seconda divisione di rugby a 15 in Italia.\n a girone unico con una coda di \"play-off\" tra le prime tre classificate e la prima della serie A2.\nLa sua composizione fu influenzata da alcune defezioni: avendo infatti e rinunciato alla disputa del Super 10 2009-10, il campionato di prima divisione, i due posti lasciati liberi nella categoria superiore furono rimpiazzati dalla mancata retrocessione del , ultimo la stagione precedente, e dalla promozione per ripescaggio della finalista di serie A sconfitta, .\nPer effetto di ci\u00f2 rimasero due posti liberi in serie A, riempiti da , retrocesso ma ripescato, e da (quarto in A2 2008-09).\nLa stagione regolare fu vinta da di strettissimo margine su e : le tre squadre giunsero, infatti, a un punto l'una dall'altra.\nLa serie A2 fu altres\u00ec vinta dai siciliani del che spareggiarono nei \"play-off\" contro , che nel doppio confronto ebbe la meglio.\nLa Lazio ebbe, invece, ragione di e, nella finale tenutasi al Chersoni di Prato, i biancocelesti romani batterono Noceto e conquistarono promozione in Eccellenza e titolo di campione di serie A.\nA retrocedere furono altres\u00ec e .\nFormula.\nIl campionato, come nelle edizioni precedenti, si tenne a girone unico; a essere interessati ai \"play-off\" e ai \"play-out\" furono le prime tre classificate e le ultime due.\nPer quanto riguarda i \"play-off\" la loro composizione fu la seguente:"}
{"id": "2636479", "revid": "767487", "url": "https://it.wikipedia.org/wiki?curid=2636479", "title": "Madame Bovary (film 1933)", "text": "Madame Bovary \u00e8 un film del 1933 diretto da Jean Renoir, tratto dall'omonimo romanzo di Gustave Flaubert.\nLa trama del film si attiene fedelmente a quella del romanzo.\nTrama.\nNormandia, luglio 1839, fattoria dei Bertaux.\nCharles Bovary, medico di campagna, rimasto vedovo, si risposa con la figlia di un fattore, Emma Rouault. Charles \u00e8 benestante, ma anche noioso e maldestro. Emma, che non ama il marito e sogna una vita romantica, spera che la nascita di un maschio salvi il loro matrimonio. Partorisce una figlia.\nPer sfuggire alla malinconia e soddisfare il suo desiderio d'evasione, Emma accetta il corteggiamento di un giovane studente di giurisprudenza, L\u00e9on Dupuis, che sembra condividere con lei il gusto per le \"cose belle della vita\". Quando L\u00e9on se ne va per motivi di studio a Parigi, Emma intraprende una relazione con un ricco proprietario terriero, Rodolphe Boulanger e vorrebbe fuggire con lui. Rodolphe, anche amandola, non vuole abbandonare tutto per lei e glielo comunica in una lettera. Emma si ammala gravemente e per qualche tempo si rifugia nella religione.\nUna sera, a Rouen, Emma e Charles assistono ad un'opera, ed Emma incontra di nuovo L\u00e9on. I due iniziano una relazione. Emma si reca in citt\u00e0 ogni settimana per incontrarlo, mentre Charles crede che lei prenda lezioni di pianoforte. La donna spende esorbitanti somme di denaro. Dopo che i suoi amanti le hanno rifiutato il denaro per pagare i debiti, ingoia dell'arsenico e muore al termine di un'agonia lenta e straziante.\nProduzione.\nLa proposta di fare un film tratto dal capolavoro di Flaubert venne fatta a Renoir da Gaston Gallimard per la casa di produzione NSF (Nouvelle Soci\u00e9t\u00e9 de Films).\nRiprese.\nLe riprese del film avvennero durante l'autunno 1933: gli esterni furono girati nella campagna di Rouen e di Lyons-la-For\u00eat in Normandia, gli interni negli studi di Billancourt.\nCast.\nRenoir si avvalse di attori provenienti dal teatro: suo fratello Pierre Renoir nel ruolo del protagonista, Valentine Tessier, che aveva recitato prima con Copeau e poi con Louis Jouvet, Max Dearly nel ruolo del farmacista Homais, Robert Le Vigan in quello del mercante di stoffe, Romain Bouquet del notaio Guillaumin e Pierre Larquey dello storpio Hippolyte Tautain: tutti affermati attori di teatro.\nLa versione integrale originale.\nIl regista realizz\u00f2 una versione del film di 190 minuti (3292 metri) mai proiettata nelle sale pubbliche. I produttori, spaventati dalla lunghezza, imposero una serie di tagli e il film usc\u00ec in una versione, notevolmente mutilata, di due ore circa.\nLa versione originale integrale, di cui Bertolt Brecht che l'aveva vista di passaggio da Parigi, si era dichiarato entusiasta, \u00e8 andata perduta.\nPrima e accoglienza.\n\"Madame Bovary\" fu un film incompreso dalla critica francese e un fallimento commerciale: uscito il 4 gennaio 1934 al Cin\u00e9-Op\u00e9ra di Parigi, rimase in cartellone poco tempo.\nNel novembre del 1934 il film fu presentato all'Acme Theater di New York e ottenne un buon successo di critica.\nCritica.\nIl \"Dizionario Mereghetti\" definisce il film \u00abtroppo solenne e rigido\u00bb. Il \"Dizionario Morandini\" ne critica \u00abil teatralismo di fondo\u00bb, pur giudicando suggestiva la ricostruzione d'epoca.\nIl rapporto con l'opera letteraria.\nFran\u00e7ois Truffaut:\n\u00abDei trentacinque film di Jean Renoir, almeno quindici sono ricavati da opere preesistenti: Christian Andersen, \u00c9mile Zola, La Fouchardi\u00e8re, Georges Simenon, Ren\u00e9 Fauchois, Guy de Maupassant, Gustave Flaubert, Gorky, Octave Mirbeau, Rummer Godden, Jacques Perret e tuttavia vi si ritrova sempre e immancabilmente Renoir, il suo tono, la sua musica, il suo stile, senza che l'autore di partenza venga mai tradito; e tutto questo semplicemente perch\u00e9 Renoir assorbe tutto, si interessa a tutto e a tutti\u00bb.\nTecnica cinematografica.\n\u00c9ric Rohmer:\n\u00abUn unico e costante partito preso di stile per mettere in scacco l'oggettivit\u00e0 di principio del romanziere: l'arretramento nel senso materiale del termine. Non si tratta di profondit\u00e0 di campo, come precedentemente ne \"La cagna\" o in \"Boudu salvato dalle acque\", dato che i primi piani sono generalmente composti da ingressi (mobili e soprattutto cornici di porte o finestre), mentre l'essenziale della scena si svolge a distanza. Queste \"cornici nella cornice\", questi giochi di scatole affermano chiaramente che gli eroi di questa storia recitano e recitano con loro stessi una commedia ininterrotta, che neanche i tormenti della morte fermano. I due battenti della porta che si chiude sul palco anticipano il sipario finale de \"La carrozza d'oro\"\u00bb.\nRiconoscimenti.\nNel 1934 \u00e8 stato indicato tra i migliori film stranieri dell'anno dal National Board of Review of Motion Pictures."}
{"id": "2636482", "revid": "1318658", "url": "https://it.wikipedia.org/wiki?curid=2636482", "title": "Alfred Capus", "text": "Biografia.\nFiglio di un avvocato marsigliese, Alfred Capus segu\u00ec gli studi superiori presso Tolone.\nDopo aver seguito i corsi alla \u00c9cole polytechnique, frequent\u00f2 la \u00c9cole nationale sup\u00e9rieure des mines parigina e dal 1916 entr\u00f2 all'Acad\u00e9mie fran\u00e7aise.\nBen presto abbandon\u00f2 l'attivit\u00e0 di ingegnere attirato dal giornalismo ed il suo primo articolo risent\u00ec della sua formazione scientifica, visto che si tratt\u00f2 del necrologio di Darwin.\nContinu\u00f2 la sua carriera sulla stampa alternando articoli scientifici e politici a servizi intrisi di fantasia e di caratteri narrativi, rispettivamente su \"Le Gaulois\", su \"L'\u00c9cho de Paris\", su \"L'Illustration\" oltre che sul prestigioso \"Le Figaro\", sotto lo pseudonimo di \u00abGraindorge\u00bb.\nSuccessivamente, la maggior parte del tempo Capus la dedic\u00f2 dapprima alla narrativa e poi al teatro, due delle sue grandi passioni.\nInfatti dopo la pubblicazione di alcuni romanzi, quali \"Qui perd gagne\" (1890), \"Faux d\u00e9parts\" (1891), \"Ann\u00e9es d'aventures\" (1885), basati sulla tematica della libert\u00e0 esistenziale, influenzata dalle opere di Ibsen, gi\u00e0 nel 1895 esord\u00ec nel teatro con \"Brignol et sa fille\", dove collezion\u00f2 una serie di ottimi successi grazie anche alla collaborazione con l'attore Lucien Guitry. Le sue opere teatrali si caratterizzarono per una profonda osservazione della realt\u00e0.\nNonostante tutti questi impegni, Capus non abbandon\u00f2 del tutto la sua attivit\u00e0 giornalistica, anzi dopo la morte di Gaston Calmette, avvenuta nel 1914, divenne redattore, ed in seguito direttore del \"Figaro\". Si distinse per una linea redazionale incentrata al patriottismo durante la prima guerra mondiale.\nAssunse la presidenza della Soci\u00e9t\u00e9 des gens de lettres, e ricevette riconoscimenti come quello della L\u00e9gion d'honneur."}
{"id": "2636483", "revid": "2100353", "url": "https://it.wikipedia.org/wiki?curid=2636483", "title": "Tullio Carminati", "text": "Biografia.\nNacque in una famiglia italiana a Zara, allora appartenente all'Impero austro-ungarico ed attualmente alla Croazia.\nDopo aver riscosso i suoi primi successi sulla scena teatrale con le compagnie di Ettore Paladini e Ermete Novelli, ebbe l'occasione di debuttare nel mondo cinematografico, intorno al 1914, grazie alla sua presenza elegante e raffinata.\nPartecip\u00f2 ad una trentina di film muti prima di fondare una propria casa produttrice verso la fine degli anni dieci del Novecento.\nNel 1921 ottenne una tale popolarit\u00e0, grazie all'interpretazione ne \"La signora delle camelie\" (dal romanzo omonimo di Alexandre Dumas) assieme ad Alda Borelli, da indurre la diva Eleonora Duse ad invitarlo alla direzione della sua compagnia.\nSi mise quindi in evidenza per l'allestimento delle ultime recite della Duse, tra le quali \"La donna del mare\" scritto da Henrik Ibsen e \"La porta chiusa\" di Emilio Praga.\nDurante l'anno 1924 si trasfer\u00ec per lavoro in Germania e due anni dopo negli Stati Uniti d'America, dove continu\u00f2 con un certo successo la sua carriera fino al 1940, intervallata da un'unica partecipazione ad una produzione cinematografica italo-francese del 1934.\nIn America si mise in evidenza per le 725 recite della commedia \"Strictly Dishonorable\", suscitando entusiasmi per il suo ruolo di \"latin lover\". In questo periodo si dedic\u00f2 anche alle commedie musicali non disdegnando quindi il ruolo di cantante.\nNel 1932 \u00e8 Bruno Mahler nella prima assoluta di \"Music in the Air\" di Jerome Kern all'Alvin Theatre per il Broadway theatre con Al Shean, Walter Slezak e Marjorie Main e nel 1933 nella prima al 44th Street Theatre di New York.\nDopo l'inizio delle ostilit\u00e0 della seconda guerra mondiale rientr\u00f2 in Italia dove svolse da questo momento una buona parte della sua attivit\u00e0 fino al 1963, anno del suo ritiro, senza per questo trascurare i suoi impegni con produzioni francesi, spagnole ed americane.\nTra i suoi film di quest'ultimo periodo si annoverarono l\"'Antigone\" per la regia di Luchino Visconti (1946) e la \"Beaut\u00e9 du diable\" di Ren\u00e9 Clair (1950).\nNel 1953 \u00e8 san Domenico nella prima di Giovanna d'Arco al rogo con Ingrid Bergman, Marcella Pobbe, Miriam Pirazzini, Agnese Dubbini, Giacinto Prandelli e Piero De Palma diretto da Gianandrea Gavazzeni al Teatro di San Carlo di Napoli e ripreso dal film omonimo di Roberto Rossellini.\nMor\u00ec il 26 febbraio del 1971 a causa di un'emorragia cerebrale."}
{"id": "2636487", "revid": "1573940", "url": "https://it.wikipedia.org/wiki?curid=2636487", "title": "Shahrest\u0101n di Ardal", "text": "Lo shahrest\u0101n di Ardal (farsi \u0634\u0647\u0631\u0633\u062a\u0627\u0646 \u0627\u0631\u062f\u0644) \u00e8 uno dei 7 \"shahrest\u0101n\" della Provincia di Chahar Mahal e Bakhtiari, in Iran. Il capoluogo \u00e8 Ardal. Lo shahrest\u0101n \u00e8 suddiviso in 2 circoscrizioni (\"bakhsh\"):"}
{"id": "2636490", "revid": "116427133", "url": "https://it.wikipedia.org/wiki?curid=2636490", "title": "Premi Emmy 1974", "text": "La consegna dei Premi Emmy 1974 per il Primetime (26\u00aa edizione) fu tenuta al Pacific's Pantages Theatre di Hollywood il 28 maggio 1974. La cerimonia fu presentata da Johnny Carson. Per le candidature, furono presi in considerazione i programmi trasmessi tra il 19 marzo 1973 e il 17 marzo 1974.\nLa consegna dei Premi Emmy 1974 per il Daytime (1\u00aa edizione) fu tenuta al Rockefeller Plaza di New York il 28 maggio 1974. La cerimonia fu presentata da Peter Marshall e Barbara Walters. Per le candidature, furono presi in considerazione i programmi trasmessi tra il 19 marzo 1973 e il 17 marzo 1974."}
{"id": "2636494", "revid": "154893", "url": "https://it.wikipedia.org/wiki?curid=2636494", "title": "Ossigenocompatibilit\u00e0", "text": ""}
{"id": "2636495", "revid": "154893", "url": "https://it.wikipedia.org/wiki?curid=2636495", "title": "Tossicit\u00e0 polmonare dell'ossigeno", "text": ""}
{"id": "2636496", "revid": "599013", "url": "https://it.wikipedia.org/wiki?curid=2636496", "title": "Joseba Agirre", "text": "Carriera.\nClub.\nCresciuto nel Sestao Sport Club, viene acquistato dall'Athletic Bilbao che lo \"gira\" alla squadra riserve\" nella stagione 1983-1984. Dopo un paio d'anni viene \"promosso\" alla prima squadra, debuttando in Primera Divisi\u00f3n spagnola il 9 settembre 1984 nella partita Siviglia-Athletic Bilbao 3-0. Rimane comunque in forza alla squadra riserve per altri due campionati, al termine dei quali passa in pianta stabile ai \"rojiblancos\".\nDopo tre stagioni viene acquistato dal Burgos, societ\u00e0 con cui disputa altri quattro campionati, tre dei quali nella massima serie spagnola.\nDopo una stagione al Celta Vigo, termina la carriera all'Alav\u00e9s nel 1996.\nAllenatore.\nDalla stagione 2015-2016 \u00e8 responsabile tecnico dell'Athletic Bilbao femminile, squadra che disputa la Primera Divisi\u00f3n Femenina de Espa\u00f1a, livello di vertice del campionato spagnolo di categoria, e con la quale si laurea campione di Spagna riportando in bacheca il trofeo che mancava alla societ\u00e0 da nove stagioni."}
{"id": "2636498", "revid": "599013", "url": "https://it.wikipedia.org/wiki?curid=2636498", "title": "Rory Allen", "text": "Carriera.\nClub.\nHa giocato con Tottenham Hotspur, Luton Town e Portsmouth, nel quale si \u00e8 trasferito per \u00a31, 000, 000. Nel 2002 si ritira a causa di numerosi infortuni avuti durante la sua carriera, e per andare a vedere il cricket in Australia."}
{"id": "2636499", "revid": "287204", "url": "https://it.wikipedia.org/wiki?curid=2636499", "title": "Amilcar Barbuy", "text": ""}
{"id": "2636502", "revid": "110157", "url": "https://it.wikipedia.org/wiki?curid=2636502", "title": "112 (album)", "text": "112 \u00e8 l'album di debutto del gruppo R&amp;B 112, pubblicato dalla Bad Boy nel 1996. La maggior parte delle tracce dell'album \u00e8 prodotta da Puff Daddy, Tim &amp; Bob e Stevie J. Altre produzioni sono a cura di Daron Jones (componente degli stessi 112), Al B. Sure!, Kyle West, Arnold Hennings e Wanya Morris dei Boyz II Men. I singoli estratti dall'album sono stati i brani \"Only You\" (anche nella versione \"Bad Boy remix\"), \"Come See Me\" e \"Cupid\"."}
{"id": "2636510", "revid": "647919", "url": "https://it.wikipedia.org/wiki?curid=2636510", "title": "Guillermo Perez-Roldan", "text": ""}
{"id": "2636513", "revid": "404449", "url": "https://it.wikipedia.org/wiki?curid=2636513", "title": "Sant'Antonio (Campagnatico)", "text": ""}
{"id": "2636517", "revid": "1573940", "url": "https://it.wikipedia.org/wiki?curid=2636517", "title": "Shahrest\u0101n di Borujen", "text": "Lo shahrest\u0101n di Borujen (farsi \u0634\u0647\u0631\u0633\u062a\u0627\u0646 \u0628\u0631\u0648\u062c\u0646) \u00e8 uno dei 7 \"shahrest\u0101n\" della provincia di Chahar Mahal e Bakhtiari, in Iran. Il capoluogo \u00e8 Borujen. Lo shahrest\u0101n \u00e8 suddiviso in 3 circoscrizioni (\"bakhsh\"):"}
{"id": "2636520", "revid": "404449", "url": "https://it.wikipedia.org/wiki?curid=2636520", "title": "Casenovole", "text": ""}
{"id": "2636522", "revid": "120137904", "url": "https://it.wikipedia.org/wiki?curid=2636522", "title": "Monte Antico", "text": "Monte Antico \u00e8 una frazione del comune italiano di Civitella Paganico, nella provincia di Grosseto, in Toscana.\nGeografia fisica.\nTerritorio.\nSituata sulle rive del fiume Ombrone, a circa 20\u00a0km a est del capoluogo comunale, la frazione sorge in un nodo ferroviario di importanza regionale come fermata lungo la ferrovia Grosseto-Siena e come capolinea della ferrovia Asciano-Monte Antico.\nClima.\nDati:\nStoria.\nMonte Antico nacque come nucleo abitato prima dell'anno mille, in una posizione dominante sulla valle dell'Ombrone come possedimento degli Ardengheschi, che vi costruirono un primo castello con relativa corte. Il castello vero e proprio assunse l'aspetto che in parte conserva ancora oggi nel corso del Trecento, quando il borgo pass\u00f2 sotto il controllo prima dei Buonsignori, poi dei Salimbeni fino ai Tolomei nel tardo Quattrocento, ai quali si devono le ultime modifiche.\nNel corso del XVIII secolo vi \u00e8 stato uno sviluppo della corte a valle del castello, fino alla realizzazione di un vero e proprio centro abitato dovuto alla inaugurazione della linea ferroviaria nel 1872. Il castello di Monte Antico \u00e8 attualmente utilizzato come albergo-ristorante, mentre la vicina chiesa, pi\u00f9 recente e attualmente sconsacrata, ha sostituito l'antica pieve di San Giovanni Battista ad Ancaiano che sorgeva presso il castello.\nSociet\u00e0.\nEvoluzione demografica.\nQuella che segue \u00e8 l'evoluzione demografica della frazione di Monte Antico. Sono indicati gli abitanti dell'intera frazione e dove \u00e8 possibile sono messe tra parentesi le cifre riferite rispettivamente ai due centri principali di Monte Antico Alto e Monte Antico Scalo.\nDal 1991 sono contati da Istat solamente gli abitanti dei centri abitati, non della frazione.\nGeografia antropica.\nLa frazione \u00e8 divisa in due localit\u00e0, la parte storica situata in collina, denominata anche \"Monte Antico Alto\" (212\u00a0m s.l.m., 13 abitanti), dove si trova il castello, e la frazione vera e propria a valle, denominata anche \"Monte Antico Scalo\" (77\u00a0m s.l.m., 20 abitanti), composta da poderi ed abitazioni sorti intorno alla stazione ferroviaria e nei pressi del fiume Ombrone.\nInfrastrutture e trasporti.\nLa frazione \u00e8 servita dalla stazione di Monte Antico, scalo ferroviario situato lungo la ferrovia Grosseto-Siena, e capolinea della ferrovia Monte Antico-Asciano."}
{"id": "2636525", "revid": "259402", "url": "https://it.wikipedia.org/wiki?curid=2636525", "title": "T\u00e8 nero", "text": "Il t\u00e8 nero, chiamato in Cina t\u00e8 rosso (), \u00e8 un tipo di t\u00e8 composto da foglie ossidate della pianta \"Camellia sinensis\"\nLe foglie del t\u00e8 nero, dopo essere state raccolte e fatte macerare, vengono essiccate, arrotolate e tritate. Questo processo porta all'ossidazione del t\u00e8, reazione che invece non avviene nel processo di lavorazione del t\u00e8 verde (t\u00e8 non ossidato), o \u00e8 solo parziale nelle altre variet\u00e0. Mentre il t\u00e8 verde di solito perde il suo sapore entro un anno, il t\u00e8 nero conserva il suo sapore per diversi anni. Per questo motivo, \u00e8 stato a lungo un bene di scambio e, nel XIX secolo, i mattoni compressi di t\u00e8 nero sono stati addirittura una forma di valuta in Mongolia, Tibet e Siberia.\nLavorazione.\nDopo la raccolta le foglie di t\u00e8 nero sono prima essiccate, poi vengono arrotolate su se stesse; essiccate di nuovo e macerate. I ripetuti passaggi sminuzzano le foglie e liberano alcuni enzimi, tra cui la \"polifenolossidasi\". La fase successiva \u00e8 la fermentazione: da mezz'ora a due ore a circa 30 \u00b0C.\nPer finire un'ulteriore essiccazione che distrugge gli enzimi, blocca i processi fermentativi e stabilizza il t\u00e8 nero.\nL'umidit\u00e0 viene portata a valori inferiori al 5% ed al t\u00e8 nero viene conferito il suo colore scuro ed il suo aroma caratteristico.\nVariet\u00e0.\nLa pi\u00f9 pregiata variet\u00e0 \u00e8 il \"t\u00e8 pecko\", formato con l'utilizzo di germogli e foglioline giovani.\nUna maggiore percentuale di foglie integre si configura in una miglior qualit\u00e0 del prodotto finale.\nPropriet\u00e0.\nLa percentuale di caffeina del t\u00e8 nero \u00e8 la maggiore tra i vari tipi di t\u00e8. Una tazza di t\u00e8 nero infuso per circa 5 minuti, contiene da 40 a 100 mg di caffeina. Un normale caff\u00e8 espresso ne contiene circa 80 mg. La durata dell'infusione \u00e8 essenziale sia per modificare l'aroma dell'infuso, sia per solubilizzare adeguatamente la caffeina ed i tannini.\nFisiologia.\nIl t\u00e8 nero \u00e8 ricco di teofillina che viene usata nella terapia dell'asma e della bronchite.\n\u00c8 presente inoltre, anche se in percentuali estremamente limitate, la teobromina, un alcaloide tipico del cacao.\nLa presenza di questi principi attivi conferisce al t\u00e8 nero propriet\u00e0 stimolanti, eccitanti e diuretiche.\nAnche se in percentuale inferiore al t\u00e8 verde, il t\u00e8 nero contiene polifenoli e tannini."}
{"id": "2636527", "revid": "767487", "url": "https://it.wikipedia.org/wiki?curid=2636527", "title": "Korn\u00e9l \u00c1br\u00e1nyi", "text": "Fu il padre del letterato Emil \u00c1br\u00e1nyi.\nStudi\u00f2 con Fryderyk Chopin e Friedrich Kalkbrenner. Nel 1860 fond\u00f2 il primo periodico musicale ungherese \"Zen\u00e9szeti Lapok\". Scrisse un trattato d'armonia, del 1874, rielaborato nel 1881, e una storia della musica, del 1886."}
{"id": "2636528", "revid": "196159", "url": "https://it.wikipedia.org/wiki?curid=2636528", "title": "Amiata (asino)", "text": "L'asino amiatino \u00e8 una razza di asino molto antica, originaria del continente africano ed evolutasi in Toscana, in particolare sul monte Amiata. Asini amiatini sono stati raffigurati anche da Giotto nella cappella degli Scrovegni di Padova.\nOggi la specie, nonostante il recupero e il registro nell'anagrafe di molti esemplari selezionati e autoctoni, \u00e8 in via di estinzione. Nel 2009, la Coldiretti ha verificato un incremento nell'allevamento degli asini, e la razza Amiata risultava la pi\u00f9 allevata, con 52 allevamenti e 984 capi in totale.\nL'Istituto incremento ippico di Pisa alleva nei pressi di Grosseto, a Cernaia, un gruppo di femmine amiatine per il ripopolamento.\nUtilizzi.\nL'asino \"amiatino\" \u00e8 una razza antica; nella zona del monte Amiata da cui prende il nome era usato come bestia da soma, da tiro e da cavalcatura; infatti, l'asino fin dall'antichit\u00e0 era usato come animale da trasporto di cose e persone pi\u00f9 del cavallo, per la sua resistenza e agilit\u00e0 anche in zone collinari e la sua docilit\u00e0.\nQueste sue caratteristiche caratteriali e la tipicit\u00e0 di questa razza fanno s\u00ec che oggi sia riscoperta in varie parti d'Italia, dove viene allevato per esempio in agriturismi sia per escursioni someggiate che per praticare l'onoterapia, la pet therapy con gli asini.\nPu\u00f2 anche essere allevato con bassa spesa (\u00e8 frugale).\nMorfologia dell'animale.\nL'asino \"amiatino\" ha caratteristiche morfologiche uniche. Il manto grigio presenta la tipica croce nera che scende dal garrese alle spalle. Ha un corpo asciutto e muscoloso, orecchie dritte e bordate di scuro, muso dall'estremit\u00e0 sbiancata, groppa spiovente e collo robusto. Gli arti sono zebrati e, come in altre specie di ungulati tipici delle zone di montagna, sono corti e forti.\nLa femmina ha un'altezza al garrese tra i 119 e i , mentre il maschio tra i 123 e i . I maschi risultano pi\u00f9 alti, con un'impalcatura scheletrica pi\u00f9 consistente ed indici di ossatura e di costituzione pi\u00f9 marcati. La femmina \u00e8 pi\u00f9 leggera, con testa pi\u00f9 lunga e sottile e con una buona conformazione del bacino, tale da far pronosticare un buon sviluppo mammario migliorabile con un'adeguata selezione e quindi con una buona disponibilit\u00e0 alla carriera riproduttiva e produttiva. Lo sviluppo somatico non \u00e8 ancora completato ai cinque anni di et\u00e0 specie per la circonferenza toracica e la larghezza del bacino. Per quanto concerne il profilo metabolico, si osserva, nei soggetti pi\u00f9 anziani, una diminuzione del contenuto emoglobinico e del fosforo ematico, mentre tendono ad aumentare la creatinina ed il cloro.\nVita.\nIn cattivit\u00e0 pu\u00f2 vivere anche 40 anni."}
{"id": "2636530", "revid": "365417", "url": "https://it.wikipedia.org/wiki?curid=2636530", "title": "Fibrati", "text": "I fibrati sono una classe di farmaci ipolipidemizzanti usati nel trattamento dell'ipertrigliceridemia. Strutturalmente sono acidi carbossilici anfipatici.\nStoria.\nL'azione ipolipidemizzante dei fibrati fu scoperta nel 1962 da Thorp e Waring, due ricercatori della Imperial Chemical Industries. Subito dopo aver brevettato la loro scoperta, i due pubblicarono su Nature un paper in cui osservano come il clofibrato fosse, tra quelli testati, il composto pi\u00f9 attivo nell'abbassamento delle concentrazioni di colesterolo e altri lipidi nel plasma e nel fegato dei ratti da laboratorio.\nSempre Thorp, nello stesso anno, in un paper pubblicato su Lancet, osserv\u00f2 che tale effetto era aumentato dalla contemporanea somministrazione di androsterone, un ormone steroideo. Sullo stesso numero di Lancet, Oliver riportava i primi risultati in vivo su pazienti ipercolesterolemici, nei quali si era ottenuto un abbassamento dei livelli plasmatici di colesterolo e trigliceridi.\nNel 1967 il clofibrato ricevette l'autorizzazione all'immissione in commercio sul mercato statunitense da parte della FDA. e in breve tempo, negli Stati Uniti, divenne il farmaco ipolipidemizzante pi\u00f9 prescritto, anche perch\u00e9 non erano ancora presenti sul mercato i sequestranti degli acidi biliari e gli inibitori dell'HMG-CoA reduttasi (statine). L'introduzione della lovastatina nel 1987, cambi\u00f2 radicalmente la situazione.\nNel 1978 vennero diffusi i primi risultati di un vasto studio clinico organizzato dall'OMS, e conclusosi poi nel 1984, dai quali risultava che, nonostante un abbassamento medio del 9% nei livelli di colesterolo ematico, il trattamento con clofibrato non riduceva gli eventi cardiovascolari fatali. Inoltre il trattamento con clofibrato era significativamente correlato con l'insorgenza di calcolosi biliare. La pubblicazione di questi dati fece s\u00ec che il clofibrato venisse di fatto eliminato dalla pratica clinica.\nNel 1981 fu introdotto in terapia in tutti i principali paesi industrializzati il gemfibrozil mentre il fenofibrato, che era presente in alcuni Stati europei gi\u00e0 dal 1975, ha ricevuto l'approvazione per l'immissione in commercio negli Stati Uniti solo nel 1998; per l'AIC da parte della FDA, infatti, si \u00e8 dovuto aspettare una formulazione con principio attivo micronizzato. Il bezafibrato era gi\u00e0 presente sul mercato europeo dal 1977.\nUna volta chiarito che gli effetti collaterali a livello biliare presenti con il clofibrato erano un effetto \"di molecola\" e che non interessava l'intera classe furono organizzati nuovi studi clinici sugli altri fibrati (gemfibrozil e fenofibrato).\nNel 1987 vennero pubblicati i risultati di uno studio finlandese di prevenzione primaria versus placebo con gemfibrozil, condotto su oltre 4\u00a0000 uomini di mezza eta. I risultati confermarono una significativa riduzione dei livelli plasmatici di trigliceridi e LDL e un contemporaneo aumento delle HDL. In funzione di questi effetti era stata registrata una riduzione del 34% dell'incidenza di eventi cardiovascolari maggiori, ma la mortalit\u00e0 totale (per tutte le cause) non era significativamente diversa tra pazienti trattati e gruppo di controllo.\nUn altro studio ad aver riabilitato l'uso dei fibrati, questa volta in prevenzione secondaria, \u00e8 stato pubblicato nel 1999. Nel 2002 il clofibrato \u00e8 stato ritirato dal mercato a causa del rapporto rischio/beneficio non pi\u00f9 favorevole.\nUna meta-analisi del 2010 ha osservato come i fibrati possano essere utili nella prevenzione degli eventi cardiovascolari maggiori in pazienti con dislipidemia combinata, nei quali il trattamento con statine non \u00e8 soddisfacente. \u00c8 stato quindi proposto l'uso dei fibrati nell'ambito della medicina personalizzata.\nIndicazioni terapeutiche.\nI fibrati sono indicati nel trattamento delle ipertrigliceridemie gravi, e nelle iperlipidemie come trattamento di seconda o terza scelta, da soli o in associazioni con statine, Omega-3, niacina o sequestranti degli acidi biliari.\nI trial clinici non depongono a favore del loro uso in monoterapia. I fibrati, infatti, riducono il numero di infarti miocardici non fatali ma non la mortalit\u00e0 totale e sono pertanto indicati soltanto in coloro che sono intolleranti alle statine.\nMalgrado siano meno efficaci nell'abbassare la concentrazione di LDL, i fibrati aumentano i livelli delle HDL, incrementando in tal modo il cosiddetto colesterolo \"buono\", e agiscono soprattutto sopprimendo la concentrazione plasmatica dei trigliceridi; essi sembrano migliorare l'insulinoresistenza quando usati nella dislipidemia associata ad altre condizioni come la sindrome metabolica, l'ipertensione e il diabete mellito di tipo 2.\nIl fenofibrato \u00e8 anche impiegato off-label nel trattamento della sindrome X polimetabolica, alla luce dei positivi risultati di uno studio clinico.\nMolecole.\nNonostante la sua sorte infelice, il precursore della classe, il clofibrato, \u00e8 stato utile come punto di partenza per le modifiche chimiche che hanno portato a derivati pi\u00f9 sicuri ed efficaci. Chimicamente, infatti, tutti i fibrati condividono con il clofibrato una struttura fenossi-isobutirrica, con talvolta interposto uno spaziatore di genere diverso tra il sostituente fenossi e l'acido isobutirrico. L'esterificazione non comporta perdita di attivit\u00e0, a patto che l'estere sia idrolizzabile in vivo in quanto la forma attiva \u00e8 l'acido.\nL'alogenazione in \"para\" \u00e8 un motivo ricorrente in chimica farmaceutica con lo scopo di ridurre il metabolismo del farmaco (in particolare per evitare ossidazione in para, posizione attivata dell'anello) e quindi di aumentarne l'emivita. Parallelamente la doppia metilazione dell'anello benzenico nel gemfibrozil ne incrementa il metabolismo epatico e quindi ne riduce l'emivita.\nI principali derivati dell'acido fibrico che sono stati impiegati in terapia sono:\nFarmacologia.\nMeccanismo d'azione.\nL'assunzione di fibrati riduce i livelli plasmatici di trigliceridi in modo molto pi\u00f9 marcato rispetto alla parallela riduzione di colesterolo. In particolare per quanto concerne il colesterolo si evidenziano la riduzione delle VLDL, l'aumento delle HDL mentre gli effetti sulle LDL sono diversi. Questi effetti sono conseguenza dell'espressione genica indotta dal legame dei fibrati ad alcune sottoclassi dei recettori PPAR.\nMalgrado venissero utilizzati sin dagli anni trenta, il meccanismo d'azione dei fibrati \u00e8 rimasto ignoto finch\u00e9 nel 1990 sono stati identificati i recettori PPAR, una classe di recettori nucleari appartenenti alla super-famiglia dei recettori degli steroidi. \u00c8 stato, infatti, scoperto che i fibrati attivano i PPAR (recettori attivati dal proliferatore del perossisoma), specialmente la sottoclasse alfa (PPAR-\u03b1).\nI PPAR, nelle loro diverse isoforme, giocano un ruolo chiave nell'adipogenesi, nel metabolismo dei lipidi, nella sensibilit\u00e0 all'insulina nell'infiammazione e nella pressione arteriosa, e per questo sono stati oggetto di attenzione come potenziali target farmacologici. L'attivazione dei recettori PPAR induce l'espressione genica di geni che intervengono nel metabolismo lipidico. In particolare i fibrati, attraverso PPAR, regolano la beta ossidazione dei lipidi.\nSecondo alcuni studi sui roditori attivando i PPAR-\u03b1 i fibrati diminuiscono l'espressione genica di fibrinogeno che costituisce un importante fattore di rischio cardiovascolare.\nI fibrati sono strutturalmente e farmacologicamente correlati ai tiazolidindioni, una classe di anti-diabetici che agiscono sui PPAR\u03b3.\nI fibrati sono agonisti del recettore PPAR-\u03b1, presente nel fegato, nel muscolo scheletrico, nel cuore, nel tessuto adiposo e in altri tessuti. L'attivazione del recettore PPAR-\u03b1 provoca:\nFarmacocinetica.\nLa biodisponibilit\u00e0 dei derivati dell'acido fibrico dopo somministrazione orale \u00e8 buona o ottima, e dipende anche dalla forma farmaceutica. In particolare nel caso del fenofibrato un significativo miglioramento dell'assorbimento \u00e8 stato ottenuto in seguito all'introduzione di formulazioni micronizzate. La micronizzazione del principio attivo \u00e8 funzionale a una pi\u00f9 rapida dissoluzione, per migliorare l'assorbimento del farmaco e mitigare l'altrimenti significativo effetto della contemporanea assunzione di cibo sulla biodisponibilit\u00e0.\nI fibrati sono metabolizzati dal citocromo P450 isoforma 3A4.\nLa tabella seguente riassume le caratteristiche farmacocinetiche di alcuni fibrati. \nEffetti collaterali.\nLa maggior parte dei fibrati possono determinare disturbi gastrici e miopatia con aumento della concentrazione plasmatica delle CPK. Il clofibrato era inoltre correlato con un aumentano rischio di calcolosi della colecisti (colelitiasi).\nQuando associati a una statina, i fibrati causano un aumento del rischio di rabdomiolisi, ovvero la distruzione del tessuto muscolare, che pu\u00f2 condurre a insufficienza renale.\nNei primi anni 2000 una statina, la cerivastatina, \u00e8 stata ritirata dal mercato proprio per tale effetto secondario.\nLe statine meno lipofile hanno una minore incidenza di tale effetto collaterale, e sono probabilmente pi\u00f9 sicure quando associate con i fibrati.\nGli studi hanno inoltre dimostrato che l'associazione con fenofibrato \u00e8 quella pi\u00f9 sicura a tal proposito. Viceversa, andrebbe sempre evitata l'associazione con gemfibrozil.\nIl gemfibrozil \u00e8 inibitore metabolico a livello del CYP2C8."}
{"id": "2636535", "revid": "31886", "url": "https://it.wikipedia.org/wiki?curid=2636535", "title": "IF Product Design Award", "text": "L'iF Product Design Award \u00e8 stato introdotto nel 1954 e viene annualmente conferito dal iF International Forum Design. Insieme con il Red Dot Design Award \u00e8 il pi\u00f9 importante premio internazionale di design di prodotto. Ogni anno attira pi\u00f9 di 2.000 prodotti da circa 37 nazioni, che vengono giudicati da esperti di fama per individuare il sigillo di qualit\u00e0 eccezionale. I migliori in assoluto vengono premiati con un premio iF oro, noto come il \"Design Oscar\".\nStoria.\nL'iF Industrie Forum Design \u00e8 attivo da pi\u00f9 di 50 anni. \u00c8 stato lanciato nel 1953 con la \"Special Show for Well-Designed Industrial Goods\" come parte della Fiera di Hannover, con lo scopo iniziale di evidenziare il Design tedesco. Il ruolo dell'istituto si \u00e8 nel tempo evoluto fino a diventare un punto di mediazione tra design e industria a livello internazionale.\nComunit\u00e0.\nL'iF Design Industrial Forum \u00e8 affiancato da altre organizzazioni professionali di design di tutto il mondo per sensibilizzare l'opinione pubblica in merito alla progettazione. Progettisti che sono membri della Industrial Designers Society of America (IDSA), Verband Deutscher Industrie e.V. Designer (VDID), e International Council of Societies of Industrial Design (ICSID), sono solo alcune delle comunit\u00e0 internazionali che partecipano alla competizione iF Product Design."}
{"id": "2636540", "revid": "729019", "url": "https://it.wikipedia.org/wiki?curid=2636540", "title": "Caserma Antonio Baldissera", "text": "La caserma Antonio Baldissera si trova a Firenze sul Lungarno Pecori Giraldi 4. La zona militare occupa un ampio isolato tra i viali di Circonvallazione e l'Arno, tra il viale della Giovine Italia, viale Duca degli Abruzzi, viale Giovanni Amendola e il lungarno. La caserma \u00e8 sede del Comando regione carabinieri Toscana ed appartiene al demanio militare.\nStoria.\nFino alla met\u00e0 dell'Ottocento questa zona a ridosso delle mura cittadine era occupata da mulini, filande e bagni pubblici, oltre agli edifici che ospitavano la Zecca Reale. Dal 1835 vi si trovava il nuovo ponte San Niccol\u00f2, che sostituiva il precedente ponte Reale, iniziato nel 1317 e mai terminato.\nCon i lavori di sistemazione dei viali e dei lungarni diretti da Giuseppe Poggi per Firenze Capitale, nella zona venne previsto un grande \"parterre\" verde, con bagni pubblici, stabilimenti sportivi e ricreativi, come esistevano in altre citt\u00e0 europee, da ospitarsi in un edificio posto dal lato del lungarno a fare da quinta scenografica al grande spazio a giardino.\nTuttavia, nel tentativo di risolvere la complessa questione della collocazione di una caserma di cavalleria prossima al centro della citt\u00e0, il comune opt\u00f2 nel 1881 per sacrificare la zona verde a favore dell'insediamento militare, cedendo gratuitamente all'amministrazione militare tutta la grande area tra il lungarno e piazza Cesare Beccaria (compreso quindi anche il lotto sul quale attualmente insiste d'Archivio di Stato), e questo sulla base di varie considerazioni che tra l'altro tenevano di conto della parallela restituzione all'Istituto di Studi Superiori degli ambienti gi\u00e0 destinati alle Scuderie di San Marco. Il cantiere, aperto nel 1894 (forse su progetto di un non meglio identificato ingegnere e capitano del Genio militare Cecchi) port\u00f2 alla realizzazione di un primo edificio che consent\u00ec gi\u00e0 nel 1897 di ospitare l'8\u00ba Reggimento \"Lancieri di Montebello\". Successivamente si stabilirono nel complesso il 5\u00ba Reggimento \"Lancieri di Novara\" e il 3\u00b0 Savoia Cavalleria.\nPer quanto le vicende relative a questi anni non appaiano del tutto chiarite, l'attuale fabbrica che prospetta sul lungarno Pecori Giraldi dovrebbe tuttavia essere frutto di un cantiere successivo, chiuso nel 1909 (come correttamente riportato nel repertorio di Bargellini e Guarnieri) e presumibilmente riconducibile a un progetto dell'architetto Oreste Leoncini, generale del Genio militare. Nello stesso 1909 si stabil\u00ec nella struttura il Reggimento \"Cavalleggeri di Alessandria\" (14\u00ba) e dal 1920 un Reggimento misto di Artiglieria. Quest'ultimo insediamento coincise con la nuova denominazione della caserma, intitolata al generale Antonio Baldissera, morto a Firenze nel 1917.\nDal 1945 la struttura fu destinata prima alla 5\u00aa Brigata carabinieri e al 6\u00ba Battaglione carabinieri \"Toscana\" quindi, con la soppressione della brigata nel 1992, divenne sede del Comando regione carabinieri Toscana che ancora occupa l'edificio.\nCantieri di restauro si sono avuti nel 1988-1989 e ancora tra il 1996 e il 1998.\nDescrizione.\nIl vasto edificio principale venne progettato dall'architetto Cecchi, che si ispir\u00f2 a un gusto neomedievale allora in voga, con un aspetto simile a un fortilizio che venne ritenuto adeguato all'uso militare.\nIl complesso, chiuso all'esterno da un alto muro di cinta che determina un'ampia isola di forma trapezoidale tra il viale Giovane Italia e il viale Giovanni Amedola, vede al centro una piazza originariamente destinata a maneggio, a fregio della quale si dispongono vari edifici isolati, un tempo destinati a scuderie, pagliere, mascalcia, e via dicendo, con dal lato del viale Duca degli Abruzzi quello che tra gli annessi appare la costruzione di maggior interesse, originariamente cavallerizza coperta.\nL'edificio principale, emergente anche per lo sviluppo in altezza, \u00e8 un grande fabbricato che prospetta sul lungarno Pecori Giraldi, organizzato attorno a tre corti interne e segnato da elementi di gusto neomedioevale, evidentemente pensati come consoni ad un edificio militare nel loro rimandare a un'et\u00e0 di fortilizi, e tuttavia trattati in forme oltremodo correnti e riassuntive, comunque estranee alla tradizione locale.\nCaratterizzano fortemente il prospetto tre corpi in soprelevazione rispetto al corpo centrale, posti uno al centro e due dai lati, di modo che - anche per l'altezza di questi che si pone in evidente allineamento con quella della vicina torre della Zecca Vecchia - si \u00e8 portati a leggere la facciata al pari di un castello turrito. Il coronamento \u00e8 arricchito da un parapetto segnato da una successione di formelle trilobate a straforo, che si sono dette ispirate a quelle che segnano la Loggia de' Lanzi, ma che in realt\u00e0 appaiono gi\u00e0 in progetti di fabbriche militari degli anni ottanta del tenente colonnello Giovanni Castellazzi, la cui opera appare il pi\u00f9 diretto riferimento per il nostro edificio.\nSempre sul lato che guarda all'Arno si trova il portale principale, con un protiro che regge un balcone tramite pilastri e colonne corinzie. Dall'androne voltato si accede al cortile di forma quadrata, scandito da arcate a tutto sesto su pilastri a fascia con capitelli a foglia d'acqua, desunti dall'architettura trecentesca fiorentina. Sugli affacci interni dei piani superiori si trovano vari stemmi di reggimenti di forma romboidale, che ricordano alcuni gloriosi reggimenti italiani. I portici del cortile sono decorati da numerose lapidi, che ricordano alcuni militari illustri ed i momenti pi\u00f9 significativi della vita della caserma.\nSul retro si trova una vasta piazza d'armi, invisibile dall'esterno per gli edifici che la circondato, dove un tempo erano ospitate le scuderie, le paglierie ed i maneggi per i cavalli."}
{"id": "2636541", "revid": "135673", "url": "https://it.wikipedia.org/wiki?curid=2636541", "title": "Fort Vancouver", "text": "Fort Vancouver \u00e8 stato un avamposto britannico lungo il fiume Columbia che serviva come quartier generale della Compagnia della Baia di Hudson nel distretto di Columbia che all'epoca copriva anche l'Oregon Country. Chiamato cos\u00ec in onore di George Vancouver, il forte era situato nelle vicinanze dell'attuale citt\u00e0 di Portland. L'avamposto venne costruito nel 1824, nell'ordine di proteggere gli interessi della Compagnia della Baia di Hudson nel commercio delle pellicce."}
{"id": "2636542", "revid": "408657", "url": "https://it.wikipedia.org/wiki?curid=2636542", "title": "Convivio (dialogo)", "text": ""}
{"id": "2636543", "revid": "339392", "url": "https://it.wikipedia.org/wiki?curid=2636543", "title": "Caserma Baldissera", "text": ""}
{"id": "2636546", "revid": "729019", "url": "https://it.wikipedia.org/wiki?curid=2636546", "title": "E-mu Systems", "text": "E-mu Systems, Inc. \u00e8 una compagnia produttrice di sintetizzatori, tra le pi\u00f9 note nella produzione di campionatori e workstation a basso costo.\nStoria.\nFondata nel 1971 da Scott Wedge e Dave Rossum, la \"E-mu\" cominci\u00f2 la propria attivit\u00e0 producendo sintetizzatori modulari. In questo stesso periodo la compagnia costru\u00ec anche una serie di tastiere digitali a scanning, e svilupp\u00f2, assieme alla \"Solid State Microtechnologies\", vari moduli per sintetizzatori analogici a circuito integrato, che vennero successivamente utilizzati da molte aziende produttrici. Nel 1979 \"E-mu\" mise in commercio l'\"Audity\", il primo sintetizzatore non modulare, di cui venne costruita una sola unit\u00e0. Nello stesso anno, Wedge e Rossum videro il Fairlight CMI e decisero di costruire un campionatore pi\u00f9 economico. L\"'Emulator\" venne messo sul mercato nel 1981 al prezzo di 7.900 dollari contro i 30.000 del CMI.\nIn seguito vennero messe in commercio due nuove versioni dell'Emulator, l'\"Emulator II\" e l\"'Emulator III\", ed una linea di moduli rack chiamati \"E-mu Proteus\", contenenti dei campionamenti pre-registrati e memorizzati su una ROM. Nel 1987, la drum sampler \"SP-1200\" offr\u00ec un complesso di campionamenti sonori, di drum e non solo, che divent\u00f2 strumento di base per i producer di hip-hop. Nel 1993 l'azienda venne acquistata dalla \"Creative Technology\" e cominci\u00f2 a focalizzarsi sulla produzione di schede audio per PC. Nel 1998 la \"E-mu\" fu unita alla \"Ensoniq\", altro marchio di propriet\u00e0 \"Creative Technologies\".\nNel 2001 la linea di moduli \"Proteus\" fu ricostruita nella forma di due unit\u00e0 separate, le \"Command Stations\" \"XL7\" e \"MP7\", caratterizzate da una polifonia a 128 voci, un'avanzata tecnologia di sintesi, ed un sequencer multitraccia. Una linea complementare di tastiere per sintetizzatori venne anch'essa costruita utilizzando la stessa tecnologia. I successivi prodotti E-mu furono esclusivamente software per PC.\nIl primo di questi, messo in commercio nel 2004, fu l'\"Emulator X\", una versione virtuale dell'\"Emulator\". Mentre la card PCI veniva usata per ingresso ed uscita del segnale audio, gli algoritmi per l'esecuzione sonora non si basavano pi\u00f9 su un hardware dedicato ma venivano eseguiti direttamente dal software. L\"'E-mu Proteus X\", versione virtuale degli effetti sonori dei moduli \"Proteus\", venne messo sul mercato nel 2005.\nLa sede della \"E-mu\" si trovava a Scotts Valley, precisamente sulla \"Green Hills Road\". La stessa via ospitava anche le sedi di altre importanti aziende quali Borland, Frednet, NaviSite, OC96 Networks, Rain Maker, Seagate Technology e Thuridion."}
{"id": "2636551", "revid": "287204", "url": "https://it.wikipedia.org/wiki?curid=2636551", "title": "Nazionale di pallacanestro dell'Islanda", "text": "La nazionale di pallacanestro dell'Islanda partecipa alle competizioni internazionali di pallacanestro organizzate dalla FIBA. \u00c8 gestita dalla Federazione cestistica dell'Islanda.\nStoria.\nLa nazionale ha ottenuto una storica qualificazione a Eurobasket 2015.\nHa vinto due edizioni della Promotion Cup nel 1988 e nel 1990."}
{"id": "2636557", "revid": "27672270", "url": "https://it.wikipedia.org/wiki?curid=2636557", "title": "Costa da Caparica", "text": ""}
{"id": "2636558", "revid": "671029", "url": "https://it.wikipedia.org/wiki?curid=2636558", "title": "Farsta", "text": "Farsta \u00e8 una delle 14 circoscrizioni amministrative di Stoccolma, in Svezia.\nSi trova a circa 8 chilometri a sud rispetto al centro cittadino della capitale svedese, ed il suo territorio \u00e8 suddiviso nei seguenti quartieri:\n\"Fagersj\u00f6\", \"Farsta\", \"Farsta strand\", \"Farstan\u00e4set\", \"Gubb\u00e4ngen\", \"H\u00f6kar\u00e4ngen\", \"Larsboda\", \"Sk\u00f6ndal\", \"Svedmyra\" e \"Tallkrogen\". All'anno 2004 la popolazione ammontava a 45.463 persone distribuite su un'area di 15.40 km\u00b2, per una densit\u00e0 di 2.952,14 abitanti per km\u00b2.\nSul suo suolo sono presenti numerose collinette, seppur il rilievo pi\u00f9 alto sia il \"Rottnerosbacken\" con i suoi 71 metri di altitudine.\nLa circoscrizione di Farsta \u00e8 nata ufficialmente nel 1926. Il 23 ottobre 1960 fu inaugurato il Farsta Centrum, ad oggi uno dei centri commerciali pi\u00f9 importanti di Stoccolma."}
{"id": "2636561", "revid": "124197635", "url": "https://it.wikipedia.org/wiki?curid=2636561", "title": "Lolita Davidovich", "text": "Biografia.\nNata a London, Ontario, figlia di immigranti provenienti dalla ex Jugoslavia, il padre era di Belgrado, la capitale della Serbia, mentre la madre slovena. Fino alla fanciullezza parlava soltanto serbo. Ha studiato presso la Herbert Berghof Studio di New York.\nLa sua prima apparizione di rilievo \u00e8 avvenuta nel film \"Scandalo Blaze\" (1989), accanto a Paul Newman, battendo la concorrenza di oltre 600 altre attrici, nel ruolo della ballerina di burlesque Blaze Starr.\nSuccessivamente ha preso parte alla prima serie della serie televisiva prodotta da Showtime \"The L Word\", nel ruolo di Francesca Wolff, e poi a un episodio della serie \"\" nel 2005.\nNegli anni duemila si \u00e8 distinta in numerosi ruoli in varie serie televisive statunitensi quali \"Rizzoli &amp; Isles\" (2011) e \"Psych\" (2012).\nVita privata.\nLolita Davidovich \u00e8 sposata con il regista e scrittore Ron Shelton, da cui \u00e8 stata diretta sul set in tre occasioni. Risiedono a Los Angeles e Ojai, California e hanno due figli.\nDoppiatrici italiane.\nNelle versioni in italiano dei suoi lavori, Lolita Davidovich \u00e8 stata doppiata da:"}
{"id": "2636562", "revid": "339392", "url": "https://it.wikipedia.org/wiki?curid=2636562", "title": "Genere (letteratura)", "text": ""}
{"id": "2636563", "revid": "4175", "url": "https://it.wikipedia.org/wiki?curid=2636563", "title": "Jan Breydel Stadion", "text": ""}
{"id": "2636569", "revid": "125732003", "url": "https://it.wikipedia.org/wiki?curid=2636569", "title": "Palazzo Reale (Belgrado)", "text": "Il Palazzo Reale () forma, insieme al Palazzo Bianco (\u0411\u0435\u043b\u0438 \u0434\u0432\u043e\u0440) e ad altri annessi ed edifici minori, il Complesso Reale di Belgrado, ossia la dimora della famiglia regnante di Jugoslavia.\nCostruito per volont\u00e0 del re Alessandro I tra il 1924 e il 1929, divenne la sua residenza ufficiale e quella del figlio, il re Pietro II. Attualmente \u00e8 abitata dal pretendente al trono di Serbia, il principe Aleksandar Kara\u0111or\u0111evi\u0107.\nStoria.\nI sovrani di Serbia appartenenti alla dinastia degli Obrenovi\u0107 avevano fatto costruire la reggia nel centro di Belgrado, il Palazzo Vecchio. Dopo la rivolta contro Alessandro I Obrenovi\u0107 in cui il sovrano fu ucciso, sal\u00ec al trono Pietro I Kara\u0111or\u0111evi\u0107 che scelse come propria dimora lo stesso edificio abitato dal predecessore e fece erigere accanto ad esso un nuovo palazzo per trasferirvi la corte.\nFu suo figlio, Alessandro I Kara\u0111or\u0111evi\u0107, divenuto monarca nel 1921 e che assunse il titolo di re di Jugoslavia nel 1929, che decise di costruire un complesso reale distante dal centro della citt\u00e0 dove inserire un'altra residenza di corte che fosse distinta da quella voluta e usata dalla dinastia rivale. Scelse, quindi, la zona di Dedinje per creare la sua nuova reggia.\nIl progetto principale ed il primo ad essere realizzato fu il palazzo reale. Il sovrano sovraintese personalmente alla sua costruzione, e, finch\u00e9 non fu completato, decise di risiedere in un piccolo edificio in stile rurale serbo, fatto costruire appositamente a poca distanza dal cantiere: la \"Slamnata ku\u0107a\".\nArchitettura.\nRe Alessandro scelse di costruire la sua reggia in uno stile che richiamasse quello tradizionale serbo, con particolare riferimento all'architettura religiosa e monasteriale. Il progetto e la realizzazione del palazzo furono affidati all'architetto \u017divojin Nikoli\u0107, accademico reale, coadiuvato dai colleghi russi Nikolaj Krasnov e Viktor Lukomskij.\nLe pareti esterne sono rivestite di marmo bianco proveniente dall'isola croata di Bra\u010d; dello stesso materiale sono le colonne dell'atrio. Esternamente, l'edificio si presenta molto lineare, il movimento \u00e8 dato dalle numerose aperture finestrate impreziosite da colonnette istoriate e inserite in una struttura talvolta ad arcate, talvolta trabeata. I motivi decorativi dei capitelli sono floreali con inserti animali. La facciata principale \u00e8 preceduta da un portico, aggettante rispetto al corpo dell'edificio, ad una sola campata i cui archi sono sorretti da colonne appaiate sormontate da un capitello unico finemente scolpito.\nLa parete occidentale \u00e8 affiancata da una grande terrazza che si affaccia sulla vallata sottostante da cui si gode la vista dei quartieri meridionali di Belgrado, sul parco Top\u010dider e sul monte Avala. Al centro della terrazza sono sistemate aiuole fiorite; una balaustra marmorea ne delimita il perimetro verso il pendio, e, al di sotto di essa, si aprono altri terrazzamenti in cui sono sistemati piscine e giardini all'italiana.\nLa cappella.\nSul lato meridionale del palazzo, \u00e8 inserito un porticato formato dal prolungamento delle pareti orientale ed occidentale, che unisce la reggia alla cappella di sant'Andrea apostolo, patrono della famiglia Kara\u0111or\u0111evi\u0107.\nLa cappella \u00e8 stata disegnata con la volont\u00e0 di richiamare le radici storiche della Serbia: il sovrano, infatti, ha voluto che si ispirasse alla piccola chiesa reale di Stefano Milutin nel monastero di Studenica e alla chiesa di Sant'Andrea lungo il fiume Treska in Macedonia. Anche gli interni della cappella sono un richiamo alle radici storiche: i pittori russi che vi lavorarono copiarono i pi\u00f9 importanti affreschi dei monasteri medievali serbi e li riprodussero l\u00ec.\nArte.\nIl palazzo reale \u00e8 strutturato su tre piani con mansarda. Al piano terreno \u00e8 presente un grande atrio con soffitti a volta sorretti da colonne tozze, il pavimento in pietra, decorato con quadri raffiguranti alcuni affreschi dei monasteri di De\u010dani e Sopo\u0107ani. La sala dorata, in cui \u00e8 esposta la \"Sacra Famiglia\" di Jacopo Palma il Vecchio, e sala da pranzo sono decorate in stile barocco ed hanno possenti soffitti lignei a cassettoni, la sala blu, \u00e8, invece, in stile rinascimentale; un'altra stanza importante \u00e8 la biblioteca reale. \nNelle sale del piano terra sono esposti numerosi dipinti: oltre a diversi ritratti dei sovrani jugoslavi, ci sono opere di maestri sia locali che internazionali, tra cui la \"Parabola del figliol prodigo\" di Giuseppe Maria Crespi, \"Venere e Adone\" di Nicolas Poussin, ritratto giovanile della duchessa Marija Aleksandrovna di Franz Xaver Winterhalter, la \"Schiava bianca\" di Vlaho Bukovac e gli \"Uccelli\" di Melchior d'Hondecoeter.\nIl primo piano \u00e8 occupato dagli appartamenti privati della famiglia reale e presenta un arredamento eclettico con mobilio in stile Impero, Luigi XVI e Napoleone III.\nAlessandro I fece inserire nel seminterrato del palazzo alcune stanze utilizzate dalla famiglia reale per il riposo e il divertimento, quali il teatro in cui fu installato il primo cinema privato della Jugoslavia, la sala del fumo che era l'unico locale dove l'etichetta consentiva di fumare, la sala del biliardo e quella della fontana. Tutti i locali presentano soffitti lignei e una decorazione che gli artisti russi che la eseguirono ripresero dal palazzo dei Terems del Cremlino di Mosca. I motivi ornamentali richiamano il tema mitologico dell'uccello homa, scene delle legende persiane e di Shahraz\u0101d, e dell'epica serba che canta le gesta di Stefano Du\u0161an."}
{"id": "2636577", "revid": "547034", "url": "https://it.wikipedia.org/wiki?curid=2636577", "title": "Sha Tin", "text": "Sha Tin (in cinese \u6c99\u7530) \u00e8 un'area appartenente ai Nuovi Territori di Hong Kong, situata nel distretto omonimo.\nGeografia.\nIl centro abitato di Sha Tin, che oggi supera i 500000 abitanti, sorge sulle rive del fiume Shing Mun. Prende il nome dai campi sabbiosi che hanno poi lasciato posto ai primi fabbricati, dove oggi sorge Sha Tin Dai Yat Shing (Sha Tin, the first town). Il centro si \u00e8 poi allargato ad un territorio pi\u00f9 esteso, e oggi il centro di Sha Tin presenta il centro commerciale \"New Town Plaza\", che attira gente da tutti i territori di Hong Kong.\nTrasporti.\nSha Tin presenta nel proprio distretto due linee della MTR (la metropolitana di Hong Kong). \nLa \"East Rail Line\" comprende qui le stazioni di Sha Tin, Tai Wai (anche snodo per la \"Ma On Shan line\", e Sha Tin Racecourse (vicina al celebre ippodromo di Sha Tin).\nLa \"Ma On Shan Line\" comprende in questo territorio le stazioni di Shek Mun, Che Wang Si, East Sha Tin e, appunto, la stazione di Taiwai.\nA livello di rete stradale, Sha Tin sorge nell'asse Kowloon - Shenzhen, e lo stesso disttretto \u00e8 collegato a Kowloon tramite il \"Lion Rock Tunnel\"\nAttrattive.\nOltre al centro commerciale \"New Town Plaza\", Sha Tin attira turisti per l'Heritage Museum, con frequenti mostre sulla cultura cinese e di Hong Kong. Molto frequentato \u00e8, eccetto in estate, l'ippodromo di Sha Tin."}
{"id": "2636586", "revid": "327653", "url": "https://it.wikipedia.org/wiki?curid=2636586", "title": "Dionisio di Corinto", "text": ""}
{"id": "2636594", "revid": "729019", "url": "https://it.wikipedia.org/wiki?curid=2636594", "title": "Ferrovia San Gallo-Trogen", "text": "La ferrovia San Gallo-Trogen, (in tedesco Trogenerbahn, acronimo \"TB\"), \u00e8 una linea ferroviaria a scartamento metrico della Svizzera che oggi fa parte del gruppo Appenzeller Bahnen.\nStoria.\nNel 1900 si costitu\u00ec la societ\u00e0 Strassenbahn St.Gallen-Speicher-Trogen per la costruzione e l'esercizio di una linea a scartamento ridotto (1000\u00a0mm) tra il centro abitato di San Gallo, capoluogo dell'omonimo cantone, Speicher e Trogen nel cantone di Appenzello esterno, in base ad una concessione federale ottenuta l'anno precedente.\nLa linea venne inaugurata il 10 luglio 1903; il traffico passeggeri inizi\u00f2 subito, mentre quello merci fu attivato il successivo 14 ottobre.\nLa societ\u00e0 concessionaria cambi\u00f2 ragione sociale nel 1961 in Trogenerbahn AG.\nLa stazione centrale di San Gallo \u00e8 oggi, (2011), un nodo ferroviario importante per tutta la Svizzera orientale: si pu\u00f2 raggiungere con la ferrovia la regione renana, la regione del lago di Costanza, l'Appenzello e la Svizzera centrale. Nel gennaio del 2006 la ferrovia \u00e8 entrata a far parte del gruppo societario \"Appenzeller Bahnen\".\nOggi la linea \u00e8 classificata come S21 nella rete celere di San Gallo.\nDal 9 dicembre 2018 la linea \u00e8 stata raccordata con la vicina ferrovia San Gallo-Gais-Appenzello, permettendo l'effettuazione di corse tra Trogen ed Appenzello (Durchmesserlinie).\nCaratteristiche.\nLa linea, a scartamento metrico, \u00e8 lunga 9,8\u00a0km. La linea \u00e8 elettrificata a corrente continua con la tensione di 1.500 V (750 V fino al 1933, 900 V dal 1933 al 1942, 1000 V dal 1942 al 2018). La pendenza massima raggiunta dal percorso, tutto ad aderenza naturale, \u00e8 del 76 per mille; si tratta della massima pendenza superata da una ferrovia svizzera senza l'aiuto della cremagliera. La ferrovia, in parte del suo percorso si svolge su tratta urbana comune con la circolazione stradale in maniera analoga alle tranvie. La tensione di linea in tale tratto \u00e8 abbassata a 600 volt come per i tram urbani.\nUn tratto di circa 1,5\u00a0km \u00e8 a doppio binario, utilizzato sino al 1957 anche dalla rete tranviaria di San Gallo.\nMateriale rotabile.\nIl materiale rotabile originario era costituito da quattro elettromotrici a carrelli con vano bagagliaio e postale (serie CFZe 4/4 1\u00f74), tutte costruite dalla SIG con parte elettrica MFO; nel 1906 venne consegnata dalla SWS una quinta elettromotrice.\nTra il 1952 e il 1953 SWP e MFO consegnarono tre nuove elettromotrici (serie CFe 4/4 6\u00f78); nel 1965 la Trogenerbahn rilev\u00f2 dalla cessata rete tranviaria di Losanna altre tre elettromotrici (BDe 4/4 3\u00f75) costruite dieci anni prima da ACMV e BBC.\nLa consegna tra il 1975 e il 1977 di cinque complessi motrice-rimorchiata (serie BDe 4/8 21\u00f725) realizzati da FFA, SWP e BBC permise l'accantonamento delle motrici della prima dotazione e di quelle ex Losanna: queste ultime vennero cedute nel 1977 alla societ\u00e0 austriaca Stern &amp; Hafferl, mentre delle prime rimase solo la motrice numero 1 (rinumerata 23 nel 1964) ceduta nel 1975 al Tram-Museum Z\u00fcrich.\nDal 2004 sono stati consegnati dalla Stadler cinque elettrotreni (serie Be 4/8 31\u00f735) che hanno rimpiazzato i convogli risalenti agli anni Settanta, in parte ceduti alla ferrovia del Renon. Tali convogli sono stati a loro volta sostituiti e ceduti alla tranvia Neuch\u00e2tel-Boudry in seguito alla consegna, dal 2018, degli Stadler Tango acquistati per l'apertura della Durchmesserlinie."}
{"id": "2636600", "revid": "154893", "url": "https://it.wikipedia.org/wiki?curid=2636600", "title": "Sensore ossigeno", "text": ""}
{"id": "2636603", "revid": "154893", "url": "https://it.wikipedia.org/wiki?curid=2636603", "title": "Analizzatore d'ossigeno", "text": ""}
{"id": "2636606", "revid": "154893", "url": "https://it.wikipedia.org/wiki?curid=2636606", "title": "Pulito per ossigeno", "text": ""}
{"id": "2636608", "revid": "154893", "url": "https://it.wikipedia.org/wiki?curid=2636608", "title": "Pulito ossigeno", "text": ""}
{"id": "2636618", "revid": "287204", "url": "https://it.wikipedia.org/wiki?curid=2636618", "title": "Tai Wai", "text": "Tai Wai () \u00e8 un'area di Hong Kong, appartenente ai cosiddetti Nuovi Territori. Si trova nel distretto di Sha Tin.\nStoria.\nTai Wai fu costruita nel 1574, durante la dinastia Ming e prese forma da un villaggio tradizionale cinese di contadini. All'epoca si chiamava \"Chik Chuen Wai\" (in cinese: ). Negli anni 1970 funse da complesso industriale, ma oggi poche fabbriche sono ancora in funzione; la maggior parte di esse viene utilizzata come magazzino. \nIl villaggio di Tai Wai era il pi\u00f9 grande e il pi\u00f9 vecchio nel territorio di Sha Tin ed era originariamente composto da 16 famiglie. La pi\u00f9 numerosa era la famiglia \"Wai\", secondo la leggenda discendente dal famoso generale Han Xin della dinastia Han. I discendenti Han hanno poi cambiato il loro cognome in \"Wai\".\nTrasporti.\nLa sua stazione MCR collega le linee \"Ma On Shan Line\" e \"East Rail Line\".\nA Tai Wai vi sono ben 5 terminal bus:"}
{"id": "2636621", "revid": "77594", "url": "https://it.wikipedia.org/wiki?curid=2636621", "title": "The Haymarket", "text": ""}
{"id": "2636622", "revid": "767487", "url": "https://it.wikipedia.org/wiki?curid=2636622", "title": "Urban Dub", "text": "Gli Urban Dub sono un gruppo musicale dub britannico."}
{"id": "2636631", "revid": "1543377", "url": "https://it.wikipedia.org/wiki?curid=2636631", "title": "Natsu no arashi!", "text": " \u00e8 un manga scritto e illustrato da Jin Kobayashi, conosciuto per il suo lavoro precedente \"School Rumble\". Il manga \u00e8 stato pubblicato sulla rivista \"Monthly Gangan Wing\" di Square Enix dal 25 agosto 2006 al 22 settembre 2010, e fino a settembre 2009 sei \"tank\u014dbon\" sono stati pubblicati. La trasmissione dell'adattamento anime \u00e8 iniziata il 5 aprile 2009.\nTrama.\nIl tredicenne Yasaka \u00e8 a casa del nonno durante le vacanze estive. Un giorno entra in un bar e incontra Arashiyama Sayoko (in breve Arashi), una bellissima ragazza dall'apparente et\u00e0 di 16 anni. Dopo averla aiutata a scappare da un uomo che diceva di volerla riportare ai suoi genitori, Yasaka si rende conto che Arashi non \u00e8 una normale umana ma un fantasma, infatti la ragazza era morta 60 anni prima durante i bombardamenti della seconda guerra mondiale. Pi\u00f9 avanti conoscer\u00e0 altre persone come lei fra cui Kaya, la migliore amica di Arashi, Kanako, una ragazza che cerca in tutti i modi di distruggere Arashi, e Yayoi amica di Kanako che pare in fin di vita.\nMedia.\nAnime.\nNel novembre 2008, Square Enix annunci\u00f2 un adattamento anime della serie. La serie anime \u00e8 stata diretta da Akiyuki Shinbo, Shin \u014cnuma e Ken'ichi Ishikura, mentre Katsuhiko Takayama ha supervisionato la sceneggiatura, il character design \u00e8 stato realizzato da Kazuhiro Ota e la serie \u00e8 stata realizzata dallo studio Shaft. La serie \u00e8 stata trasmessa il 5 aprile 2009 con un totale di 13 episodi. Una seconda stagione, intitolata \u00e8 stata annunciata nel giugno 2009.\nEntrambe le stagioni sono state trasmesse in simulcast in inglese sul sito di streaming video Crunchyroll\nMusica.\nDurante la prima stagione vengono utilizzati quattro brani musicali: la sigla di apertura, uno di chiusura e due temi di chiusura speciali per gli episodi sei e undici. Il tema di apertura \u00e8 di Omokage Lucky Hole e il tema di chiusura \u00e8 di Ry\u014dko Shiraishi. Per l'episodio sei, il tema di chiusura \u00e8 di Ry\u014dko Shiraishi e il tema di chiusura dell'episodio 11 \u00e8 di Yui Horie.\nLa seconda stagione utilizza due sigle musicali. Il tema di apertura \u00e8 di Etsuko Yakushimaru e il tema di chiusura \u00e8 di Ry\u014dko Shiraishi, Kaori Nazuka, Ai Nonaka and Yui Horie."}
{"id": "2636635", "revid": "1543377", "url": "https://it.wikipedia.org/wiki?curid=2636635", "title": "Epipactis microphylla", "text": "L'elleborina minore (Epipactis microphylla ) \u00e8 una piccola pianta erbacea perenne dai delicati fiori, appartenente alla famiglia delle Orchidacee.\nEtimologia.\nl termine \"Epipactis\" si trova per la prima volta negli scritti di Dioscoride Pedanio (Anazarbe in Cilicia, 40 circa - 90 circa) che fu un medico, botanico e farmacista greco antico che esercit\u00f2 a Roma ai tempi dell'imperatore Nerone. L'origine di questo termine \u00e8 sicuramente greca, ma l'etimologia esatta ci rimane oscura (qualche testo lo traduce con \u201ccrescere sopra\u201d). Sembra comunque che in origine sia stato usato per alcune specie del genere \"Helleborus\". In tempi moderni il nome del genere fu creato dal botanico e anatomista germanico Johann Gottfried Zinn (1727 \u2013 1759), membro tra l'altro dell'Accademia delle Scienze di Berlino, in una pubblicazione specifica sul genere \"Epipactis\" nel 1757. \nL'epiteto specifico (\"microphylla\") significa letteralmente \u201ca foglie piccole\u201d.\nIl binomio scientifico di questa pianta inizialmente era \"Serapias microphylla\", proposto dal botanico svizzero Jakob Friedrich Ehrhart (1742 -1795) in una pubblicazione del 1785, modificato successivamente in quello attualmente accettato \"Epipactis microphylla\" proposto dal botanico, naturalista, e tassonomista svedese Olof Peter Swartz (1760-1816) in una pubblicazione del 1800.\nIn lingua tedesca questa pianta si chiama \"Kleinbl\u00e4ttrige Sumpfwurz\"; in francese si chiama \"\u00c9pipactis \u00e0 petites feuilles\"; in inglese si chiama \"Small leaved Helleborine\".\nDescrizione.\n\u00c8 una pianta erbacea perenne alta da 15 a 50\u00a0cm. La forma biologica di questa orchidea \u00e8 geofita rizomatosa (G rizh), ossia \u00e8 una piante con un particolare fusto sotterraneo, detto rizoma, che ogni anno si rigenera con nuove radici e fusti avventizi. Queste piante, contrariamente ad altri generi delle orchidee, non sono \u201cepifite\u201d, ossia non vivono a spese di altri vegetali di maggiori proporzioni (hanno cio\u00e8 un proprio rizoma).\nRadici.\nLe radici sono numerose e secondarie da rizoma.\nFoglie.\nLe foglie, poche (da 3 a 6) a disposizione spiralata lungo il fusto, sono intere a forma stretto-lanceolata con apice acuto; sono sessili, appena amplessicauli e lievemente carenate. La lamina \u00e8 percorsa da diverse nervature longitudinali. Le foglie superiori sono progressivamente pi\u00f9 ristrette e pi\u00f9 corte; in tutti i casi anche le maggiori hanno una lunghezza minore dell'internodo corrispondente. Il colore \u00e8 verde-grigio. Dimensioni delle foglie: larghezza 0,8\u00a0cm; lunghezza 3\u00a0cm. \nInfiorescenza.\nL'infiorescenza \u00e8 un racemo terminale, lineare con fiori spaziati (al massimo 20 per infiorescenza), penduli e pedicellati; la disposizione \u00e8 leggermente unilaterale. Alla base del pedicello sono presenti delle brattee erbacee a forma lanceolata. Queste brattee sono di tipo fogliaceo non pi\u00f9 grandi dell'ovario, mentre quelle superiori sono progressivamente pi\u00f9 piccole; tutte sono pendule come i fiori. I fiori sono resupinati, ruotati sottosopra tramite torsione del pedicello (e non dell'ovario come nel genere \"Cephalanthera\"). \nFiore.\nI fiori sono ermafroditi ed irregolarmente zigomorfi, pentaciclici (perigonio a 2 verticilli di tepali, 2 verticilli di stami, 1 verticillo dello stilo). I fiori all'esterno sono colorati normalmente di verde, mentre all'interno sono biancastri con sfumature violette. I fiori profumano debolmente di vaniglia e non si aprono molto neppure in pieno sole. Dimensione del fiore: 6 \u2013 10\u00a0mm.\nFrutti.\nIl frutto \u00e8 una capsula obovoide a pi\u00f9 coste contenente moltissimi, minuti semi. Anche le capsule, come i fiori, sono orizzontali o pendule.\nRiproduzione.\nQueste piante si riproducono tramite l'impollinazione; sono piante nettarifere, quindi abbiamo una impollinazione entomofila (vespe, api e ditteri \u2013 gli insetti non devono essere molto grandi data la piccolezza del fiore). Comunque sono piante che usano anche l'autogamia (vedere il paragrafo \u201cVariabilit\u00e0\u201d).\nDistribuzione e habitat.\nFitosociologia.\nDal punto di vista fitosociologico la specie \"Epipactis microphylla\" appartiene alla seguente comunit\u00e0 vegetale:\nSistematica.\nLe Orchidaceae \u00e8 una delle famiglie pi\u00f9 vaste della divisione tassonomica delle Angiosperme; comprende 788 generi e pi\u00f9 di 18500 specie. Il genere \"Epipactis\" comprende circa 70 specie diffuse in Europa, in Asia e in America, delle quali circa una decina sono spontanee della flora italiana. \nIl Sistema Cronquist assegna la famiglia delle Orchidaceae all'ordine Orchidales mentre la moderna classificazione APG la colloca nel nuovo ordine delle Asparagales. Sempre in base alla classificazione APG sono cambiati anche i livelli superiori (vedi tabella iniziale).\nIl genere \"Epipactis\", insieme al genere \"Cephalanthera\", appartiene (secondo la suddivisione pi\u00f9 in uso tra i botanici) alla sottofamiglia delle Epidendroideae caratterizzata dall'avere lo stame (l'unico fertile) ripiegato sopra il ginostemio e il labello composto da due pezzi distinti: ipochilo e epichilo; e al livello inferiore alla trib\u00f9 delle \"Neottieae\", una delle quattro trib\u00f9 nelle quali si usa suddividere le orchidee (relativamente alle specie spontanee del territorio italiano).\nQuesta orchidea fa parte del gruppo \"Epipactis atrorubens\" separatasi per isolamento ecologico. \nIl numero cromosomico di \"E. microphylla\" \u00e8: 2n = 40.\nVariabilit\u00e0.\nIn questa specie la variabilit\u00e0 si manifesta nella lunghezza del labello. Osservazioni fatte in alcune zone della Baviera hanno permesso di individuare due tipi: con labello piccolo (5,5\u00a0mm) probabilmente su piante autogame (con polline pulverulento \u2013 con rostello non funzionante); con labello pi\u00f9 lungo (7\u00a0mm) probabilmente su piante a fecondazione incrociata (polline gelatinoso\u00a0\u2013 e quindi con rostello efficiente)\nIbridi.\nNell'elenco che segue sono indicati alcuni ibridi interspecifici:\nSinonimi.\nLa specie \"Epipactis microphylla\" ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nIn genere tutte le \"Epipactis\" sono abbastanza simili nella forma del fiore. Qui ricordiamo alcune specie (tralasciando le varie sottospecie) quali: \nConservazione.\nLa Lista rossa IUCN classifica \"Epipactis microphylla\" come specie prossima alla minaccia di estinzione (\"Near Threathened\").\nCome tutte le orchidee \u00e8 una specie protetta e quindi ne \u00e8 vietata la raccolta e il commercio ai sensi della Convenzione sul commercio internazionale delle specie minacciate di estinzione (CITES)."}
{"id": "2636636", "revid": "13102", "url": "https://it.wikipedia.org/wiki?curid=2636636", "title": "Lorenzo Nidiaci", "text": "Biografia.\nFu una delle spalle pi\u00f9 talentuose della sua epoca. Di media statura, tarchiato e robusto era rapido, potente e guizzante: lo soprannominarono \"Napoleone\" poich\u00e9 il suo fisico era simile a quello dell'imperatore francese. Divenne professionista nel 1892 e subito si distinse per le sue doti tecniche e atletiche. Era maestro nel riuscire a rinviare i palloni destinati alla \"volata\" con un colpo di \"sopraccapo\", effettuato con il bracciale alzato verticalmente: nello specifico sembrava che colpisse appena il pallone ma questo, talvolta, partiva dal suo bracciale con tanta energia da arrivare sino la spalla avversaria. Altro suo colpo di repertorio era il \"sottobecco\", che eseguiva facendo un mezzo salto e spesso, per la spinta data al pallone, risultava una \"volata\". Di solito respingeva i palloni in controbalzo con un movimento del braccio a semicerchio verso l'alto quindi dava alla sfera una velocit\u00e0 che la spingeva, a volte, sino la rete di protezione della met\u00e0 campo opposta. Fu ingaggiato da squadre di Firenze, Bologna, Roma, Milano, Torino, Faenza, Cesena. Era pure noto per il suo temperamento impulsivo e alquanto focoso; dopo il ritiro dal \"bracciale\", si dedic\u00f2 alla produzione d'insaccati divenendo apprezzato per la sua finocchiona \"sbriciolona\"."}
{"id": "2636646", "revid": "767487", "url": "https://it.wikipedia.org/wiki?curid=2636646", "title": "Giuliano Modarelli", "text": " \nBiografia.\nDopo essersi laureato in musica jazz al Leeds College of Music in Inghilterra nel 2003, inizia la sua carriera di musicista suonando con diversi gruppi quali Sawa Teen, Raga Nova e Nshwa, esperienze che lo portano ad esibirsi ad importanti festival inglesi come il festival come il Bestival sull'Isola di Wight ed il Moor Music Festival.\nContemporaneamente si appassiona sempre di pi\u00f9 alla world music e alla musica classica indiana che approfondisce studiando per quattro anni con il maestro Dharambir Singh.\nNel 2005 forma assieme ad altri musicisti il gruppo di world music Samay con i quali \u00e8 stato ospite in trasmissioni televisive nazionali inglesi come il Niki Bedi Show alla BBC e al network asiatico Doordarshan Tv UK di Londra.\nTutte queste esperienze lo portano a farsi conoscere nell'ambiente musicale inglese e a collaborare con artisti come Bickram Ghosh e Pete Lockett con i quali, nel 2008, fa una tourn\u00e9e in India che tocca le maggiori citt\u00e0 come Calcutta e Nuova Delhi e lo fa apparire sulle pi\u00f9 importanti testate giornalistiche e televisive del paese.\nAppare nei crediti nei film Bollywood \u201cLittle Zizou\u201d (2008) e \"The Diamond murders\" per i quali ha contribuito alla realizzazione della colonna sonora.\nCollabora con la compagnia teatrale sudafricana Vuyani Dance Theatre fondata dal ballerino e coreografo Gregory Maqoma con la quale si \u00e8 esibito in molti paesi europei, Sud Africa e Stati Uniti e con la quale si \u00e8 aggiudicato nel 2014 il New York City \"Bessie Award\" per lo spettacolo Exit/Exist.\nNel 2011 fonda, insieme al pianista inglese Al MacSween, il gruppo Kefaya, un collettivo\nmusicale al quale si affiancano artisti internazionali, quali Paban Das Baul, Bickram Ghosh, Sharmila Tagore, Shankar Tucker, Pete Lockett. Nel 2015 il gruppo si esibisce al Pozzuoli Jazz Festival insieme a Daniele Sepe."}
{"id": "2636648", "revid": "767487", "url": "https://it.wikipedia.org/wiki?curid=2636648", "title": "Madri pericolose", "text": "Madri pericolose \u00e8 un film del 1960 diretto da Domenico Paolella."}
{"id": "2636649", "revid": "110157", "url": "https://it.wikipedia.org/wiki?curid=2636649", "title": "Nov\u00fd Kn\u00edn", "text": "Nov\u00fd Kn\u00edn \u00e8 una citt\u00e0 della Repubblica Ceca facente parte del distretto di P\u0159\u00edbram, in Boemia Centrale."}
{"id": "2636650", "revid": "486946", "url": "https://it.wikipedia.org/wiki?curid=2636650", "title": "Guus Hiddink Stadium", "text": ""}
{"id": "2636661", "revid": "292162", "url": "https://it.wikipedia.org/wiki?curid=2636661", "title": "Acta Martyrum Scillitanorum", "text": ""}
{"id": "2636663", "revid": "4252", "url": "https://it.wikipedia.org/wiki?curid=2636663", "title": "Acta Sanctorum Scillitanorum", "text": ""}
{"id": "2636666", "revid": "339392", "url": "https://it.wikipedia.org/wiki?curid=2636666", "title": "Saitama Stadium", "text": ""}
{"id": "2636667", "revid": "1305772", "url": "https://it.wikipedia.org/wiki?curid=2636667", "title": "Breaking the Silence", "text": ""}
{"id": "2636668", "revid": "339392", "url": "https://it.wikipedia.org/wiki?curid=2636668", "title": "Shizuoka Stadium Ecopa", "text": ""}
{"id": "2636674", "revid": "287204", "url": "https://it.wikipedia.org/wiki?curid=2636674", "title": "Maharajpur", "text": " \nMaharajpur \u00e8 una suddivisione dell'India, classificata come \"nagar panchayat\", di 21.532 abitanti, situata nel distretto di Chhatarpur, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 25\u00b0 01' 19 N e 79\u00b0 42' 44 E.\nSociet\u00e0.\nEvoluzione demografica.\nAl censimento del 2001 la popolazione di Maharajpur assommava a 21.532 persone, delle quali 11.351 maschi e 10.181 femmine. I bambini di et\u00e0 inferiore o uguale ai sei anni assommavano a 3.439, dei quali 1.763 maschi e 1.676 femmine. Infine, coloro che erano in grado di saper almeno leggere e scrivere erano 11.513, dei quali 7.166 maschi e 4.347 femmine."}
{"id": "2636681", "revid": "287204", "url": "https://it.wikipedia.org/wiki?curid=2636681", "title": "Mahidpur", "text": " \nMahidpur \u00e8 una suddivisione dell'India, classificata come \"municipality\", di 28.080 abitanti, situata nel distretto di Ujjain, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 32' 05 N e 75\u00b0 38' 45 E.\nSociet\u00e0.\nEvoluzione demografica.\nAl censimento del 2001 la popolazione di Mahidpur assommava a 28.080 persone, delle quali 14.464 maschi e 13.616 femmine. I bambini di et\u00e0 inferiore o uguale ai sei anni assommavano a 4.733, dei quali 2.414 maschi e 2.319 femmine. Infine, coloro che erano in grado di saper almeno leggere e scrivere erano 17.273, dei quali 10.139 maschi e 7.134 femmine."}
{"id": "2636682", "revid": "287204", "url": "https://it.wikipedia.org/wiki?curid=2636682", "title": "Makronia", "text": " \nMakronia \u00e8 una suddivisione dell'India, classificata come \"census town\", di 14.386 abitanti, situata nel distretto di Sagar, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 23\u00b0 51' 06 N e 78\u00b0 48' 01 E.\nSociet\u00e0.\nEvoluzione demografica.\nAl censimento del 2001 la popolazione di Makronia assommava a 14.386 persone, delle quali 7.684 maschi e 6.702 femmine. I bambini di et\u00e0 inferiore o uguale ai sei anni assommavano a 2.235, dei quali 1.192 maschi e 1.043 femmine. Infine, coloro che erano in grado di saper almeno leggere e scrivere erano 10.486, dei quali 6.130 maschi e 4.356 femmine."}
{"id": "2636689", "revid": "287204", "url": "https://it.wikipedia.org/wiki?curid=2636689", "title": "Malajkhand", "text": " \nMalajkhand \u00e8 una suddivisione dell'India, classificata come \"municipality\", di 32.326 abitanti, situata nel distretto di Balaghat, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 06' 51 N e 80\u00b0 34' 31 E.\nSociet\u00e0.\nEvoluzione demografica.\nAl censimento del 2001 la popolazione di Malajkhand assommava a 32.326 persone, delle quali 16.144 maschi e 16.182 femmine. I bambini di et\u00e0 inferiore o uguale ai sei anni assommavano a 4.437, dei quali 2.223 maschi e 2.214 femmine. Infine, coloro che erano in grado di saper almeno leggere e scrivere erano 20.128, dei quali 11.386 maschi e 8.742 femmine."}
{"id": "2636696", "revid": "287204", "url": "https://it.wikipedia.org/wiki?curid=2636696", "title": "Malhargarh", "text": " \nMalhargarh \u00e8 una suddivisione dell'India, classificata come \"nagar panchayat\", di 7.349 abitanti, situata nel distretto di Mandsaur, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 24\u00b0 17' 17 N e 74\u00b0 59' 02 E.\nSociet\u00e0.\nEvoluzione demografica.\nAl censimento del 2001 la popolazione di Malhargarh assommava a 7.349 persone, delle quali 3.713 maschi e 3.636 femmine. I bambini di et\u00e0 inferiore o uguale ai sei anni assommavano a 1.044, dei quali 535 maschi e 509 femmine. Infine, coloro che erano in grado di saper almeno leggere e scrivere erano 5.349, dei quali 3.025 maschi e 2.324 femmine."}
{"id": "2636704", "revid": "2110845", "url": "https://it.wikipedia.org/wiki?curid=2636704", "title": "Doris Freedman", "text": "Presidente della CityWalls dal 1971. Fond\u00f2 il Public Art Fund della citt\u00e0 di New York nel 1977 unendo CityWalls e il Public Arts Council, entrambi fondati da lei. A lei \u00e8 stata dedicata una piazza in prossimit\u00e0 di Central Park, la Doris Freedman Plaza.\n\"Una campionessa dell'arte pubblica per molti anni, Doris C. Freedman \u00e8 stata il primo direttore degli affari culturali della citt\u00e0 di New York durante l'amministrazione Lindsay, presidente della Municipal Art Society, e un'infaticabile sostenitrice dell'iniziativa Percent for Art a New York .\"\nSua figlia, Susan K. Freedman, \u00e8 presidente del Public Art Fund."}
{"id": "2636706", "revid": "287204", "url": "https://it.wikipedia.org/wiki?curid=2636706", "title": "Mandav", "text": " \nMandav \u00e8 una suddivisione dell'India, classificata come \"nagar panchayat\", di 8.545 abitanti, situata nel distretto di Dhar, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 21' 09 N e 75\u00b0 24' 46 E.\nSociet\u00e0.\nEvoluzione demografica.\nAl censimento del 2001 la popolazione di Mandav assommava a 8.545 persone, delle quali 4.369 maschi e 4.176 femmine. I bambini di et\u00e0 inferiore o uguale ai sei anni assommavano a 1.750, dei quali 911 maschi e 839 femmine. Infine, coloro che erano in grado di saper almeno leggere e scrivere erano 2.708, dei quali 1.788 maschi e 920 femmine."}
{"id": "2636711", "revid": "287204", "url": "https://it.wikipedia.org/wiki?curid=2636711", "title": "Mandideep", "text": " \nMandideep \u00e8 una suddivisione dell'India, classificata come \"municipality\", di 39.898 abitanti, situata nel distretto di Raisen, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 23\u00b0 06' 45 N e 77\u00b0 30' 24 E.\nSociet\u00e0.\nEvoluzione demografica.\nAl censimento del 2001 la popolazione di Mandideep assommava a 39.898 persone, delle quali 22.484 maschi e 17.414 femmine. I bambini di et\u00e0 inferiore o uguale ai sei anni assommavano a 7.078, dei quali 3.755 maschi e 3.323 femmine. Infine, coloro che erano in grado di saper almeno leggere e scrivere erano 26.101, dei quali 16.403 maschi e 9.698 femmine."}
{"id": "2636717", "revid": "287204", "url": "https://it.wikipedia.org/wiki?curid=2636717", "title": "Manegaon", "text": " \nManegaon \u00e8 una suddivisione dell'India, classificata come \"census town\", di 9.174 abitanti, situata nel distretto di Jabalpur, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 23\u00b0 05' 34 N e 79\u00b0 52' 10 E.\nSociet\u00e0.\nEvoluzione demografica.\nAl censimento del 2001 la popolazione di Manegaon assommava a 9.174 persone, delle quali 4.728 maschi e 4.446 femmine. I bambini di et\u00e0 inferiore o uguale ai sei anni assommavano a 955, dei quali 520 maschi e 435 femmine. Infine, coloro che erano in grado di saper almeno leggere e scrivere erano 7.118, dei quali 3.920 maschi e 3.198 femmine."}
{"id": "2636718", "revid": "287204", "url": "https://it.wikipedia.org/wiki?curid=2636718", "title": "Mangaliya Sadak", "text": " \nMangaliya Sadak \u00e8 una suddivisione dell'India, classificata come \"census town\", di 5.951 abitanti, situata nel distretto di Indore, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 49' 31 N e 75\u00b0 54' 01 E.\nSociet\u00e0.\nEvoluzione demografica.\nAl censimento del 2001 la popolazione di Mangaliya Sadak assommava a 5.951 persone, delle quali 3.190 maschi e 2.761 femmine. I bambini di et\u00e0 inferiore o uguale ai sei anni assommavano a 879, dei quali 481 maschi e 398 femmine. Infine, coloro che erano in grado di saper almeno leggere e scrivere erano 3.645, dei quali 2.265 maschi e 1.380 femmine."}
{"id": "2636721", "revid": "298171", "url": "https://it.wikipedia.org/wiki?curid=2636721", "title": "Chariots of Fire (Vangelis)", "text": ""}
{"id": "2636722", "revid": "228587", "url": "https://it.wikipedia.org/wiki?curid=2636722", "title": "Serie LX", "text": ""}
{"id": "2636727", "revid": "287204", "url": "https://it.wikipedia.org/wiki?curid=2636727", "title": "La baracca dei tristi piaceri", "text": "La baracca dei tristi piaceri \u00e8 un romanzo storico della scrittrice Helga Schneider, tedesca naturalizzata italiana.\nTrama.\nIl romanzo racconta la storia di una donna nel campo di concentramento di Buchenwald; colpevole di aver \u201cmischiato\u201d il suo sangue, ariano, con quello di un ebreo, viene selezionata per servire nel bordello del campo a disposizione delle guardie SS e di prigionieri maschi disposti a pagare con cibo il piacere. Dopo la guerra queste donne non vennero considerate come vittime ma dovettero nascondere il loro passato come se fossero colpevoli. L'autrice, abbandonata dalla madre membro delle SS e guardiana nei campi di sterminio nel 1941, si ricollega al suo passato.\nLa protagonista, Frau Kiesel, racconta a Sveva, una scrittrice, la sua vita nel campo."}
{"id": "2636729", "revid": "767487", "url": "https://it.wikipedia.org/wiki?curid=2636729", "title": "Habilitationsschrift", "text": "La Habilitationsschrift, nel percorso post-dottorale del sistema accademico tedesco, indica una tesi con la cui discussione si conclude la fase della \"Habilitation\", necessaria per l'accesso all'insegnamento nelle universit\u00e0 tedesche."}
{"id": "2636730", "revid": "287204", "url": "https://it.wikipedia.org/wiki?curid=2636730", "title": "Manpur", "text": "Manpur \u00e8 una suddivisione dell'India, classificata come \"nagar panchayat\", di 6.525 abitanti, situata nel distretto di Indore, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 22\u00b0 26' 10 N e 75\u00b0 36' 58 E.\nSociet\u00e0.\nEvoluzione demografica.\nAl censimento del 2001 la popolazione di Manpur assommava a 6.525 persone, delle quali 3.446 maschi e 3.079 femmine. I bambini di et\u00e0 inferiore o uguale ai sei anni assommavano a 962, dei quali 517 maschi e 445 femmine. Infine, coloro che erano in grado di saper almeno leggere e scrivere erano 4.276, dei quali 2.541 maschi e 1.735 femmine."}
{"id": "2636733", "revid": "729019", "url": "https://it.wikipedia.org/wiki?curid=2636733", "title": "Lesseps (metropolitana di Barcellona)", "text": "Lesseps \u00e8 una stazione della Linea 3 (metropolitana di Barcellona) della metropolitana di Barcellona situata sotto la piazza Lesseps nel distretto di Gr\u00e0cia di Barcellona.\nLa stazione fu inaugurata nel 1924 come capolinea del primo tratto del \"Gran Metro de Barcelona\". Nel 1982 con la riorganizzazione delle linee la stazione divenne una stazione della neonata L3. \u00c8 stata capolinea della L3 per molti anni, fino a quando con il prolungamento del 1985 la L3 arriv\u00f2 fino a Montbau.\nMenzionabile come curiosit\u00e0 il fatto che questa stazione sia indicata sulle mappe come la stazione per il Parco G\u00fcell, bench\u00e9 questo si trovi a poco pi\u00f9 di un km di distanza dalla stazione.\nSi deve ricordare inoltre che la stazione verr\u00e0 ampliata per accogliere il passaggio delle nuove linee 9 e 10."}
{"id": "2636741", "revid": "767487", "url": "https://it.wikipedia.org/wiki?curid=2636741", "title": "Guaitarilla", "text": "Guaitarilla \u00e8 un comune della Colombia facente parte del dipartimento di Nari\u00f1o.\nIl centro abitato venne fondato da Alonso de Cepeda y Ahumada nel 1536, mentre l'istituzione del comune \u00e8 del 1892."}
{"id": "2636743", "revid": "767487", "url": "https://it.wikipedia.org/wiki?curid=2636743", "title": "Gualmat\u00e1n", "text": "Gualmat\u00e1n \u00e8 un comune della Colombia facente parte del dipartimento di Nari\u00f1o.\nIl centro abitato venne fondato da Francisco Chalapud, Acensio Tepud e Jos\u00e9 Cuaspud nel 1830, mentre l'istituzione del comune \u00e8 del 1\u00ba luglio 1881."}
{"id": "2636745", "revid": "287204", "url": "https://it.wikipedia.org/wiki?curid=2636745", "title": "Mau (Madhya Pradesh)", "text": " \nMau \u00e8 una suddivisione dell'India, classificata come \"nagar panchayat\", di 17.625 abitanti, situata nel distretto di Bhind, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 18' 24 N e 78\u00b0 38' 28 E.\nSociet\u00e0.\nEvoluzione demografica.\nAl censimento del 2001 la popolazione di Mau assommava a 17.625 persone, delle quali 9.987 maschi e 7.638 femmine. I bambini di et\u00e0 inferiore o uguale ai sei anni assommavano a 2.856, dei quali 1.714 maschi e 1.142 femmine. Infine, coloro che erano in grado di saper almeno leggere e scrivere erano 9.692, dei quali 6.732 maschi e 2.960 femmine."}
{"id": "2636746", "revid": "1543377", "url": "https://it.wikipedia.org/wiki?curid=2636746", "title": "Iles", "text": "Iles \u00e8 un comune della Colombia facente parte del dipartimento di Nari\u00f1o.\nIl centro abitato venne fondato da una spedizione spagnola nel 1711."}
{"id": "2636748", "revid": "41779", "url": "https://it.wikipedia.org/wiki?curid=2636748", "title": "Atti di Perpetua e Felicita", "text": "Gli Atti di Perpetua e Felicita (latino: \"Acta Perpetuae et Felicitatis\"; composto nel 203 circa) sono un resoconto di testimoni oculari della morte di Perpetua e Felicita (oltre ai loro compagni Saturo, Revocato, Saturnino e Secondino), due donne cristiane messe a morte a Cartagine il 7 marzo 203; parte dei racconti sono opera di Tertulliano, ma alcuni capitoli sono i diari di Perpetua stessa. Di questi \"Atti\" si sono conservate due edizioni, una in latino e l'altra in greco.\nGli \"Atti\", una delle pagine migliori dell'antica letteratura cristiana, sono composti da tre parti:\nQuesta opera ebbe un tale successo che due secoli dopo i fatti Agostino d'Ippona volle avvertire i propri lettori di non avere per gli \"Atti\" la stessa considerazione che avevano per le scritture.\nL'edizione in lingua latina fu scoperta da Luca Olstenio e pubblicata da Pierre Poussines nel 1663. Nel 1890 Rendel Harris scopr\u00ec un altro resoconto scritto in greco, che pubblic\u00f2 in collaborazione con Seth Gifford."}
{"id": "2636750", "revid": "1305772", "url": "https://it.wikipedia.org/wiki?curid=2636750", "title": "Heraclenina", "text": "L'heraclenina \u00e8 una sostanza organica naturale appartenente alla famiglia delle furanocumarine, presente in particolare nella buccia di agrumi quali il limone e il lime, e nel succo di panace."}
{"id": "2636751", "revid": "52544147", "url": "https://it.wikipedia.org/wiki?curid=2636751", "title": "Habilitation", "text": ""}
{"id": "2636753", "revid": "27674127", "url": "https://it.wikipedia.org/wiki?curid=2636753", "title": "Privatdozent", "text": ""}
{"id": "2636754", "revid": "599013", "url": "https://it.wikipedia.org/wiki?curid=2636754", "title": "Jonathan Routledge", "text": "Carriera.\nHa esordito in Premier League il 24 maggio 2009 contro il Portsmouth."}
{"id": "2636756", "revid": "767487", "url": "https://it.wikipedia.org/wiki?curid=2636756", "title": "Imu\u00e9s", "text": "Imu\u00e9s \u00e8 un comune della Colombia facente parte del dipartimento di Nari\u00f1o.\nIl centro abitato venne fondato da Carlos Quiscualtud de Imu\u00e9s nel 1572."}
{"id": "2636759", "revid": "1305772", "url": "https://it.wikipedia.org/wiki?curid=2636759", "title": "Cherish", "text": ""}
{"id": "2636760", "revid": "287204", "url": "https://it.wikipedia.org/wiki?curid=2636760", "title": "Meghnagar", "text": " \nMeghnagar \u00e8 una suddivisione dell'India, classificata come \"census town\", di 10.316 abitanti, situata nel distretto di Jhabua, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 22\u00b0 56' 30 N e 74\u00b0 35' 11 E.\nSociet\u00e0.\nEvoluzione demografica.\nAl censimento del 2001 la popolazione di Meghnagar assommava a 10.316 persone, delle quali 5.354 maschi e 4.962 femmine. I bambini di et\u00e0 inferiore o uguale ai sei anni assommavano a 1.846, dei quali 987 maschi e 859 femmine. Infine, coloro che erano in grado di saper almeno leggere e scrivere erano 6.362, dei quali 3.687 maschi e 2.675 femmine."}
{"id": "2636764", "revid": "599013", "url": "https://it.wikipedia.org/wiki?curid=2636764", "title": "Fernando Casuzzi", "text": "Biografia.\nEra soprannominato \"Martellone\".\nDopo il ritiro ha svolto il lavoro di commerciante a Foligno.\n\u00c8 morto all'et\u00e0 di 85 anni.\n\u00c8 sepolto nella parte nuova del Cimitero di Foligno.\nCaratteristiche tecniche.\nGiocava come terzino.\nCarriera.\nNella stagione 1948-1949 ha giocato in Serie A con la maglia del , collezionando 11 presenze e 2 reti. Ha disputato inoltre tre stagioni di Serie B con , Palermo e Stabia (59 presenze e 9 reti), centrando coi rosanero la promozione in massima serie nell'annata 1947-1948.\n\u00c8 stato per molto tempo legato al Foligno, nel quale ha aperto e chiuso la carriera."}
{"id": "2636765", "revid": "834", "url": "https://it.wikipedia.org/wiki?curid=2636765", "title": "Erotica (brano musicale)", "text": ""}
{"id": "2636774", "revid": "287204", "url": "https://it.wikipedia.org/wiki?curid=2636774", "title": "Mehara Gaon", "text": " \nMehara Gaon \u00e8 una suddivisione dell'India, classificata come \"census town\", di 4.306 abitanti, situata nel distretto di Hoshangabad, nello stato federato del Madhya Pradesh. In base al numero di abitanti la citt\u00e0 rientra nella classe VI (meno di 5.000 persone).\nGeografia fisica.\nLa citt\u00e0 \u00e8 situata a 22\u00b0 37' 26 N e 77\u00b0 44' 15 E.\nSociet\u00e0.\nEvoluzione demografica.\nAl censimento del 2001 la popolazione di Mehara Gaon assommava a 4.306 persone, delle quali 2.259 maschi e 2.047 femmine. I bambini di et\u00e0 inferiore o uguale ai sei anni assommavano a 527, dei quali 288 maschi e 239 femmine. Infine, coloro che erano in grado di saper almeno leggere e scrivere erano 3.225, dei quali 1.862 maschi e 1.363 femmine."}
{"id": "2636781", "revid": "287204", "url": "https://it.wikipedia.org/wiki?curid=2636781", "title": "Mehgaon", "text": " \nMehgaon \u00e8 una suddivisione dell'India, classificata come \"nagar panchayat\", di 14.736 abitanti, situata nel distretto di Bhind, nello stato federato del Madhya Pradesh. In base al numero di abitanti la citt\u00e0 rientra nella classe IV (da 10.000 a 19.999 persone).\nGeografia fisica.\nLa citt\u00e0 \u00e8 situata a 26\u00b0 32' 17 N e 78\u00b0 35' 20 E.\nSociet\u00e0.\nEvoluzione demografica.\nAl censimento del 2001 la popolazione di Mehgaon assommava a 14.736 persone, delle quali 8.014 maschi e 6.722 femmine. I bambini di et\u00e0 inferiore o uguale ai sei anni assommavano a 2.473, dei quali 1.357 maschi e 1.116 femmine. Infine, coloro che erano in grado di saper almeno leggere e scrivere erano 9.305, dei quali 5.921 maschi e 3.384 femmine."}
{"id": "2636782", "revid": "110157", "url": "https://it.wikipedia.org/wiki?curid=2636782", "title": "Ipiales", "text": "Ipiales \u00e8 un comune della Colombia facente parte del dipartimento di Nari\u00f1o.\nIl centro abitato venne fondato da Lorenzo de Aldana nel 1539.\nLuoghi di interesse.\nA 7 km dai confini della citt\u00e0, nel villaggio di Las Lajas, \u00e8 situato il Santuario di Las Lajas, costruita nel canyon del fiume Guaitara. Centro cattolico fin dal secolo XVIII \u00e8 anche un sito turistico di richiamo internazionale."}
{"id": "2636783", "revid": "27674387", "url": "https://it.wikipedia.org/wiki?curid=2636783", "title": "Habilitation \u00e0 diriger des recherches", "text": ""}
{"id": "2636784", "revid": "2033069", "url": "https://it.wikipedia.org/wiki?curid=2636784", "title": "Lie to Me", "text": "Lie to Me \u00e8 una serie televisiva statunitense prodotta dal 2009 al 2011.\nRealizzata dagli stessi produttori di \"24\", la serie vede protagonista Tim Roth nei panni di Cal Lightman, uno psicologo esperto della comunicazione non verbale ed infallibile nel capire quando una persona non dice la verit\u00e0, il quale mette questa sua conoscenza al servizio della giustizia.\nLa serie \u00e8 stata trasmessa in prima visione negli Stati Uniti da Fox dal 21 gennaio 2009. In Italia \u00e8 stata trasmessa in prima visione satellitare da Fox a partire dal 7 settembre 2009, e successivamente trasmessa in chiaro dall'11 settembre 2010, prima da Rete 4 e poi da TOP Crime.\nTrama.\nIl dottor Cal Lightman \u00e8 uno scienziato che studia il linguaggio del corpo e la mimica facciale, mettendo le sue conoscenze al servizio delle autorit\u00e0 e della giustizia. Spesso collabora anche con l'FBI. \u00c8 il fondatore del Lightman Group che dirige, aiutato dalla sua socia Foster e dai suoi collaboratori, tra cui Loker e Torres.\nEpisodi.\nDopo la notizia che a dicembre 2010 la Fox non aveva ordinato nuovi episodi per portare la durata della terza stagione da 13 a 22 episodi, il 10 maggio 2011 il network ha ufficialmente cancellato la serie.\nIspirazione.\nLa storia e il personaggio del dottor Lightman sono ispirati agli studi del dottor Paul Ekman, psicologo studioso del comportamento umano ed esperto di rilievo sul linguaggio del corpo e sulle espressioni facciali, il quale ha assunto personalmente il ruolo di consulente scientifico della serie. Le tecniche utilizzate rispondono scientificamente ai nomi di cinesica, prossemica e semiotica.\nColonna sonora.\nLa sigla di apertura della serie presenta una serie di espressioni corporee, in particolare del viso, dove si sottolinea il muscolo facciale che rappresenta l'emozione scritta a fianco. La sequenza di immagini \u00e8 accompagnata dal brano musicale \"Brand New Day\" di Ryan Star. Le musiche della serie sono curate interamente da Doug DeAngelis."}
{"id": "2636789", "revid": "287204", "url": "https://it.wikipedia.org/wiki?curid=2636789", "title": "Mhowgaon", "text": " \nMhowgaon \u00e8 una suddivisione dell'India, classificata come \"nagar panchayat\", di 20.521 abitanti, situata nel distretto di Indore, nello stato federato del Madhya Pradesh. In base al numero di abitanti la citt\u00e0 rientra nella classe III (da 20.000 a 49.999 persone).\nGeografia fisica.\nLa citt\u00e0 \u00e8 situata a 22\u00b0 34' 56 N e 75\u00b0 42' 49 E.\nSociet\u00e0.\nEvoluzione demografica.\nAl censimento del 2001 la popolazione di Mhowgaon assommava a 20.521 persone, delle quali 10.990 maschi e 9.531 femmine. I bambini di et\u00e0 inferiore o uguale ai sei anni assommavano a 3.392, dei quali 1.784 maschi e 1.608 femmine. Infine, coloro che erano in grado di saper almeno leggere e scrivere erano 14.000, dei quali 8.308 maschi e 5.692 femmine."}
{"id": "2636792", "revid": "287204", "url": "https://it.wikipedia.org/wiki?curid=2636792", "title": "Mohgaon", "text": " \nMohgaon \u00e8 una suddivisione dell'India, classificata come \"nagar panchayat\", di 9.890 abitanti, situata nel distretto di Chhindwara, nello stato federato del Madhya Pradesh. In base al numero di abitanti la citt\u00e0 rientra nella classe V (da 5.000 a 9.999 persone).\nGeografia fisica.\nLa citt\u00e0 \u00e8 situata a 21\u00b0 38' 49 N e 78\u00b0 43' 05 E.\nSociet\u00e0.\nEvoluzione demografica.\nAl censimento del 2001 la popolazione di Mohgaon assommava a 9.890 persone, delle quali 5.115 maschi e 4.775 femmine. I bambini di et\u00e0 inferiore o uguale ai sei anni assommavano a 1.426, dei quali 755 maschi e 671 femmine. Infine, coloro che erano in grado di saper almeno leggere e scrivere erano 6.154, dei quali 3.551 maschi e 2.603 femmine."}
{"id": "2636793", "revid": "116944", "url": "https://it.wikipedia.org/wiki?curid=2636793", "title": "European Computer Manufacturer's Association", "text": ""}
{"id": "2636796", "revid": "125034092", "url": "https://it.wikipedia.org/wiki?curid=2636796", "title": "Helga Schneider", "text": "Alcuni dei suoi libri sono stati tradotti in varie lingue.\nBiografia.\nNasce nel 1937 in Slesia, territorio tedesco che dopo la seconda guerra mondiale sar\u00e0 assegnato alla Polonia. Nel 1941 Helga e suo fratello Peter, rispettivamente di 4 anni e 19 mesi, con il padre gi\u00e0 al fronte, vengono abbandonati a Berlino dalla madre che arruolatasi come ausiliaria nelle SS diverr\u00e0 guardiana al campo femminile di Ravensbr\u00fcck e successivamente a quello di Auschwitz-Birkenau.\nHelga e Peter vengono accolti nella lussuosa villa della sorella del padre, zia Margarete (dopo la guerra morir\u00e0 per suicidio), in attesa che la nonna paterna arrivi dalla Polonia per occuparsi dei nipoti. La donna accudisce i bambini per circa un anno nell'appartamento situato a Berlin-Niedersch\u00f6nhausen (Pankow), dove i piccoli avevano vissuto in precedenza con i genitori.\nDurante una licenza dal fronte, il padre conosce una giovane berlinese, Ursula, e nel 1942 decide di sposarla. Ma la matrigna accetta solo il piccolo Peter e fa internare Helga prima in un istituto di correzione per bambini difficili, e poi in un collegio per ragazzi indesiderati dalle famiglie, o provenienti da nuclei familiari falliti.\nDal collegio, che si trova a Oranienburg-Eden, presso Berlino, nell'autunno del 1944 la zia acquisita Hilde (sorella della matrigna), riconduce Helga in una Berlino ormai ridotta a un cumulo di rovine e macerie. Dagli ultimi mesi del 1944 fino alla fine della guerra, Helga e la sua famiglia sono costretti a vivere in una cantina a causa dei continui bombardamenti effettuati dagli inglesi e dagli americani, patendo il freddo e la fame.\nNel dicembre del 1944 Helga e suo fratello Peter, grazie alla zia Hilde collaboratrice nell'ufficio di propaganda del ministro Joseph Goebbels, vengono scelti, insieme a molti altri bambini berlinesi, per essere \"i piccoli ospiti del F\u00fchrer\", null'altro che un'operazione propagandistica escogitata da Goebbels, che li porter\u00e0 nel famoso bunker del F\u00fchrer dove incontreranno Adolf Hitler in persona, descritto dalla scrittrice come un uomo vecchio, con uno sguardo ancora magnetico ma dal passo strascicato, la faccia piena di rughe e la stretta di mano molle e sudaticcia.\nNel 1948 Helga e famiglia rimpatriano in Austria stabilendosi in un primo momento ad Attersee am Attersee, accolti dai nonni paterni.\nDal 1963 Helga vive in Italia, a Bologna.\nNel 1971, venuta a sapere dell'esistenza ancora in vita della madre che l'aveva abbandonata sente il desiderio di andarla a visitare a Vienna dove vive la donna. Scoprir\u00e0 che la madre, condannata dal Tribunale di Norimberga a sei anni di carcere come criminale di guerra, dopo 30 anni non ha rinnegato nulla del suo passato, di cui conserva orgogliosamente come caro ricordo la divisa di SS che vorrebbe che Helga indossasse, e vuole regalarle gioielli di ignota provenienza. Stravolta da quell'incontro tuttavia Helga vorr\u00e0, con gli stessi risultati, tornare a trovare la madre nel 1998. Da questo secondo incontro negativo e traumatico a causa della fede irriducibile della madre nell'ideologia nazista nasce il libro \"Lasciami andare, madre\" uscito in Italia nel 2001."}
{"id": "2636799", "revid": "183694", "url": "https://it.wikipedia.org/wiki?curid=2636799", "title": "Berthold Delbr\u00fcck", "text": "Biografia.\nNato a Putbus sull'isola di R\u00fcgen, ; studi\u00f2 filologia all'Universit\u00e0 di Halle e sanscrito all'Universit\u00e0 di Berlino. Conseguita l'abilitazione nel 1866, dal 1867 insegn\u00f2 linguistica comparata a Halle; nel 1870 pass\u00f2 all'Universit\u00e0 di Jena, dove fu docente di sanscrito e linguistica comparata. Tenne la cattedra fino al 1912, quando divenne rettore dell'ateneo.\nEsponente del movimento dei Neogrammatici, al centro delle sue ricerche fu la linguistica indoeuropea, con particolare attenzione ai problemi di metodologia. Grazie alle sue ricerche nel campo della sintassi \u00e8 considerato il fondatore della sintassi comparata indoeuropea: il suo saggio su congiuntivo e ottativo del greco (\"Der Gebrauch des Conjunctivs und Optativs im Sanskrit und Griechischen\", 1871) fu la prima trattazione metodica e completa di un problema di sintassi comparata."}
{"id": "2636803", "revid": "767487", "url": "https://it.wikipedia.org/wiki?curid=2636803", "title": "Nosferatu (disc jockey)", "text": "Biografia.\nNasce nel 1994 come collettivo di dj assieme a Patrick Van Kerkhoven (in arte Ruffneck, all'epoca padrone dell'omonima etichetta discografica) e Fred Henderson (che successivamente lasci\u00f2 il progetto trasformandolo in duo). Dopo aver pubblicato lavori con gli pseudonimi Myztic (o Mystic) e Endorphin, dagli inizi degli anni 2000 Van Kan \u00e8 il solo ad utilizzare l'attuale nome dando il via alla definitiva consacrazione e dando vita al genere darkcore.\nDal 1994 ha pubblicato lavori quasi esclusivamente sotto le etichette di Ruffneck fino al 2014, anno in cui \u00e8 passato alla Neophyte Records.\nInoltre, produce rawstyle con lo pseudonimo High Voltage.\nDiscografia.\nAlbum.\n1994 - \"No god to us!\"1997 - \"Inspiration vibes e.p.\"1998 - \"Enter the darkness e.p.\"2001 - \"Enemy of the state (ALBUM) VINYL\"2001 - \"Fuck the prejudice\"2001 - \"Origin of core Part 6\"2001 - \"Hardcore for Life - Vol. 4\"2002 - \"D-Boy vs Enzyme - Part 1\"2002 - \"DJ Nosferatu vs Endymion\"2002 - \"Datafile Area-51\"2002 - \"K7\"2003 - \"K7-1 VIP\"2003 - \"A gathering of styles\"2004 - \"Deadly force is authorized\"2005 - \"A gathering of styles part 2\"2006 - \"Never met equals\"2006 - \"Enemy of the State\"2006 - \"5 Years Of Enzyme Records\"2007 - \"Enemy of the State II - A Mind Less Ordinary\"2008 - \"From Cradle To Grave\"2013- \"Strenght\""}
{"id": "2636805", "revid": "339392", "url": "https://it.wikipedia.org/wiki?curid=2636805", "title": "Erwin van Kan", "text": ""}
{"id": "2636810", "revid": "438678", "url": "https://it.wikipedia.org/wiki?curid=2636810", "title": "Dj Nosferatu", "text": ""}
{"id": "2636811", "revid": "4175", "url": "https://it.wikipedia.org/wiki?curid=2636811", "title": "Estadio Nemesio D\u00edez", "text": ""}
{"id": "2636812", "revid": "1870933", "url": "https://it.wikipedia.org/wiki?curid=2636812", "title": "Fabio Daprel\u00e0", "text": "Possiede il passaporto italiano.\nCaratteristiche tecniche.\nTerzino sinistro, pu\u00f2 giocare anche come esterno sinistro.\nCarriera.\nClub.\nNon ancora diciassettenne, Daprel\u00e0 debutta con la maglia del Grasshoppers il 2 febbraio 2008, giocando l'intera partita in casa del Sion \nNel luglio del 2009 firma un contratto di cinque anni con la societ\u00e0 inglese del West Ham United, che lo acquista come sostituto del terzino titolare H\u00e9rita Ilunga. Debutter\u00e0 il 3 gennaio 2010 al posto dell'infortunato H\u00e9rita Ilunga nella sconfitta in casa per 1-2 contro l'Arsenal nel terzo turno di FA Cup. Nel frattempo il giovane svizzero si vede assegnata la fascia di capitano della formazione riserve allenata da Alex Dyer, dove d\u00e0 il meglio di s\u00e9.\nBrescia.\nIl 30 agosto 2010 viene acquistato dalla societ\u00e0 italiana del Brescia, firmando un contratto di cinque anni.\nPalermo.\nIl 30 luglio 2013 si trasferisce a titolo definitivo al , firmando un contratto triennale con opzione per il quarto; il contratto \u00e8 stato depositato presso la Lega Calcio due giorni dopo. Debutta in maglia rosanero nella prima partita utile, cio\u00e8 il secondo turno di Coppa Italia vinta per 2-1 sulla e disputata l'11 agosto 2013, giocando titolare. Il 3 maggio 2014, dopo la vittoria contro il Novara per 1-0 in trasferta, ottiene la promozione in Serie A \u2013 con annessa vittoria del campionato \u2013 con cinque giornate d'anticipo. Chiude la stagione con 25 presenze in campionato e 2 in Coppa Italia.\nNel dicembre 2014 \u00e8 stato prima operato di appendicite acuta, quindi ha subito una regolarizzazione meniscale in artroscopia a seguito dell'infortunio occorsogli durante la partita Torino-Palermo. Torna in campo il 17 gennaio 2015 in Palermo-Roma (1-1).\nIl 3 dicembre 2015 viene messo fuori rosa, insieme a Enzo Maresca e Luca Rigoni, per alcune divergenze con il presidente Maurizio Zamparini a seguito della sconfitta casalinga 2-3 contro l' nel quarto turno di Coppa Italia.\nIl 4 gennaio 2016 rescinde il proprio contratto con il circa un mese dopo essere rimasto fuori rosa.\nCarpi e Bari.\nIl 5 gennaio 2016 viene acquistato dal Carpi con il quale firma un contratto di sei mesi. A fine stagione retrocede in Serie B. \nIl 28 luglio 2016 il annuncia tramite il proprio sito ufficiale di aver acquisito a titolo temporaneo con opzione di riscatto, dal Chievo, il diritto delle prestazioni sportive del calciatore. Debutta il 27 agosto nella prima di campionato persa contro il Cittadella, subentrando a Cassani all'81esimo minuto. Segna il suo primo gol con i pugliesi il 16 ottobre 2016 alla nona giornata, nella trasferta persa per 3-1 contro il Frosinone. La squadra termina la stagione al 12\u00ba posto in classifica.\nNell'estate 2017 torna al Chievo, ma rescinde il proprio contratto il 10 agosto non rientrando nei piani tecnici, rimanendo cos\u00ec svincolato.\nLugano.\nIl 30 agosto 2017 firma un contratto triennale con il Lugano, ritrovando cos\u00ec Pierluigi Tami, suo allenatore gi\u00e0 con la nazionale giovanile della Svizzera.\nNazionale.\nTitolare della Nazionale Under-17, gioca ogni partita dell'Europeo 2008 partendo sempre come terzino sinistro. Dopo il torneo viene promosso nella Nazionale Under-19, giocando ogni partita dell'Europeo 2009 sebbene non abbia partecipato alle qualificazioni.\nStatistiche.\nPresenze e reti nei club.\n\"Statistiche aggiornate al 22 luglio 2018.\""}
{"id": "2636815", "revid": "1143927", "url": "https://it.wikipedia.org/wiki?curid=2636815", "title": "Territorio Cremasco", "text": ""}
{"id": "2636821", "revid": "158310", "url": "https://it.wikipedia.org/wiki?curid=2636821", "title": "PFIB", "text": ""}
{"id": "2636822", "revid": "1005847", "url": "https://it.wikipedia.org/wiki?curid=2636822", "title": "James Wakefield", "text": " Nato a Winstead, frequent\u00f2 le scuole pubbliche a Westfield e Jonesville; si laure\u00f2 al Trinity College di Hartford, in Connecticut nel 1846, studi\u00f2 legge a Painesville, nell'Ohio, successivamente and\u00f2 a Delphi nel 1852, e due anni dopo si trasfer\u00ec a Shakopee; fu primo giudice del tribunale della Contea di Faribault, in Minnesota.\nLa sua carriera politica inizi\u00f2 nel 1858 quando fu eletto alla Camera dei rappresentanti del Minnesota, venne rieletto nel 1863 e nel 1866, in quest'ultima sessione fu speaker alla Camera. Fu anche membro del Senato del Minnesota dal 1867 al 1869 e vicegovernatore di Stato dal 1875 al 1877, sotto i governatori Cushman Davis e John S. Pillsbury. Venne eletto al 48\u00ba e 49\u00ba congresso degli USA dal 1883 al 1887, dopodich\u00e9 si ritir\u00f2 dalla vita pubblica e mor\u00ec a Blue Earth, in Minnesota. \u00c8 sepolto al Evergreen Cemetery, a Painesville."}
{"id": "2636823", "revid": "438678", "url": "https://it.wikipedia.org/wiki?curid=2636823", "title": "DJ Nosferatu", "text": ""}
{"id": "2636824", "revid": "767487", "url": "https://it.wikipedia.org/wiki?curid=2636824", "title": "Je'Kel Foster", "text": ""}
{"id": "2636828", "revid": "21880", "url": "https://it.wikipedia.org/wiki?curid=2636828", "title": "Sperone (botanica)", "text": "Lo sperone o sprone in botanica \u00e8 il prolungamento cavo del calice o della corolla del fiore, contenente il nettare.\nLa forma e le dimensioni dello sperone variano a seconda delle specie.\nCaratteristiche.\nIn alcune piante una porzione di un sepalo o di un petalo si \u00e8 modificata fino a diventare un prolungamento cavo che si estende dietro al fiore, proprio come lo sperone di un uccello. Lo sperone cos\u00ec sviluppatosi contiene il nettare che pu\u00f2 essere succhiato da insetti, uccelli o pipistrelli dotati di lingua allungata e affusolata. \nTra le piante che hanno sviluppato tale struttura si annoverano i generi \"Delphinium\", \"Aquilegia\", \"Piperia\" e alcune orchidaceae come la \"Gymnadenia\".&lt;br&gt;\nIn alcuni casi lo sperone permette l'identificazione della specie: la \"Piperia yadonii\" si distingue dalle altre specie di \"Piperia\" solo per la corta lunghezza del suo sperone. \nNell'ascidio delle piante carnivore tropicali del genere \"Nepenthes\", lo sperone \u00e8 la piccola appendice alla base dell'opercolo dell'ascidio (la cavit\u00e0 a forma di caraffa che contiene il liquido zuccherino).\nGalleria d'immagini.\nFiori di piante che mettono bene in evidenza lo sviluppo dello sperone. "}
{"id": "2636830", "revid": "422900", "url": "https://it.wikipedia.org/wiki?curid=2636830", "title": "James Beach Wakefield", "text": ""}
{"id": "2636831", "revid": "422900", "url": "https://it.wikipedia.org/wiki?curid=2636831", "title": "James B. Wakefield", "text": ""}
{"id": "2636832", "revid": "27674972", "url": "https://it.wikipedia.org/wiki?curid=2636832", "title": "Risorse culturali", "text": ""}
{"id": "2636837", "revid": "599013", "url": "https://it.wikipedia.org/wiki?curid=2636837", "title": "Jasmin Perkovi\u0107", "text": "Carriera.\nInizia la sua carriera da cestista professionista nel 1998 in Croazia con il Rijeka (societ\u00e0 nella quale ha trascorso il periodo delle giovanili) dove resta due stagioni. Dal 2000 al 2003 gioca ogni anno con una squadra diversa: Triglav Kranj (Slovenia), Hopsi Polzela (Slovenia) e Zadar (Croazia). Dal 2003 al 2005 milita in Bosnia ed Erzegovina con il \u0160iroki. 2005-06 sempre in Bosnia ed Erzegovina con il Bosna, 2006-07 in Grecia con l'AEK Atene. Dal 2007 al 2010 gioca in Germania con l'Ewe Oldenburg. Dall'estate del 2010 \u00e8 in Italia con la Triboldi Cremona. Il 24 giugno 2011 rinnova il contratto con Cremona."}
{"id": "2636841", "revid": "599013", "url": "https://it.wikipedia.org/wiki?curid=2636841", "title": "Aitor L\u00f3pez Rekarte", "text": "Carriera.\nClub.\nFratello minore di Luis Mar\u00eda L\u00f3pez Rekarte, cresce nella Real Sociedad: dopo essere stato promosso in prima squadra nel 1997-1998, ne diviene immediatamente un elemento insostituibile sommando, in undici stagioni, oltre 400 presenze (316 in campionato).\nNel luglio 2007, passa al neopromosso Almeria, svincolandosi al termine della stagione.\nIl 18 marzo 2009 viene acquistato dall'Eibar, accordandosi fino alla fine della stagione.\nNazionale.\nDopo aver sommato convocazioni in quasi tutte le categorie giovanili, debutta con la Nazionale maggiore in una partita giocata a Valencia contro la Scozia nel settembre 2004 e terminata con il punteggio di 1-1.\nConta 9 presenze con la Nazionale di calcio dei Paesi Baschi."}
{"id": "2636843", "revid": "1924342", "url": "https://it.wikipedia.org/wiki?curid=2636843", "title": "Daughtry", "text": "I Daughtry (pronuncia ) sono un gruppo musicale alternative rock statunitense, proveniente da McLeansville (Carolina del Nord) e fondata da Chris Daughtry, frontman del gruppo e finalista della quinta stagione di \"American Idol\".\nStoria del gruppo.\n\"Daughtry\" e inizio del successo (2006-2008).\nDurante la finale della quinta stagione di \"American Idol\" in cui si piazza al quarto posto, Chris Daughtry afferm\u00f2 di voler formare un gruppo, dopo aver rifiutato la proposta dei Fuel di diventare il loro cantante. Il 10 luglio 2006 fu annunciato che Chris Daughtry aveva firmato con la 19 Entertainment e RCA, che avevano contratti gi\u00e0 con altri finalisti di \"American Idol\", tra cui Kelly Clarkson e Kellie Pickler. Chris, essendo un compositore, aveva gi\u00e0 collaborato con molti altri artisti come Chad Kroeger dei Nickelback, Jason Wade dei Lifehouse, Tyler Connolly dei Theory of a Deadman.\nChris e alcuni membri della Sony, che possiede sia la 19 Entertainment che la RCA, aprirono le audizioni per scegliere i membri della band e scelsero quattro persone: Jeremy Brady, chitarrista; Josh Steely, chitarrista solista; Josh Paul, bassista che aveva suonato anche nei Suicidal Tendencies; Joey Barnes, batterista, che aveva militato nei Suicide Darlings come cantante. Barns e Brady sono del North Carolina, mentre Steely e Paul sono originari della California. Si decise per il nome \"Daughtry\" per il gruppo, per mantenere la notoriet\u00e0 dovuta al cognome del cantante.\nL'album omonimo del gruppo fu prodotto da Howard Benson e venne pubblicato il 21 novembre 2006. L'album fu un successo istantaneo e valse al gruppo numerose hit, partendo dal singolo \"It's Not Over\", che debutt\u00f2 in radio il 6 dicembre 2006 e raggiunse la posizione numero 4 nella Billboard Hot 100. Poco dopo, Jeremy Brady annunci\u00f2 l'abbandono della band e venne rimpiazzato con Brian Craddock.\nDopo il successo di \"It's Not Over\", venne pubblicato il secondo singolo, \"Home\", che raggiunse la quinta posizione nella Billboard Hot 100, dopo aver debuttato alla posizione numero 83 La canzone fu usata come sigla iniziale per la sesta stagione di \"American Idol\", dopo un sondaggio su internet, e per la seconda stagione della versione brasiliana del programma, \"\u00cddolos Brazil\". Il terzo singolo, \"What I Want\", venne pubblicato il 23 aprile 2007 e vedeva Slash alla chitarra solista. Il brano raggiunse la posizione numero 6 nella rock chart e fece parte dei brani scaricabili del gioco \"\" per Nintendo DS. Il 24 luglio 2007 venne pubblicato il quarto singolo: \"Over You\". La band suon\u00f2 la canzone in diretta a \"Good Morning America\" il 1\u00ba luglio 2007. \"Crashed\", il quinto singolo della band, pubblicato il 10 settembre 2007, venne usato per uno spot dei LEGO Bionicle. Il gruppo suon\u00f2 la canzone prima della NASCAR NEXTEL Cup Chevy Rock and Roll 400. Il sesto singolo, \"Feels Like Tonight\" venne pubblicato l'8 gennaio 2008 e venne usato per il WWE Tribute to the Troops. La canzone \"There and Back Again\" venne usata come sigla di WWE Backlash nel 2007.\nGrazie anche al successo riscosso dai singoli, \"Daughtry\" venne certificato quattro volte disco di platino il 24 aprile 2008 (per poi arrivare, nel 2019, a sei dischi di platino). Il gruppo ricevette quattro nomination per i Grammy Award del 2004, nelle categorie \"Best Pop Performance by a Duo or Group with Vocal\", \"Best Rock Album\", \"Best Rock Song\" e \"Best Rock Performance by a Duo or Group with Vocal\".\nIl 9 settembre 2008 l'album \"Daughtry\" venne pubblicato in Deluxe Edition, contenente il CD con quattro bonus tracks, ovvero le versioni acustiche di \"What About Now\", \"It's Not Over\", \"Home\" e la cover di \"Feels Like the First Time\" dei Foreigner, e un DVD con i cinque videoclip della band, due live clip e un documentario.\n\"Leave This Town\" e \"Leave This Town: The B-Sides\" (2009-2011).\nIl 9 marzo 2009, Chris Daughtry annunci\u00f2 sul proprio sito che la band aveva finito di registrare il nuovo album. Il 14 luglio 2009 venne pubblicato \"Leave This Town\", secondo album della band.\nIl primo singolo estratto, \"No Surprise\", venne pubblicato il 5 maggio 2009 attraverso il sito ufficiale della band. Il gruppo suon\u00f2 la canzone live il 6 maggio 2009 ad \"American Idol\". Il secondo singolo estratto fu \"Life After You\".\n\"Leave This Town\" esord\u00ec nella prima posizione della Billboard 200 e vendette 269.000 copie nella prima settimana dalla pubblicazione. L'album raggiunse la prima posizione anche nella Digital Albums Chart e nella Rock Chart.\nIl 16 aprile 2010 il gruppo annunci\u00f2 l'abbandono del batterista Joey Barnes e annunci\u00f2 che Robin Diaz li avrebbe accompagnati alla batteria nel loro tour.\n\"September\" fu il terzo singolo estratto dall'album e raggiunse la posizione numero 1 nella HAC radio chart, la posizione numero 18 nella Pop radio chart e alla posizione numero 36 nella Billboard Hot 100 La band pubblic\u00f2 un EP intitolato \"Leave This Town: The B-Sides\" contenente delle bonus track.\nIl 15 marzo 2010 \u00e8 stato pubblicato l'EP \"\" in copia digitale, mentre l'anno successivo \u00e8 stato pubblicato in copia fisica con una traccia aggiuntiva.\n\"Break the Spell\" (2011-2012).\nIl terzo album del gruppo, \"Break the Spell\", venne pubblicato il 21 novembre 2011. La canzone \"Drown in You\" venne usata per la colonna sonora del videogame \"\".\n\"Break the Spell\" esord\u00ec alla posizione numero 8 della Billboard Top 200 il 28 novembre 2011 con 129.000 copie vendute. Fino a gennaio 2012 l'album ha venduto copie nei soli Stati Uniti. Il 26 gennaio, \"Crawling Back to You\" debutt\u00f2 alla posizione numero 24 della Japan Hot 100. \"Renegade\", \"Crawling Back to You\" e \"Outta My Head\" sono i tre singoli estratti dall'album. Il quarto singolo, \"Start of Something Good\" venne pubblicato il 4 settembre 2012.\nI Daughtry commemorarono il Memorial Day del 2012 con una performance della canzone \"Home\" al West Lawn del Campidoglio a Washington D.C. durante il \"PBS National Memorial Day Concert\" il 27 maggio. Il 28 maggio, sul proprio profilo twitter, Chris Daughtry rivel\u00f2 che la band era di nuovo in studio per delle registrazioni ma non disse per quale motivo la band stesse registrato di nuovo; pochi giorni dopo venne rivelato che la band stava registrando una versione acustica di \"Rescue Me\" per raccogliere proventi insieme alla DC Comics per l'Africa.\nIl 24 settembre 2012 il gruppo annunci\u00f2 che Josh Paul aveva abbandonato il gruppo.\nL'8 ottobre 2012 il gruppo annuncia che partir\u00e0 per un tour con i 3 Doors Down negli USA.\nIl 3 gennaio 2013, il gruppo annuncia, tramite il proprio sito ufficiale, che i proventi guadagnati dalla vendita del singolo \"Gone Too Soon\" saranno devoluti in beneficenza alle famiglie delle vittime della strage di Newtown\n\"Baptized\" e \"It's Not Over...The Hits So Far\" (2013-2018).\nIl 19 novembre 2013 il gruppo ha pubblicato il quarto album in studio \"Baptized\" da cui sono stati estratti i singoli \"Waiting for Superman\", pubblicato il 17 settembre, e \"Battleships\", pubblicato il 12 maggio 2014.\nIl 12 febbraio 2016 \u00e8 stata pubblicata la raccolta \"It's Not Over...The Hits So Far\".\n\"Cage to Rattle\" (2018).\nIl 27 luglio 2018 \u00e8 stato pubblicato il quinto album in studio \"Cage to Rattle\".\n\"Masked Singer\" e il sesto album (2019-presente).\nIl 20 novembre 2019 Chris Daughtry ha rivelato su Instagram che la band ha iniziato a registrare il loro sesto album in studio e sta collaborando con il produttore Scott Stevens.\nIl 18 dicembre 2019 Chris Daughtry ha rivelato di essere \"Rottweiler\" nella seconda stagione della serie TV americana \"The Masked Singer\". Si \u00e8 esibito cantando \"Alive\" di Sia nella finale, ed \u00e8 stato pubblicato come singolo dalla band.\nIl nome della band.\nI Daughtry sono spesso considerati come un progetto esclusivo di Chris Daughtry; a tal proposito, Chris ha spiegato:"}
{"id": "2636845", "revid": "869733", "url": "https://it.wikipedia.org/wiki?curid=2636845", "title": "Wakefield (disambigua)", "text": ""}
{"id": "2636848", "revid": "339392", "url": "https://it.wikipedia.org/wiki?curid=2636848", "title": "Rockfeller Foundation", "text": ""}
{"id": "2636850", "revid": "278302", "url": "https://it.wikipedia.org/wiki?curid=2636850", "title": "Chiara Passa", "text": "Formazione e ricerca artistica.\nChiara ha eseguito studi artistici, frequentando il Liceo Artistico di Salerno, poi l'Accademia di Belle Arti di Napoli, concludendo gli studi all'Accademia di Roma. Poi ha conseguito un Master in \u201cNuovi mezzi Audiovisivi\u201d. Ha vissuto e lavorato a Lisbona e a Milano. Al momento vive e lavora a Roma. Tra i pionieri, in Italia, nell'impiego del digitale come strumento di creazione artistica, Chiara progetta le sue opere adoperando pi\u00f9 mezzi: l'animazione e la video installazione interattiva al confine tra reale e virtuale, utilizzando forme geometriche essenziali che sfociano in una visione dinamica e tridimensionale dello spazio. Le installazioni coinvolgono in prima persona lo spettatore spingendolo a confrontarsi con un'altra spazialit\u00e0, un altrove digitale. Un'idea di \"performance\" \u00e8 alla base delle sue opere, dove il luogo \u00e8 autonomo e si muove oltre la sua funzionalit\u00e0. Tra le opere di arte digitale progettate per spazi pubblici, \u201cArt calling-Digital art stories\u201d, propone alla gente di ascoltare storie sull'arte digitale. Tra i progetti d'internet-art, \"Ideasonair.net\" \u00e8 concepito come un'opera concettuale in evoluzione che evidenzia il concetto di \"opera d'arte aperta\".\nPrincipali attivit\u00e0 espositive.\nLe sue opere sono state esposte internazionalmente. Tra Festival e istituzioni, sono da ricordare:\nPremi e riconoscimenti.\nHa ricevuto diversi premi e riconoscimenti, tra cui:"}
{"id": "2636852", "revid": "254059", "url": "https://it.wikipedia.org/wiki?curid=2636852", "title": "Piavon (canale)", "text": "Il Piavon \u00e8 un corso d'acqua del Veneto sud-orientale.\nIl canale deriva dal fiume Lia nonch\u00e9 nasce da una risorgiva-lago a Oderzo e, sino all'omonima frazione di Oderzo \u00e8 denominato \"Navisego\". Tocca quindi Cavalier, Fossalta Maggiore, Chiarano, Santa Maria di Campagna, Cessalto e Ceggia. Nei pressi di Cittanova si unisce al Grassaga per formare il canale Brian. Quest'ultimo, attraverso varie diramazioni, si immette nel Piave e nel Livenza.\nDopo Ceggia parte una diramazione che poi ritorna nel Piavon dopo alcuni chilometri. Detta Canalat e, verso la fine, canale Bella Madonna, rappresenta il paleoalveo del canale prima che, nell'Ottocento, fosse rettificato nel suo ultimo tratto. Il tratto finale \u00e8 infatti coinvolto nelle aree di bonifica che si estendono tra Piave e Livenza.\nIn origine, con il Lia e il rio Piavesella, costituiva un importante affluente del Piave (donde il nome), come dimostrano gli antichi documenti, i depositi fluviali e i resti di argini. A conferma di ci\u00f2, presso Oderzo sono stati rinvenuti i resti di un porto romano che metteva in comunicazione la citt\u00e0 alla Laguna Veneta.\nLa rotta della Cucca del 589 coinvolse anche il Piavon che si ridusse a un piccolo tributario del Piave. Solo durante il medioevo i Caminesi, feudatari del luogo, lo recuperarono mettendolo in comunicazione con il Lia tramite il Navisego.\nNel tratto tra Cessalto e Ceggia si affacciano alcune ville venete tra cui spicca villa Zeno."}
{"id": "2636860", "revid": "767487", "url": "https://it.wikipedia.org/wiki?curid=2636860", "title": "JCVD - Nessuna giustizia", "text": "JCVD - Nessuna giustizia \u00e8 un film del 2008, diretto da Mabrouk El Mechri. Il protagonista \u00e8 Jean-Claude Van Damme, questa volta nel ruolo di s\u00e9 stesso.\nIl film \u00e8 stato presentato in Italia al Festival Internazionale del Film di Roma nel 2008.\nTrama.\nIl famoso attore belga Jean-Claude Van Damme, divenuto celebre in tutto il mondo grazie ai film hollywoodiani di arti marziali che lo hanno avuto come protagonista, torna nel suo paesino natale per cercare un po' di quiete: la sua carriera, infatti, \u00e8 arrivata ad un punto morto, mentre la sua vita personale \u00e8 scossa dal processo per ottenere l'affidamento della figlia dopo il divorzio.\nL'attore si reca all'ufficio postale per fare un prelievo con cui pagare il proprio avvocato, che minaccia di abbandonare il patrocinio nella causa, ma proprio in quel momento \u00e8 in corso una rapina: i tre malintenzionati, vista la sua celebrit\u00e0, decidono di tenerlo in ostaggio assieme agli altri e di fargli fare da mediatore con la polizia. L'attore, dal canto suo, decide di sfruttare la situazione per ottenere il denaro con cui pagare l'avvocato spacciandolo per il riscatto dei prigionieri.\nLe ore di prigionia serviranno a Jean-Claude per fare un bilancio onesto e a cuore aperto della sua intera esistenza, pentendosi per non aver restituito nulla a quella vita che lo ha reso molto pi\u00f9 fortunato di tanti altri. Alla fine verr\u00e0 condannato ad un anno di prigione per la tentata estorsione, ma in carcere avr\u00e0 modo di riconciliarsi con sua figlia.\nAccoglienza.\n\"JCVD\" \u00e8 stato accolto positivamente dalla critica. Sul sito Rotten Tomatoes detiene un indice di gradimento pari allo 84% delle recensioni professionali. Su Metacritic ha un punteggio di 64 su 100 basato sul parere di 25 critici. Peter Bradshaw del \"The Guardian\" lo ha definito \"un coup de cin\u00e9ma godardiano\". Richard Corliss del \"Time\" ha invece indicato quella di Van Damme come la seconda miglior performance cinematografica dell'anno (dietro Heath Ledger ne \"Il cavaliere oscuro\"), dopo aver precedentemente affermato che Van Damme \"non merita una cintura nera, ma un Oscar\"."}
{"id": "2636867", "revid": "300067", "url": "https://it.wikipedia.org/wiki?curid=2636867", "title": "Marco Buljevi\u0107", "text": ""}
{"id": "2636868", "revid": "767487", "url": "https://it.wikipedia.org/wiki?curid=2636868", "title": "Epicle", "text": "Nella mitologia greca, Epicle \u00e8 un combattente licio che faceva parte del contingente filotroiano guidato da Sarpedone sotto le mura di Troia. \u00c8 menzionato nel libro XII dell'\"Iliade\".\nIl mito.\nOrigini.\nEpicle era un giovane guerriero licio pervenuto a Troia al seguito di re Sarpedone, figlio di Zeus, per combattere gli eserciti achei schierati da Agamennone lungo le coste della Troade.\nLa morte.\nL'uccisione di Epicle si consum\u00f2 nel decimo anno di guerra durante il combattimento presso la cerchia muraria che cingeva l'accampamento acheo. Il licio avanz\u00f2 eroicamente al fianco del suo comandante verso la torre fortificata protetta dal re Menesteo e s'arrampic\u00f2 alle piccole sporgenze delle mura nel tentativo di scalare l'accampamento. Il gigantesco Aiace Telamonio, vistolo in procinto di raggiungere la sommit\u00e0 della muraglia, afferr\u00f2 un enorme masso che sporgeva sul parapetto della torre, che, tiene a precisare Omero, un solo uomo a stento riuscirebbe a portare nel pieno delle forze, e lo scagli\u00f2 con violenza contro l'avversario, sfondandogli l'elmo e le ossa del capo. Epicle abbandon\u00f2 l'appiglio e rotol\u00f2 morto a terra tra i suoi compagni, simile a un tuffatore."}
{"id": "2636870", "revid": "1494851", "url": "https://it.wikipedia.org/wiki?curid=2636870", "title": "Grande Aquila", "text": "La legge, nota come Grande Aquila, che sanc\u00ec l'unione al comune aquilano di otto comuni limitrofi nell'omonima conca, risale al 1927, quando vennero uniti al territorio del capoluogo otto comuni e la frazione di San Vittorino nel comune di Pizzoli, tutti facenti parte dello storico contado cittadino. Dal punto di vista amministrativo questo rappresent\u00f2 l'origine del grande territorio dell'odierno comune dell'Aquila, fatta eccezione per il territorio di Lucoli, che \u00e8 stato l'unico comune a tornare autonomo nel dopoguerra.\nIl regio decreto del 1927.\nIl Regio Decreto del 29 luglio 1927 numero 1564 prevedeva infatti la soppressione e l'annessione al comune di Aquila degli Abruzzi dei comuni di Arischia, Bagno, Camarda, Lucoli, Paganica, Preturo, Roio Piano, Sassa, nonch\u00e9 la frazione di San Vittorino del comune di Pizzoli; la soppressione dei comuni avvenne con il forte parere contrario di tutti gli enti coinvolti. Nel 1947, Lucoli, dopo essere stato per 20 anni una frazione dell'Aquila, fu il solo a ritornare comune autonomo.\nIl nuovo comune.\nOggi il comune aquilano non si presenta come una citt\u00e0 compatta ma piuttosto come un insieme di piccoli borghi e frazioni disposti in maniera disomogenea all'interno del territorio comunale, il che \u00e8 facilmente riconducibile a motivi di carattere storico e alla morfologia della zona. Nel corso del tempo non vi \u00e8 mai stata una saldatura fra il tessuto urbano aquilano e quello dei paesi annessi dal decreto, tuttavia il centro urbano dell\"Aquila rappresenta un polo di riferimento culturale, sociale ed infrastrutturale per tutta la vasta area. Con il termine \"Grande Aquila\", viene talvolta impropriamente considerata l'intera parte settentrionale della provincia dell'Aquila, ossia la valle che si estende da Montereale a Navelli.\nDal punto di vista etimologico, il periodo storico della scrittura del decreto traspare anche dalla stessa dicitura di \"Grande Aquila\": il nome della citt\u00e0 non presenta l'articolo, che comunque era anche allora d'uso comune, poich\u00e9 all'epoca dell'accorpamento era denominata ufficialmente come \"Aquila degli Abruzzi\". Difatti, solo nel 1939 il capoluogo prese il definitivo nome, L'Aquila, attualmente in uso.\nOdierne frazioni dell'Aquila.\nLe frazioni in tutto sono 59, suddivise sotto il territorio dei quattro principali Quarti dell'Aquila: San Giorgio, Santa Maria, San Pietro Coppito e San Giovanni d'Amiterno. Le frazioni pi\u00f9 dense per popolazione e territorio sono Pettino, Paganica, Bazzano, Coppito, Roio Piano, Assergi e Bagno.\nQui \u00e8 riportato l'elenco delle frazioni maggiori. \nL'Aquila Nord\nL'Aquila Est\nL'Aquila Sud\nL'Aquila Ovest\nLa suddivisione attuale dell'Interland aquilano \u00e8 ripartita in 12 circoscrizioni. \nStoria.\nLe cause che hanno portato all'unione dei comuni sono da ricercarsi in generale nella politica di forte accentramento amministrativo inaugurata dal regime fascista a partire dal 1923. L'operazione era considerata, inoltre, una sorta di compensazione per il distacco di due comuni della Valle del Tirino (Bussi sul Tirino e Popoli) e del circondario di Cittaducale dalla provincia dell'Aquila, passati rispettivamente alle neonate province di Pescara e Rieti; in particolare, la quarta provincia abruzzese, fu creata al fine di pacificare i diversi antagonismi fra i gerarchi della regione.\nInfine si cre\u00f2 l'esteso comune di 50.000 abitanti, con l'intenzione che fungesse da futuro centro di riferimento a livello provinciale e regionale. L'accorpamento del territorio circostante L'Aquila venne ratificato nel 1927, patrocinato dall'allora podest\u00e0 cittadino Adelchi Serena e nonostante la ferma opposizione dei comuni coinvolti. Solo nel 1947 Lucoli torn\u00f2 ad essere un comune; a Paganica, fino agli anni '90, ci furono vari tentativi di riottenere l'autonomia comunale. Con la nuova amministrazione della Repubblica Italiana, il territorio mantenne l'assetto dell'ex \"Grande Aquila\", ripartito in 12 circoscrizioni che sono suddivisioni del centro cittadino e delle frazioni, annesse agli storici Quarti dell'Aquila.\nComuni soppressi.\nAd essi si aggiunge la frazione di San Vittorino, attualmente estremit\u00e0 occidentale della municipalit\u00e0 aquilana ma in precedenza compresa nel comune di Pizzoli.\nComuni passati alla provincia di Rieti.\nLe variazioni territoriali adottate dal regime fascista, con regio decreto del 2 gennaio 1927, decurtarono Abruzzi e Molise del Cicolano e della conca d'Amatrice (circondario di Cittaducale). Questo vasto territorio (1.362\u00a0km\u00b2) conflu\u00ec nella nuova provincia di Rieti, a sua volta sottratta all'Umbria (1923) per estendere il Lazio."}
{"id": "2636872", "revid": "228587", "url": "https://it.wikipedia.org/wiki?curid=2636872", "title": "Le D\u00e9serteur", "text": "Le D\u00e9serteur (il disertore in lingua francese) pu\u00f2 riferirsi a:"}
{"id": "2636873", "revid": "1543377", "url": "https://it.wikipedia.org/wiki?curid=2636873", "title": "Atletica leggera ai Giochi della I Olimpiade - 800 metri piani", "text": "La gara degli 800 metri piani dei giochi della I Olimpiade si tenne il 6 ed il 9 aprile ad Atene, nello Stadio Panathinaiko, in occasione dei primi Giochi olimpici dell'era moderna. Vi parteciparono nove atleti provenienti da cinque nazioni.\nGli 800 metri sono la conversione metrica della distanza delle 880 iarde, all'epoca molto pi\u00f9 popolare. I migliori atleti del mondo (tutti anglosassoni) corrono la distanza in meno di 1'56\"0. La migliore prestazione mondiale del 1895 sul mezzo miglio \u00e8 stata ottenuta nel meeting tenutosi al Manhattan Fields di New York il 29 settembre, dove la rappresentativa del New York Athletic Club si confront\u00f2 con una rappresentativa britannica sotto i colori del London Athletic Club. Lo statunitense Charles Kilpatrick ferm\u00f2 i cronometri su 1'53\u201d4. Nessun atleta statunitense si \u00e8 iscritto alla gara.\nRisultati.\nBatterie.\nLe gare di qualificazione degli 800 metri si tengono il 6 aprile. \nI nove concorrenti sono divisi in due gruppi. I primi due di ogni batteria si qualificano per la finale del 9 aprile. \nFinale.\nAlbin Lermusiaux non si presenta alla partenza per partecipare alla maratona, che si corre il giorno dopo.\nIl primo giro viene coperto in 65\"5 da Flack, che ha dietro di s\u00e9 l'ungherese D\u00e1ni. L'australiano riesce a prevalere sul rettilineo finale."}
{"id": "2636875", "revid": "834", "url": "https://it.wikipedia.org/wiki?curid=2636875", "title": "Le d\u00e9serteur", "text": ""}
{"id": "2636880", "revid": "61051", "url": "https://it.wikipedia.org/wiki?curid=2636880", "title": "Nnamdi Azikiwe International Airport", "text": ""}
{"id": "2636882", "revid": "339392", "url": "https://it.wikipedia.org/wiki?curid=2636882", "title": "Mohammed V Airport", "text": ""}
{"id": "2636883", "revid": "123405459", "url": "https://it.wikipedia.org/wiki?curid=2636883", "title": "Letteratura ceca", "text": "La letteratura ceca \u00e8 l'insieme delle opere letterarie che rispondono ad almeno uno dei seguenti tre criteri:\nLe origini.\nLa missione dei fratelli Cirillo e Metodio contribu\u00ec alla creazione della letteratura in lingua slava e alla diffusione della liturgia ortodossa in terra slava. La caduta della Grande Moravia nel X secolo, permise al regno dei P\u0159emislidi, uno sviluppo culturale nell'ambito del Sacro Romano Impero, ricevendo influssi italiani, tedeschi e francesi, questo spiega gli influssi europei che la letteratura ceca ha fin dalle origini.\nNon \u00e8 un caso se i primi centri culturali siano stati, intorno all'XI secolo, i monasteri di B\u0159enov, benedettino, e di Sazav\u00e1, paleoslavo.\nI primi scritti sono di origine religiosa, che rielaborano elementi classici e bizantini.\ndi natura aristocratica \u00e8 invece l'Alessandreide, poema epico con riferimenti al poema latino di Gautier de Ch\u00e2tillon, altro grande scritto della letteratura ceca \u00e8 Cronaca di Dalimil, testimonianza del sentimento patriottico della nazione.\nNel Trecento si sviluppa la poesia goliardica, la prosa si fa via via pi\u00f9 vicina agli interessi dei ceti popolari.\nLa figura di Jan Hus, ha una importanza strategica sia nella storia sia nella cultura ceca, autore di scritti polemici, morali e religiosi.\nDi altra vena letteraria \u00e8 Petr Chel\u010dick\u00fd, che espose il suo ideale di societ\u00e0 fraterna e di uguaglianza sociale.\nL'Umanesimo.\nI massimi esponenti della generazione umanistica boema furono Bohuslav Hasi\u0161tejnsk\u00fd z Lobkovic e il letterato e giurista Viktorin Kornel ze V\u0161ehrd. Di natura nazionalistica fu il gruppo degli utraquisti. \nNel clima di fermento culturale che attravers\u00f2 la nazione, nel 1541 venne pubblicato \"Cronaca Boema\"di V. Hjek. Nella met\u00e0 del Cinquecento l'Unione Universale diede un contributo alla letteratura, grazie all'opera del vescovo Jan Blahoslav, che tradusse in ceco la \"Bibbia di Kralice\".\nAltro contributo importante della cultura ceca venne data da Daniel Adam z Veleslav\u00edna, docente universitario e soprattutto editore, ribattezzata \"l'et\u00e0 di Veleslavin\", emerge la poesia di Mikul\u00e1\u0161 Da\u010dick\u00fd di Heslov e \u0160imon Lomnick\u00fd.\nL'Et\u00e0 Barocca.\nLa fine dell'indipendenza dopo la battaglia della Montagna Bianca, molti intellettuali furono spinti ad esiliare. Il vescovo Comenio, scrisse la maggior parte degli scritti all'estero, pioniere della pedagogia moderna scrisse I\"l labirinto del cuore e il paradiso del mondo\".\nLa lirica religiosa raggiunse i massimi livelli nella controriforma, verso la met\u00e0 del Seicento l'interesse per la storiografia, apre le porte per una nuova coscienza nazionale che dar\u00e0 i suoi frutti cent'anni dopo.\nLa Rinascita Nazionale.\nDopo guerra austro-prussiana e le riforme illuministiche del governo di Maria Teresa d'Austria, si intensificarono gli studi filologici, risvegliando nel popolo ceco la coscienza delle proprie tradizioni, massimo esponente \u00e8 Josef Dobrovsk\u00fd; la poesia ha un ruolo fondamentale in questo periodo.\nIl contrasto con la vecchia sensibilit\u00e0 illuministica e la nuova, apr\u00ec un dibattito sulla lingua: Joseph Jungmann scrive il \"Dizionario della lingua ceca\" mentre J\u00e1n Koll\u00e1r mira a una fratellanza fraterna tra tutte le popolazioni slave, in questo clima di rivalutazione del sentimento patriottico, il romanticismo ceco \u00e8 rappresentato da Karel Hynek M\u00e1cha e da Prokop Chocholou\u0161ek, in questo periodo si gettano le basi del moderno teatro ceco con Josef Kajet\u00e1n Tyl.\nSviluppi del Romanticismo e del Realismo.\nNegli anni Settanta del XIX secolo i \"m\u00e1jovci\", inaugurano un rinnovamento culturale patriottico, l'opera di Bo\u017eena N\u011bmcov\u00e1 tende a valorizzare il patrimonio etnico, ma solo con la prosa di Jan Neruda, il pensiero dei m\u00e1jovci prende forma; anche nella poesia la figura di Neruda \u00e8 dominante.\nL'ondata patriottica che caratterizz\u00f2 gli anni settanta, propose un'ideologia sulle tradizioni della storia boema. L'opera di Josef V\u00e1clav Sl\u00e1dek, illustra il passaggio dal nazionalismo al cosmopolitismo, auspicato dalla rivista \"Lum\u00edr\".\nIl riaccostamento della cultura boema a quelle straniere, produce nell'Ottocento, una vasta opera di romanzi in cui l'influsso del realismo russo si fonde con quello del naturalismo francese.\nIl Novecento.\nUn rinnovamento giunge dalla lirica boema, ispirandosi al modernismo e decadentismo europeo, come nelle opere di Jind\u0159ich \u0160imon Baar, ma solo l'opera di Otokar B\u0159ezina d\u00e0 i frutti per competere con le pi\u00f9 alte espressioni del simbolismo europeo. Nell'atmosfera decadente e simbolista, prende forma l'impegno sociale di Petr Bezru\u010d e la violenta protesta anarchica e individualista del gruppo di poeti tra cui spiccano Stanislav Kostka Neumann e Karel Toman.\nDopo la prima guerra mondiale e la nascita della repubblica, raccogliendo il messaggio antiborghese degli anarchici, un gruppo di letterati si uniscono nell\"'Associazione di cultura moderna Dev\u011btsil\". Sempre nell'ambito del Dev\u011btsil sorge la nuova tendenza del poetismo la cui evoluzione si concretizza nel 1934.\nDi altra vena artistica fu Vladim\u00edr Holan, creatore di una poesia di alta densit\u00e0 metaforica, cos\u00ec come le favole umoristiche di Eduard Bass, che si rivelarono molto originali.\nNel campo della prosa, la guerra ispir\u00f2 numerosi romanzi tra cui \"I destini del buon soldato \u0160vejk\", lontano dallo sperimentalismo, e dai toni pi\u00f9 realistici improntati sulla denuncia sociale, si muove Ivan Olbracht e Marie Majerov\u00e1.\nL'occupazione nazista scosse sensibilmente la letteratura ceca, il congresso degli scrittori del 1946 getta le basi per una integrazione tra arte e societ\u00e0, la involuzione politica vanifica questo programma. Negli anni settanta la \"destalinizzazione\", suscita un nuovo fermento culturale che porta la letteratura ceca ai massimi livelli europei. L'intervento repressivo delle forze militari del patto di Varsavia, porta a un nuovo congelamento della letteratura ceca. Molti scrittori espatriano, memoria e testimonianza sembrano essere le linee di tendenza prevalenti anche dopo la rivoluzione di velluto del 1989."}
{"id": "2636885", "revid": "767487", "url": "https://it.wikipedia.org/wiki?curid=2636885", "title": "Confessioni proibite di una monaca adolescente", "text": "Confessioni proibite di una monaca adolescente (\"Die Liebesbriefe einer portugiesischen Nonne\") \u00e8 un film del 1976 diretto da Jes\u00fas Franco. \u00c8 il terzo film del regista spagnolo del genere Nunsploitation, dopo \"Les d\u00e9mons\" e \"Les chatouilleuses\".\nTrama.\nIn un Portogallo rinascimentale, la giovane contadina Maria Rosalia Coutinho viene convinta da padre Vicente ad entrare in un convento per la salvezza della sua anima: in realt\u00e0, il prete corrotto mira ad introdurre la giovinetta in una sorta di harem demoniaco dove le suore e lo stesso padre praticano ogni genere di blasfemie e perversioni, tra le quali l'unione carnale con il demonio. Costretta a queste pratiche, la giovane tenta la fuga, invano. Nel tentativo di liberarsi di una testimone scomoda, \u00e8 catturata e condotta dalla badessa e dal confessore del convento dinnanzi all'Inquisizione. Qui, la candida novizia non pu\u00f2 che dichiararsi colpevole non senza per\u00f2 accusare i veri colpevoli della sua perdizione. Le sue accuse non sono ritenute credibili ed \u00e8 comunque condannata al rogo. Nell'attesa dell'esecuzione scrive una lettera a Dio e la affida al vento. Fortuna vuole che un principe la raccolga e riesca a salvare Maria, gi\u00e0 issata sulla pira, assicurando all'Inquisizione padre Vicente e la Badessa.\nEdizioni in DVD.\nTra le varie edizioni spicca quella pubblicata nel 2002 dalla VIP Entertainment, la casa editrice del produttore Erwin C. Dietrich, a partire dal negativo originale."}
{"id": "2636886", "revid": "767487", "url": "https://it.wikipedia.org/wiki?curid=2636886", "title": "Miranda (Colombia)", "text": "Miranda \u00e8 un comune della Colombia facente parte del dipartimento di Cauca.\nIl centro abitato venne fondato da Julio Fern\u00e1ndez Medina nel 1899."}
{"id": "2636887", "revid": "286870", "url": "https://it.wikipedia.org/wiki?curid=2636887", "title": "Juggernaut (dj)", "text": ""}
{"id": "2636889", "revid": "123713996", "url": "https://it.wikipedia.org/wiki?curid=2636889", "title": "Pietro Ballo", "text": "Pietro Ballo inizia gli studi al Centro Lirico del Teatro Massimo di Palermo. Si perfeziona con celebri cantanti lirici quali il soprano Gina Cigna alla Scuola di Canto del Teatro alla Scala di Milano, proseguendo gli studi con il tenore Fernando Bandera. Il suo debutto avviene nel 1978, nell'opera Don Pasquale di Donizetti al Teatro Fraschini di Pavia. Inaugura la stagione lirica del Teatro La Fenice di Venezia e vi ritorna cantando in Rosenkavalier e La Favorita. Si esibisce a seguire sotto la regia di Pavarotti che lo invita inoltre a cantare al MET - Metropolitan di New York. Nel 1997 ha fatto la cover di un brano vincitore dello Zecchino d'Oro 1967, Popoff.\nIl suo debutto alla Scala avviene nel 1984 con Don Pasquale diretta da Roberto Abbado e vi ritorna nel 1986 cantando in La Sonnambula.\n Si \u00e8 esibito presso i pi\u00f9 importanti Teatri e Fondazioni lirico-sinfoniche italiane: San Carlo di Napoli, Opera di Roma (Rigoletto, Amico Fritz, Falstaff e Don Pasquale), Regio di Torino, Teatri Comunali di Bologna e Firenze.\nNel mondo presso le pi\u00f9 prestigiose istituzioni: Staatsoper di Vienna, l'Opera di Parigi, Lincoln Fisher Hall di New York e in molti altri prestigiosi teatri anche per applauditi recitals: Tokyo, Osaka, Kyoto, New York, Helsinki, Reykjav\u00edk, Riga, Kiev, Budapest, Berlino, Vienna, Milano, Palermo, Roma, Venezia, Pechino, Madrid.\nPer il Teatro Massimo di Palermo interpreta numerose produzioni, tra le quali in prima mondiale \"Il ritratto di Dorian Gray\" di Franco Mannino.\n Tra i pi\u00f9 famosi direttori d'orchestra con i quali ha collaborato si citano i seguenti: Gavazzeni, Chailly, Muti, Scimone, Gelmetti, Lombard, Sinopoli, Pretre, Metha, Oren, Plasson, Bartoletti, Renzetti, Guadagno, Ferro, Stein, Roberto Abbado.\nNella sua lunga carriera ha lavorato con registi prestigiosi come Zeffirelli, Ronconi, Walmann, Pugelli, Deflo, Giacchieri, Olmi, Shaff, Maestrini, De Tommasi, Lavia, Miller, Pizzi.\n\u00c8 stato ospite in trasmissioni televisive RAI presentate da noti conduttori come Pippo Baudo, Paolo Limiti, Giancarlo Magalli. Numerosi i riconoscimenti alla sua brillante carriera artistica tra i quali: Premio Enrico Caruso a Napoli, Beniamino Gigli a Recanati, Mascagni d'oro a Bagnara di Romagna, Tamagno d'oro a Varese, Premio Borgatti d'oro a Cento, Ghirlandina d'oro a Modena, Polifemo d'argento a Zafferana Etnea, Pigna d'argento ed Aquila d'argento a Catania.\n \u00c8 cittadino onorario nelle citt\u00e0 di Fano (Pesaro), Carini (Palermo), Bagnara di Romagna (Ravenna), Recanati (Ancona). Per gli straordinari meriti artistici gli \u00e8 stata inoltre conferita l'onorificenza di Commendatore della Repubblica Italiana dal Presidente della Repubblica Senatore Oscar Luigi Scalfaro.\nHa ricoperto per quattro anni l'incarico di Direttore Artistico della Rassegna Internazionale di Musica Sacra di Monreale (Palermo) e del Festival Eolie in Classico e in veste di Regista d'opera ha collaborato con il Teatro Bellini di Adrano (Catania).\u00c8 stato direttore artistico del Teatro Salvatore Cicero di Cefal\u00f9. Fondatore e Direttore Artistico dell'Accademia Lirica del Mediterraneo di Palermo.E' stato docente di Canto nei Corsi Accademici di Alta Formazione Musicale (AFAM) presso il Conservatorio Statale di Musica di Brescia e l'Istituto Musicale Arturo Toscanini di Ribera e presso il Conservatorio Statale di Musica Scontrino di Trapani.\nha tenuto numerosi Master class a livello internazionale tra Helsinky,Torino, Pechino, Changsha, Xi An, LIone, Bordeaux, Palermo, Catania, Milano etc\nHa ricoperto la carica di Consulente Artistico presso l'Ente Luglio Musicale Trapanese.\nLa sua carriera prosegue vedendolo attivo come brillante regista d'opera e come concertista."}
{"id": "2636891", "revid": "543975", "url": "https://it.wikipedia.org/wiki?curid=2636891", "title": "I figli strappati", "text": "I figli strappati \u00e8 una miniserie televisiva in 2 parti prodotta da Rai Fiction e andata in onda dal 7 all'8 maggio 2006 con la regia di Massimo Spano e con protagonisti Antonia Liskova e Daniele Pecci."}
{"id": "2636892", "revid": "767487", "url": "https://it.wikipedia.org/wiki?curid=2636892", "title": "Ruffneck", "text": "Conosciuto sotto vari pseudonimi come \"2 Rough\", \"Asylum\", \"The Bazeman\", \"D'Spyre\", \"Juggernaut\", e molti altri, ha fondato dal 1985 ad oggi quattro etichette discografiche hardcore: la Ruffneck Records, Gangsta Audiovisuals (non pi\u00f9 attive), Enzyme Records e nel 2012 Tainted Audio (specializzata in sonorit\u00e0 crossbreed e breakcore). Come disc jockey si \u00e8 reso famoso nel 1997 con l'uscita del singolo \"Ruffneck rules da hardcore scene\", che raggiunge l'ottavo posto nella classifica dei singoli olandesi.\nDiscografia.\nAlbum.\n1997 - \"I'm a Ruffneck!!!\"\nSingoli.\n1997 - \"Ruffneck rules da hardcore scene\"1999 - \"Responze Tezt/I am the one\"\nCollegamenti esterni.\nwww.djruffneck.nl - Sito ufficiale"}
{"id": "2636894", "revid": "767487", "url": "https://it.wikipedia.org/wiki?curid=2636894", "title": "Morales (Cauca)", "text": "Morales \u00e8 un comune della Colombia facente parte del dipartimento di Cauca.\nIl centro abitato venne fondato da Luis Jer\u00f3nimo Morales e Juan Manuel Morales nel 1852."}
{"id": "2636897", "revid": "286870", "url": "https://it.wikipedia.org/wiki?curid=2636897", "title": "Patrick van Kerckhoven", "text": ""}
{"id": "2636900", "revid": "1310927", "url": "https://it.wikipedia.org/wiki?curid=2636900", "title": "\u00d3scar de Paula", "text": ""}
{"id": "2636903", "revid": "287204", "url": "https://it.wikipedia.org/wiki?curid=2636903", "title": "Oscar De Paula", "text": ""}
{"id": "2636904", "revid": "373458", "url": "https://it.wikipedia.org/wiki?curid=2636904", "title": "Grand Prairie (Texas)", "text": ""}
{"id": "2636906", "revid": "834", "url": "https://it.wikipedia.org/wiki?curid=2636906", "title": "Sinatra 80th live in concert", "text": ""}
{"id": "2636910", "revid": "1833487", "url": "https://it.wikipedia.org/wiki?curid=2636910", "title": "Padilla (Colombia)", "text": "Padilla \u00e8 un comune della Colombia facente parte del dipartimento di Cauca.\nIl centro abitato venne fondato da Gonzalo Loboa, Marcial Aguilar, Apolinar Mu\u00f1oz, Amelia Mu\u00f1oz ed altri coloni nel 1917, mentre l'istituzione del comune \u00e8 del 30 novembre 1967."}
{"id": "2636913", "revid": "339392", "url": "https://it.wikipedia.org/wiki?curid=2636913", "title": "Albo a fumetti", "text": ""}
{"id": "2636916", "revid": "110157", "url": "https://it.wikipedia.org/wiki?curid=2636916", "title": "Brough Superior", "text": "La Brough Superior \u00e8 stata una casa motociclistica inglese, fondata da George Brough, produttrice di prestigiosissime moto e soprannominata \"la Rolls Royce delle moto\". Fondata nel 1919 \u00e8 stata attiva fino al 1940.\nLe pi\u00f9 famose sono state la \"SS80\" e la \"SS100\", la moto, quest'ultima, con cui trov\u00f2 la morte Thomas Edward Lawrence, pi\u00f9 comunemente conosciuto come \"Lawrence d'Arabia\".\nAvevano inoltre prestazioni straordinarie, fornite dai motori di cilindrata per l'epoca molto elevata.\nI loro nomi erano indice della velocit\u00e0 che potevano raggiungere: \nNel 1935 la Brough Superior present\u00f2 un'autovettura costruita sulla base della Hudson Terraplane 8 cilindri (la stessa impiegata dalla Railton). Un anno dopo il motore fu sostituito da un 6 cilindri di 3,5 litri (a richiesta sovralimentato). Nel 1938 si speriment\u00f2 una nuova vettura, con telaio di propria progettazione e motore Lincoln V12, rimasta allo stadio di prototipo. La produzione cess\u00f2 con lo scoppio della Seconda guerra mondiale, dopo circa 80 esemplari costruiti.."}
{"id": "2636917", "revid": "120792549", "url": "https://it.wikipedia.org/wiki?curid=2636917", "title": "Episodi di Great Teacher Onizuka", "text": "Questa \u00e8 la lista degli episodi dell'anime \"Great Teacher Onizuka\", prodotto dalla Pierrot e tratto dall'omonimo manga di T\u014dru Fujisawa. L'anime \u00e8 andato in onda su Fuji Television dal 30 giugno 1999 al 17 settembre 2000 ed in seguito \u00e8 stato riproposto sull'emittente televisiva Animax.\nIn Italia la serie \u00e8 stata trasmessa dal 7 gennaio 2003 al 16 marzo 2004 su MTV all'interno del programma Anime Night. Il doppiaggio ha subito delle leggere censure. In seguito il cartone \u00e8 andato in onda altre due volte: da maggio 2005 sul canale GXT e da febbraio 2008 su Cooltoon, in versione integrale e senza censure. L'anime \u00e8 stato distribuito anche per la visione in streaming su internet, sulla web tv on demand Popcorn TV a partire dal 20 dicembre 2010. La serie \u00e8 stata poi distribuita per il mercato home video italiano in formato VHS nel 2003 e DVD dal 2006 al 2007. In entrambi i casi Dynit ha mantenuto la versione integrale.\nLa colonna sonora di \"Great Teacher Onizuka\" \u00e8 stata composta da Yusuke Honma. Le sigle di apertura sono \"Driver's High\" dei L'Arc~en~Ciel per i primi 17 episodi e dei Porno Graffitti per gli ultimi 26. Le ending invece sono \"Last Piece\" di Kirari Toyomoto dall'episodio 1 al 17, di Miwako Okuda per le puntate dalla 18 alla 33 e \"Cherished Memories\" degli Hong Kong Knife per gli episodi dal 34 al 42. Come sigla finale dell'ultima puntata \u00e8 stata utilizzata nuovamente \"Driver's High\".\nI titoli degli episodi italiani indicati sono quelli effettivamente utilizzati da Dynit, che ha scelto di non effettuare la traduzione dei titoli giapponesi originali."}
{"id": "2636918", "revid": "110157", "url": "https://it.wikipedia.org/wiki?curid=2636918", "title": "Seward (Alaska)", "text": "Seward \u00e8 una citt\u00e0 statunitense situata in Alaska, nel borough della Penisola di Kenai. Al censimento del 2000 contava 2.830 abitanti.\nGeografia fisica e clima.\nSeward si trova nella parte sud della penisola di Kenai e precisamente nella baia \"Resurrection\", un'insenatura naturale rivolta verso l'oceano Pacifico. Si trova anche all'inizio del Parco nazionale dei Fiordi di Kenai, una distesa di ghiaccio lunga oltre 120 km con una superficie di 2833 formula_1. La citt\u00e0 ha un'area totale di 56 formula_1 (un terzo dei quali \u00e8 acqua). \nIl clima della zona \u00e8 definito \"oceanico subpolare\" con temperature moderate (il mare non ghiaccia mai).\nStoria.\nSeward fu fondata nel 1903 con l'intenzione di essere usata come porto marittimo per il Borough della Penisola di Kenai e, tramite la linea ferroviaria, per l'interno del territorio dell'Alaska (Anchorage non ha un porto marittimo). La citt\u00e0 \u00e8 importante anche come punto di partenza per la pista di slitte trainate da cani Iditarod National Historic Trail. Prima ancora nel 1793 il commerciante russo Alexander Baranov della societ\u00e0 Shelikhov-Golikov aveva istituito un punto di attracco per le sue navi per il commercio di pellicce.\nTerritorio.\nSeward si estende da nord a sud per circa 3 km avendo a occidente il monte Marathon e a oriente la Resurrection Bay. La cittadina si sviluppa principalmente sul porto turistico dove si trova l'acquario Alaska SeaLife Center, l'ufficio del \"Kenai Fjords National Park\" e le principali infrastrutture alberghiere e turistiche. Pi\u00f9 a sud (oltre 3 km) si trova il vecchio centro storico (Lowell Point).\nEconomia.\nLa pesca e il turismo sono le maggiori entrate della cittadina. In base al valore monetario dei pesci prelevati Seward nel 2011 risultava il nono porto pi\u00f9 redditizio della pesca negli Stati Uniti. Altre entrate derivano dalla gestione della ferrovia e dal terminale per il trasporto del carbone.\nAmministrazione.\nGemellaggi.\nSeward \u00e8 gemellata con:\nInfrastrutture e trasporti.\nLa cittadina \u00e8 ubicata al termine della ferrovia Alaska Railroad e della statale Autostrada Seward (in inglese \"Seward Hwy\"). Seward inoltre \u00e8 lo scalo finale di numerose navi da crociera provenienti dalla costa occidentale degli Stati Uniti.\nAl di fuori della citt\u00e0, circondato da steppe di ghiaccio e montagne, \u00e8 situato lo \"Spring Creek Correctional Centre\". \u00c8 noto per essere l'unico penitenziario di massima sicurezza dell'Alaska e il pi\u00f9 a nord degli Stati Uniti. In esso sono presenti 500 detenuti e 97 guardie carcerarie."}
{"id": "2636921", "revid": "1543377", "url": "https://it.wikipedia.org/wiki?curid=2636921", "title": "P\u00e1ez (Cauca)", "text": "P\u00e1ez \u00e8 un comune della Colombia facente parte del dipartimento di Cauca.\nIl centro abitato principale \u00e8 Belalc\u00e1zar, mentre l'istituzione del comune \u00e8 del 13 dicembre 1907."}
{"id": "2636926", "revid": "102244395", "url": "https://it.wikipedia.org/wiki?curid=2636926", "title": "Episodi di Hardcastle &amp; McCormick (terza stagione)", "text": "La terza stagione della serie televisiva Hardcastle &amp; McCormick \u00e8 stata trasmessa per la prima volta dal network statunitense ABC tra settembre 1985 e maggio 1986"}
{"id": "2636931", "revid": "287204", "url": "https://it.wikipedia.org/wiki?curid=2636931", "title": "Port St. Lucie", "text": "Port St. Lucie \u00e8 una citt\u00e0 statunitense situata in Florida, nella contea di St. Lucie. Nel 2007 contava 151.391 abitanti."}
{"id": "2636934", "revid": "110157", "url": "https://it.wikipedia.org/wiki?curid=2636934", "title": "Pat\u00eda", "text": "Pat\u00eda \u00e8 un comune della Colombia facente parte del dipartimento di Cauca.\nIl centro abitato venne fondato da Jos\u00e9 Mar\u00eda Chac\u00f3n y S\u00e1nchez nel 1749, mentre l'istituzione del comune \u00e8 del 26 ottobre 1907."}
{"id": "2636935", "revid": "287204", "url": "https://it.wikipedia.org/wiki?curid=2636935", "title": "Patia", "text": ""}
{"id": "2636937", "revid": "286870", "url": "https://it.wikipedia.org/wiki?curid=2636937", "title": "Dj Ruffneck", "text": ""}
{"id": "2636940", "revid": "286870", "url": "https://it.wikipedia.org/wiki?curid=2636940", "title": "DJ Ruffneck", "text": ""}
{"id": "2636943", "revid": "339392", "url": "https://it.wikipedia.org/wiki?curid=2636943", "title": "Anni Novanta", "text": ""}
{"id": "2636944", "revid": "486946", "url": "https://it.wikipedia.org/wiki?curid=2636944", "title": "Ophrys benacensis", "text": ""}
{"id": "2636947", "revid": "339392", "url": "https://it.wikipedia.org/wiki?curid=2636947", "title": "Epica induista", "text": ""}
{"id": "2636949", "revid": "188323", "url": "https://it.wikipedia.org/wiki?curid=2636949", "title": "Motore endotermico, con ciclo a sei e sette tempi", "text": ""}
{"id": "2636953", "revid": "767487", "url": "https://it.wikipedia.org/wiki?curid=2636953", "title": "Piamonte", "text": "Piamonte \u00e8 un comune della Colombia facente parte del dipartimento di Cauca.\nIl centro abitato venne fondato da Juan de Ampudia e Pedro de A\u00f1azco nel 1535, mentre l'istituzione del comune \u00e8 del 2 luglio 1959."}
{"id": "2636954", "revid": "729019", "url": "https://it.wikipedia.org/wiki?curid=2636954", "title": "Aeroporto Internazionale di Asmara", "text": "L'Aeroporto Internazionale di Asmara \u00e8 un aeroporto situato ad Asmara, in Eritrea.\nNel 1922 venne costruito dagli italiani nella Colonia eritrea come campo volo militare e dagli anni 30 diventa anche civile (Aeroporto Civile di Asmara) con i voli della Ala Littoria su Caproni Ca.133.\nIl 22 gennaio 1935 arriva il I Gruppo ed al 1\u00ba febbraio successivo erano presenti il Gruppo misto della Regia Aeronautica, con le Squadriglie di Stato maggiore e la Squadriglia di Ro.1 Libica inquadrate nel Comando aeronautica dell'Africa orientale italiana. \nAl 6 settembre 1935 arriva la III Brigata aerea ed al 3 ottobre successivo il Comando IV Gruppo bombardamento AO.\nDal 31 dicembre 1935 al 1\u00ba ottobre 1936 era sede del 14\u00ba Stormo, al 15 gennaio 1936 era presente la 106\u00aa Squadriglia, dal 19 gennaio successivo torna la Squadriglia di Ro.1 Libica. per la Campagna d'Etiopia ed al 1\u00ba ottobre 1936 il Comando settore aeronautico nord.\nLo scalo \u00e8 hub and spoke per la compagnia aerea dell'eritrea (compagnia di bandiera) Eritrean Airlines.\nNel 2004 \u00e8 stato utilizzato da 136.526 passeggeri con un incremento dell'11,8% rispetto al 2003."}
{"id": "2636959", "revid": "486946", "url": "https://it.wikipedia.org/wiki?curid=2636959", "title": "Ophrys explanata", "text": ""}
{"id": "2636965", "revid": "110157", "url": "https://it.wikipedia.org/wiki?curid=2636965", "title": "Piendam\u00f3", "text": "Piendam\u00f3 \u00e8 un comune della Colombia facente parte del dipartimento di Cauca.\nIl centro abitato venne fondato da Sebastian de Belalcazar, Francisco Arevalo, Pedro Matta e Pedro Velasco nel 1535."}
{"id": "2636966", "revid": "6923", "url": "https://it.wikipedia.org/wiki?curid=2636966", "title": "Ambreina", "text": "L'ambreina \u00e8 una sostanza organica naturale usata in profumeria. \u00c8 il principale costituente dell'ambra grigia, una secrezione dal sistema digerente del capodoglio. Si forma come prodotto di degradazione di un triterpene.\nSebbene la stessa ambreina sia inodore, funge da precursore biologico per una serie di derivati aromatici come l'ambrossido e si ritiene che possieda propriet\u00e0 fissative per altri odori.\n\u00c8 stato dimostrato che agisce come un analgesico e che aumenta il comportamento sessuale nei ratti, cosa che ha portato al suo tradizionale uso afrodisiaco.\nInoltre riduce le contrazioni spontanee della muscolatura liscia nei ratti, nelle cavie e nei conigli. \u00c8 in grado di ridurre queste contrazioni fungendo da antagonista e interferendo con gli ioni Ca2+ dall'esterno della cellula.\nBiosintesi.\nL'ambreina \u00e8 sintetizzata dal comune squalene, precursore dei triterpeni. La squalene-opene ciclasi (SHC) catalizza la ciclizzazione dello squalene nel 3-deossichilleolo monociclico A. L'enzima tetraprenil-beta-curcumene sintasi (BmeTC) converte il 3-deossichilleolo A nell'ambreina triciclica."}
{"id": "2636967", "revid": "287204", "url": "https://it.wikipedia.org/wiki?curid=2636967", "title": "Piendam\u00f2", "text": ""}
{"id": "2636969", "revid": "287204", "url": "https://it.wikipedia.org/wiki?curid=2636969", "title": "Piendamo", "text": ""}
{"id": "2636970", "revid": "118195480", "url": "https://it.wikipedia.org/wiki?curid=2636970", "title": "Al di l\u00e0 del lago (film 2009)", "text": "Al di l\u00e0 del lago \u00e8 un film TV andato in onda il 22 aprile 2009 su Canale 5, con protagonisti Kaspar Capparoni, Gioia Spaziani, Roberto Farnesi e Anna Safroncik con la regia di Stefano Reali.\nDal 30 dicembre 2010 viene mandata in onda un'omonima serie televisiva con gli stessi attori protagonisti.\nTrama.\n\u00c8 la storia di un uomo (Kaspar Capparoni) che dopo un po' di anni torna dall'America, rientrando in Italia per la morte del suo miglior amico (Roberto Farnesi). Un tuffo nel passato che gli far\u00e0 ritrovare il vero amore (Gioia Spaziani) e ritrovare se stesso.\nAscolti.\nLa prima visione del film del 22 aprile 2009 ha ottenuto l'ascolto di 5.665.000 telespettatori, e il 22,96% di share.\nRiprese.\nIl film \u00e8 stato ambientato a Cerveteri, Vagli Sotto per alcune scene del lago, lago del Turano, Castel di Tora e Petrella Salto."}
{"id": "2636977", "revid": "110157", "url": "https://it.wikipedia.org/wiki?curid=2636977", "title": "Puerto Tejada", "text": "Puerto Tejada \u00e8 un comune della Colombia facente parte del dipartimento di Cauca.\nIl centro abitato venne fondato da Manuel Tejada S\u00e0nchez nel 1897."}
{"id": "2636987", "revid": "125999219", "url": "https://it.wikipedia.org/wiki?curid=2636987", "title": "Forze armate sovietiche", "text": "Le Forze armate sovietiche () erano le forze armate dell'Unione Sovietica dall'inizio della guerra civile russa, nel 1918, fino allo scioglimento dell'URSS nel 1991-1992.\nStoria.\nLa rivoluzione russa e la nascita.\nDopo la rivoluzione russa il Consiglio dei commissari del popolo organizz\u00f2 l'Armata Rossa attraverso un decreto il 15 gennaio 1918 secondo il calendario giuliano (28 gennaio 1918) basandosi sulla gi\u00e0 esistente Guardia Rossa.\nL'11 febbraio 1918, con decreto del commissario del popolo per gli affari marittimi Pavel Efimovi\u010d Dybenko, veniva dichiarata ufficialmente disciolta la flotta imperiale e creata la Flotta Rossa degli operai e dei contadini, con arruolamento su base esclusivamente volontaria.\nIl 23 febbraio 1918 indica il primo arruolamento di massa nelle citt\u00e0 di Pietrogrado e di Mosca e la prima azione di guerra contro le truppe imperiali tedesche, questo giorno \u00e8 ricordato come il Giorno dell'Armata Rossa. Il 23 febbraio divenne una festa nazionale molto importante in Unione Sovietica pi\u00f9 avanti celebrata come il Giorno dell'Armata Sovietica. Viene tuttora festeggiata in Russia come il Giorno dei difensori della madrepatria. Il titolo di creatore dell'Armata Rossa viene affidato a Leon Trotsky, il Commissario del popolo per la guerra dal 1918 al 1924.\nIl 24 maggio 1918 le forze aeree furono ricostituite come \"Flotta aerea rossa dei lavoratori e dei contadini\" (\"Glavvozduhflot\"), poi Voenno-vozdu\u0161nye sily SSSR\nAll'inizio della sua esistenza l'Armata Rossa era un corpo volontario senza gradi o insegne, gli ufficiali erano eletti in maniera democratica, questo fino a quando un decreto del 18 maggio 1918 impose il servizio militare obbligatorio per gli uomini dai 18 ai 40 anni. Per organizzare l'arruolamento di massa, vennero creati dei commissariati regionali militari (\u0432\u043e\u0435\u043d\u043d\u044b\u0439 \u043a\u043e\u043c\u0438\u0441\u0441\u0430\u0440\u0438\u0430\u0442, \u0432\u043e\u0435\u043d\u043a\u043e\u043c\u0430\u0442 (voenkomat)), carica che dal 2005 esiste ancora in Russia e con lo stesso nome.\nDopo che il generale Aleksej Alekseevi\u010d Brusilov offr\u00ec il suo aiuto ai bolscevichi nel 1920, questi ultimi permisero l'arruolamento di ufficiali che avevano servito nell'Esercito imperiale russo. I bolscevichi crearono una commissione speciale guidata da Lev Glezarov e nell'agosto del 1920 315.000 ex-ufficiali imperiali vennero arruolati. Spesso ebbero la carica di consulenti militari e un numero importante di comandanti dell'Armata Sovietica servirono in precedenza nell'esercito imperiale, molti altri divennero membri del Consiglio militare supremo. Le autorit\u00e0 bolsceviche assegnarono ad ogni unit\u00e0 dell'Armata Rossa un commissario politico o \"politruk\", che aveva l'autorit\u00e0 di stravolgere le decisioni del comandante se queste erano contrarie all'ideologia del Partito comunista.\nNel 1924 la marina inizia la ricostituzione della squadra navale e ripristina i gradi degli ufficiali, sotto il nome di \"categorie di servizio\".\nLa guerra fredda.\nDopo lo sforzo bellico della seconda guerra mondiale, nel 1945 l'Unione Sovietica disponeva di tre soli tipi di forze armate: l'esercito di terra, la marina e l'aeronautica. I due ministri che supervisionavano rispettivamente le forze terrestri - aeree e l'altro la marina vennero uniti in un'unica figura: il ministro delle forze armate nel marzo del 1946. Nel 1948 venne creata una quarta branca: le truppe della difesa aerea. Il ministero venne diviso nuovamente in due dal 1950 fino al 1953 quando venne creato il Ministero della Difesa che li riuniva. Sei anni dopo nacquero le Forze Missilistiche Strategiche. Le VDV (Truppe aerotrasportate) in questo periodo erano una riserva del Alto Comando Supremo.\nNel febbraio 1946 l'Armata Rossa cambi\u00f2 la sua denominazione in Armata Sovietica e nello stesso anno la marina in Voenno Morskoj Flot SSSR.\nNel 1948 i soldati dell'Armata Sovietica furono ridotti da 13 milioni a 2,8 milioni. Per controllare questo processo di riduzione, il numero dei distretti militari venne temporaneamente abbassato da 33 a 21 nel 1946. Le dimensioni delle forze armate sovietiche, secondo le stime occidentali, era tra i 4 e i 5 milioni, durante il periodo della guerra fredda. La coscrizione sovietica prevedeva che tutti i maschi abili dovessero prestare il servizio militare per un minimo di due anni. In questo modo l'Unione Sovietica disponeva del pi\u00f9 grande esercito del mondo dal 1945 al 1991. Diverse unit\u00e0 delle forze sovietiche rimasero negli stati della europa dell'est, in quanto stati satelliti dell'URSS e per reprimere manifestazioni di indipendenza. Il pi\u00f9 grande contingente sovietico in Europa era in Germania Est (Gruppo di forze sovietiche in Germania), vi erano altri contingenti in Polonia (Gruppo Nord delle Forze), in Cecoslovacchia e in Ungheria.\nLa devastante invasione della Germania nazista del 1941 influenz\u00f2 la dottrina militare della Guerra Fredda Sovietica di combattere i nemici, o in una zona cuscinetto sotto controllo sovietico o in ogni caso impedire ogni guerra sul suolo sovietico. Per assicurare gli interessi sovietici nell'Europa orientale, le forze sovietiche repressero le proteste antisovietiche in Germania Est (1953), in Ungheria (1956) e in Cecoslovacchia (1968). Il conflitto cino-sovietico port\u00f2 alla creazione di sedici distretti militari nel 1969, il distretto militare dell'Asia centrale con quartier generale Almaty. Per testare le capacit\u00e0 per una guerra, alla fine degli anni 70 e ai primi anni 80 vennero creati quattro alti comandi che raggruppavano i distretti militari. L'Alto Comando dell'Estremo Oriente venne creato per primo seguito dagli Alti Comandi dell'Ovest e del Sud-Ovest verso l'Europa e l'Alto Comando del Sud verso il Medio Oriente con sede a Baku.\nDal confronto con gli USA e la NATO durante la guerra fredda venne sviluppata la deterrenza reciproca con armi nucleari. L'Unione Sovietica invest\u00ec molto in armi nucleari soprattutto nella produzione di missili balistici e di sottomarini nucleari. URSS e USA non si scontrarono mai direttamente, ma indirettamente supportando dittature e ribelli nel terzo mondo.\nLa dissoluzione dell'Unione Sovietica e la fine.\nDal 1985 al 1991, il nuovo leader dell'Unione Sovietica Mikhail Gorbaciov tent\u00f2 di ridurre lo sforzo dell'esercito per questioni economiche. Il suo governo, lentamente, ridusse le dimensioni dell'esercito. Dal 1989 le truppe sovietiche lasciarono i loro vicini del Patto di Varsavia a se stessi. Nello stesso anno le truppe sovietiche lasciarono l'Afghanistan. Dalla fine del 1990 l'intero blocco orientale collass\u00f2 sulla scia delle rivoluzioni democratiche. Come risultato, i cittadini sovietici iniziarono, rapidamente, a rivoltarsi contro il governo comunista. Mentre l'Unione Sovietica avanzava verso la disintegrazione, i militari giocarono un ruolo sorprendentemente debole ed inefficace nel sostenere il morente sistema sovietico. Le truppe furono coinvolte nel tentativo di reprimere disordini e conflitti nel Caucaso e in Asia centrale, ma spesso si dimostrarono incapaci di ripristinare la pace e l'ordine. Il 9 aprile 1989, l'Esercito insieme alle unit\u00e0 del MVD, massacrarono circa 190 dimostranti a Tbilisi in Georgia. La maggiore crisi avvenne in Azerbaigian, quando l'Armata Rossa entr\u00f2 con la forza a Baku tra il 19 ed il 20 gennaio 1990, rimuovendo il governo ribelle e uccidendo, presumibilmente, centinaia di civili nell'azione. Il 13 gennaio 1991 le forze sovietiche assaltarono la torre della Radio di Stato e Televisione e la torre di riconversione televisiva a Vilnius, capitale della Lituania, entrambe sotto il controllo dell'opposizione, uccidendo 14 persone e ferendone 700.\nIn seguito al tentativo di colpo di Stato dell'agosto 1991, il governo dell'Unione Sovietica, praticamente, perse ogni autorit\u00e0 sulle repubbliche. Quasi ogni repubblica sovietica dichiar\u00f2 la propria intenzione di separarsi dall'URSS, iniziando ad approvare leggi che sfidavano il Soviet Supremo. L'8 dicembre 1991, i Presidenti di Russia, Bielorussia ed Ucraina dichiararono la dissoluzione dell'Unione Sovietica e siglarono il documento che istituiva Comunit\u00e0 degli Stati Indipendenti (CSI). Il 25 dicembre 1991 Gorbaciov rassegn\u00f2 le dimissioni ed il giorno seguente il Soviet Supremo, l'organismo governativo pi\u00f9 elevato, si dissolse, decretando ufficialmente la fine dell'Unione Sovietica. Nel successivo anno e mezzo vi furono vari tentativi di prendere le unit\u00e0 e trasformarle nell'esercito della CSI, ma gli stessi fallirono. Frequentemente, le unit\u00e0 di stanza in Ucraina ed in alcune repubbliche secessioniste giurarono fedelt\u00e0 ai loro governi nazionali, mentre una nuova serie di trattati fra i nuovi Stati indipendenti divisero il patrimonio militare. Dopo la dissoluzione dell'Unione Sovietica, l'Armata Sovietica si dissolse e gli Stati successori dell'URSS divisero fra loro gli assetti bellici. La suddivisione avvenne quasi esclusivamente su base regionale, con i soldati sovietici della Russia che divennero parte del nuovo esercito russo, mentre i soldati sovietici originari del Kazakhistan divennero parte del nuovo esercito kazako.\nStruttura.\nLe forze armate erano composte da: Armata Rossa (esercito di terra), marina militare, forze aeree e dal Direttorato politico di Stato (OGPU). La OGPU venne successivamente integrata nel NKVD nel 1943. Questo corpo aveva al suo comando le Truppe interne e le Truppe di confine ed era sotto la direzione delle forze armate fino al 1991.. Dopo la seconda guerra mondiale vennero aggiunte Forze Missilistiche Strategiche (1960),le Forze di Difesa Aerea (1948) e le truppe della Difesa civile. Con la creazione di questi corpi l'ordine di importanza delle varie branche delle forze armate sovietiche era la seguente:\nStato Maggiore.\nIl 22 settembre 1935 le autorit\u00e0 rinominarono la RKKA come Stato Maggiore che reincarnava lo Stato Maggiore dell'Impero Russo. Molti ex componenti del RKKA che servirono nell'Impero Russo fecero parte dello Stato Maggiore dell'URSS. I componenti erano solitamente persone con una grande esperienza di combattimento e una solida educazione militare. Lo stato maggiore era diretto dal Capo di stato maggiore generale delle forze armate sovietiche.\nGradi e titoli.\nLa prima Armata Rossa abol\u00ec la figura dell'ufficiale, considerata un'eredit\u00e0 dello zarismo, durante la rivoluzione. L'uso della parola ufficiale venne condannato e sostituita da comandante. L'Armata Rossa abbandon\u00f2 anche spalline e gradi sostituendoli con titoli come \"Comandante Divisione\" o \"Comandante del Corpo\" o nomi simili. Nel 1924 venne aggiunto il sistema detto di \"Servizio Categorie\", dal K-1 (il pi\u00f9 basso) al K-14 (il pi\u00f9 alto). Il servizio categorie operava come i gradi ma in maniera camuffata: indicava l'esperienza e le qualifiche del comandante. L'insegna indicava la categoria, non la posizione del comandante.\nIl 22 settembre 1935 l'Armata Rossa elimin\u00f2 il servizio di categoria e introdusse i \"gradi personali\". Questi gradi erano un misto di titoli funzionali e di gradi tradizionali, ad esempio in questi gradi vi era il tenente e il Komdiv (comandante di divisione). Ulteriori complicazioni si manifestarono con i gradi per i commissari politici (esempio \"commissario di brigata\", \"commissario esercito di 2\u00ba grado\") per il corpo tecnico (\"ingegnere di 3\u00ba grado\", \"ingegnere della divisione\") e per gli altri corpi non combattenti come i medici o gli amministratori.\nIl sistema venne modificato ulteriormente. Il 7 maggio 1940 i gradi di generale e di ammiraglio rimpiazzarono i titoli di Kombrig, Komdiv, Komkor, Komandarm; altri titoli (\"comandante divisione\",\"ingegnere della divisione\") rimasero inalterati. Il 2 novembre 1940 il sistema venne modificato con l'abolizione dei gradi funzionali per i titoli di sottufficiale e di tenente colonnello. All'inizio del 1942 tutti i gradi funzionali nei corpi tecnici ed amministrativi divennero gradi regolarizzati (ingegnere maggiore, colonnello ingegnere, capitano del servizio indipendente). Il 9 ottobre 1942 le autorit\u00e0 abolirono il sistema del commissario militare insieme ai gradi commissari. I gradi funzionali rimasero solo per i medici, i veterinari e i corpi legislativi.\nAll'inizio del 1943 l'unificazione del sistema vide l'abolizione di tutti i gradi funzionali rimanenti. Il termine \"ufficiale\" venne permessa insieme alle spalline che sostituirono le insegne precedenti. I gradi e le insegne del 1943 non cambiarono molto fino agli ultimi giorni dell'Unione Sovietica. Le attuali Forze armate russe usano ampiamente lo stesso sistema, i vecchi titoli di \"kombat\" (\"battaglione\" o \"comandante batteria\"), \"kombrig\" (\"comandante di brigata\") e \"komdiv\" (\"comandante di divisione\") vengono utilizzati in maniera informale.\nCaratteristiche.\nArmi ed equipaggiamento.\nNegli anni venti e trenta del novecento il piano di industrializzazione di Stalin cre\u00f2 diverse fabbriche di armi. Delle armi prodotte quella che ebbe pi\u00f9 successo fu il fucile a otturatore girevole-scorrevole Mosin-Nagant che divenne l'arma principale della Armata Rossa durante il secondo conflitto mondiale. Gli arsenali sovietici produssero pi\u00f9 di 17 milioni di Mosin-Nagant dal 1930 al 1945. Nel 1943 venne dato il via al progetto del M44, progettato per rimpiazzare il Mosin-Nagant. La produzione a pieno regime part\u00ec nel 1944 e continu\u00f2 fino al 1949 quando venne rimpiazzato dal semiautomatico Simonov SKS.\nDurante tutta la Seconda guerra mondiale l'Armata Rossa soffr\u00ec di scarsit\u00e0 di mitragliatrici e di armi semiautomatiche. Il semiautomatico Tokarev SVT 40 modello 38 e modello 40 utilizzava le stesse cartucce 7,62 x 54\u00a0mm R del Mosin-Nagant. Il fucile bench\u00e9 fosse un buon progetto non venne mai prodotto negli stessi numeri del Mosin-Nagant e non riusc\u00ec a replicarlo. La sperimentazione con piccole armi incominci\u00f2 durante la seconda guerra mondiale. Nel 1945 l'Armata Rossa adott\u00f2 la carabina 7,62 x 39mm Simonov SKS semiautomatica. Nel 1949 incominci\u00f2 la produzione del fucile d'assalto AK-47 7.62x39mm Kalashnikov, i piani prevedevano che le truppe lo usassero insieme al SKS, ma ben presto quest'ultimo venne rimpiazzato completamente. Nel 1978 il AK-47 venne rimpiazzato dal 5.45x39mm AK-74 che utilizzava non meno del 51% delle componenti del AK-47. La nuova arma era una controparte dell'americano 5.56x45mm utilizzato nel fucile d'assalto M-16 e viene ancora utilizzato dall'odierno esercito russo.\nIl controllo politico.\nIl Partito Comunista possedeva una serie di meccanismi per controllare le forze armate. Primo, a partire da una certo grado solo un membro del partito poteva diventare un comandante ed era soggetto alla disciplina del partito. Secondo, i leader militari erano stati sistematicamente integrati all'interno dei pi\u00f9 importanti scaglioni del partito. Terzo, il partito aveva installato una rete di ufficiali politici attraverso tutte le forze armate per influenzare le attivit\u00e0 militari.\nUn comandante politico (\"zampolit\") serviva come commissario politico delle forze armate. Lo zampolit supervisionava l'organizzazione del partito e conduceva un lavoro politico con le unit\u00e0 militari, tenendo lezioni sul marxismo-leninismo, sulla visione sovietica degli affari internazionali e sui compiti del partito per le forze armate. Durante la Seconda guerra mondiale lo zampolit perse il potere di veto sulle decisioni del comandante ma mantenne il potere di riportare quelle che erano le capacit\u00e0 e l'attitudine del comandante di unit\u00e0 agli ufficiali di grado pi\u00f9 alto o ai vertici politici.\nNel 1989 pi\u00f9 del 20% di tutto il personale delle forze armate erano membri del partito o del Komsomol. Oltre il 90% di tutti gli ufficiali delle forze armate erano membri del Komsomol.\nL'educazione militare.\nDurante la guerra civile le strutture di comando ricevettero l'addestramento dalla Accademia di Stato Maggiore della RKKA, in pratica la vecchia Accademia di Stato Maggiore Nicola del ormai morto Impero Russo. Il 5 agosto 1921 l'accademia divenne Accademia Militare della RKKA e nel 1925 Accademia Militare della RKKA \"Michail Vasil'evi\u010d Frunze\". I comandanti supremi ricevevano l'educazione ai \"Corsi Accademici Militari Superiori\", rinominati nel 1925 \"Corsi Avanzati per Comando Supremo\"; nel 1931 venne aggiunta una Facolt\u00e0 di Operazioni integrando i corsi. Il 2 aprile 1936 ci fu il ripristino della Accademia di Stato Maggiore. Essa divenne la scuola principale per i comandanti pi\u00f9 importanti dell'Armata Rossa e un centro per studi militari avanzati.\nSi deve ricordare che il termine \"accademia\" in Unione Sovietica non aveva lo stesso valore che ha per il mondo occidentale. Le accademie militari sovietiche erano strutture per i comandanti che erano gi\u00e0 graduati e obbligatorie per arrivare ai gradi pi\u00f9 alti. L'educazione di base per gli ufficiali era fornita da strutture chiamate:\u0432\u043e\u0435\u043d\u043d\u0430\u044f \u0448\u043a\u043e\u043b\u0430 o \u0432\u043e\u0435\u043d\u043d\u043e\u0435 \u0443\u0447\u0438\u043b\u0438\u0449\u0435. Queste potevano essere denominate \"scuole\" e paragonate alla accademie militari occidentali di West Point e di Sandhurst.\nDistintivi di grado delle forze armate.\nOgni branca delle forze armate sovietiche aveva un proprio comandante supremo: il Maresciallo dell'Unione Sovietica per l'esercito. L'Ammiraglio della flotta dell'Unione Sovietica per la marina e il Maresciallo generale dell'aviazione dell'Unione Sovietica per l'aeronautica. Il 27 giugno 1945 venne creato da Iosif Stalin il titolo di Generalissimo dell'Unione Sovietica, questo grado era superiore a tutti gli altri gradi delle forze armate. L'unica persona che pot\u00e9 fregiarsi di questo titolo fu Iosif Stalin, dopo la sua morte nessun altro lo ricevette.\nEsercito.\nSui militari di truppa (fino a sergente anziano) era previsto un codice (\u0421\u0410, SA) che indicava \u0421\u043e\u0432\u0435\u0442\u0441\u043a\u0430\u044f \u0410\u0440\u043c\u0438\u044f (Sovyetskaja Armija), Esercito sovietico.\nAeronautica.\nSui militari di truppa (fino a sergente anziano) era previsto un codice (\u0421\u0410, SA) che indicava \u0421\u043e\u0432\u0435\u0442\u0441\u043a\u0430\u044f \u0410\u0440\u043c\u0438\u044f (Sovyetskaja Armija), Esercito sovietico.\nMarina.\nSui militari di truppa (fino a \"star\u0161ina\" capo) era previsto un codice che indicava:"}
{"id": "2636988", "revid": "729019", "url": "https://it.wikipedia.org/wiki?curid=2636988", "title": "Premuda (azienda)", "text": "Premuda S.p.A. \u00e8 una azienda italiana che opera nel settore del trasporto marittimo, nel noleggio di navi per il trasporto di rinfuse liquide e secche e anche nel FPSO, ovvero un sistema di estrazione, stoccaggio e ridistribuzione di prodotti petroliferi mediante una struttura galleggiante.\nDal 15 maggio 2017 le azioni sono state revocate da Borsa Italiana dopo essere gi\u00e0 dal 31 marzo 2017 sospese dalle negoziazioni a tempo indeterminato.\nStoria.\nPremuda nasce a Trieste nel 1907 come Navigazione a Vapore G.L. Premuda grazie al contributo del conte Giovanni Luigi Premuda. Da l\u00ec a non molto il controllo passa alla famiglia Tripcovich. Nel 1918 viene quotata alla Borsa di Trieste e in seguito a quella di Milano.\nLa societ\u00e0 esce dalla seconda guerra mondiale con la flotta quasi completamente distrutta e solo nel 1957 riprender\u00e0 l'attivit\u00e0 con gradualit\u00e0. Nel 1973 passa sotto il controllo della societ\u00e0 genovese Navigazione Alta Italia della famiglia Lolli Ghetti che ceder\u00e0 la propriet\u00e0 dell'azienda nel 1980 ad un gruppo di azionisti guidati dal manager Alcide Rosina. Nel 1988 altro cambio di propriet\u00e0: nuovo azionista diventa il Gruppo Montanari, armatore di Fano, ma nel 1990 la famiglia Rosina (Alcide Ezio Rosina e in seguito il figlio Stefano) torna alla guida della societ\u00e0. Inizia l'espansione della compagnia: acquisisce la divisione cisterniera del gruppo Fermar, crea nuove societ\u00e0, come Premuda International, Premuda Atlantico, Premuda Asia, e arriva a gestire 20-25 navi.\nLa crisi economica mondiale mette in difficolt\u00e0 il sistema dei trasporti marittimi e quindi anche Premuda che, indebitata con le banche avvia un piano di ristrutturazione scendendo a 13 navi da gestire. Dopo tre anni, nell'aprile 2016, la societ\u00e0 Pillarstone, creata dal fondo di private equity statunitense KKR Capital, acquisisce la propriet\u00e0 di Premuda ricapitalizzandola e in seguito delistandola dalla Borsa. Viene avviato un nuovo piano di ristrutturazione: accordo con le banche sui debiti, concentrazione a Genova della gestione, dismissione di navi fino a gestirne una decina, uscita dal settore offshore dove Premuda era presente con una piattaforma.\nNel novembre 2018 Stefano Rosina lascia la guida dell'azienda, nel gennaio 2019 \u00e8 nominato amministratore delegato Marco Fiori, il manager che per 12 anni ha ricoperto lo stesso incarico in D'Amico International Shipping.\nDati economici.\nNel 2010 Il gruppo Premuda registra ricavi per 141,11 milioni Ebitda di 44,131 milioni, utili per 10,662 milioni. Patrimonio netto di 221,931 milioni, 420,257 milioni il valore delle 17 navi che ne compongono la flotta, posizione finanziaria netta negativa di 82,212 milioni, 333 dipendenti. Nel 2013 il fatturato \u00e8 di 76,68 milioni con una forte flessione rispetto ai 110,99 del 2012. Nel 2015 il fatturato \u00e8 di 59,80 milioni con un calo del 12,45% rispetto ai 63,80 del 2014.\nAzionariato.\nNel dicembre 2010 il principale azionista di maggioranza era la Investimenti Marittimi S.p.A. con il 59,15% del capitale con diritto di voto. Investimenti Marittimi era controllata al 60% da Navigazione Italiana, al 30% dalle Assicurazioni Generali e al 10% da Duferco Italia Holding. A sua volta Navigazione Italiana faceva capo per il 46,7% a Finrose S.S., al 33,3% a Samovar S.r.l. e al 20% a Eziomar S.S.. Finrose ed Eziomar appartengono alla Famiglia Rosina, Samovar ad Angelo Jacorossi. Nel 2016 il controllo passa a Pillarstone Italy del fondo statunitense KKR Capital."}
{"id": "2636990", "revid": "228587", "url": "https://it.wikipedia.org/wiki?curid=2636990", "title": "Martin Wilhelm Kutta", "text": "Kutta nacque a \"Pitschen\", nell'Alta Slesia (oggi Byczyna, in Polonia). Studi\u00f2 all'Universit\u00e0 di Breslavia dal 1885 al 1890 e continu\u00f2 gli studi a Monaco fino al 1894, dove divenne assistente di Walther Franz Anton von Dyck. Dal 1898 pass\u00f2 un anno all'Universit\u00e0 di Cambridge.\nDal 1910 al 1912 fu professore all'RWTH Aachen (\"Rheinisch-Westf\u00e4lische Technische Hochschule Aachen\", Scuola tecnica superiore della Renania-Vestfalia di Aquisgrana).\nKutta divenne professore all'Universit\u00e0 di Stoccarda nel 1912, dove rimase sino a quando si ritir\u00f2 dalla professione, nel 1935.\nNel 1901 egli svilupp\u00f2 assieme al collega Carl Runge i metodi di Runge-Kutta, usati per risolvere numericamente equazioni differenziali ordinarie. Egli \u00e8 inoltre ricordato per i suoi contributi in aerodinamica, quali il teorema di Kutta-\u017dukovskij, il profilo di Kutta-\u017dukovskij e la condizione di Kutta.\nKutta mor\u00ec a F\u00fcrstenfeldbruck, in Germania, nel 1944."}
{"id": "2636993", "revid": "88740", "url": "https://it.wikipedia.org/wiki?curid=2636993", "title": "Dipartimento di Lavalle", "text": "Per Dipartimento di Lavalle si pu\u00f2 intendere:"}
{"id": "2636999", "revid": "339392", "url": "https://it.wikipedia.org/wiki?curid=2636999", "title": "Radio Svizzera", "text": ""}
{"id": "2637000", "revid": "599013", "url": "https://it.wikipedia.org/wiki?curid=2637000", "title": "Nadine Kleinert", "text": "Ha un personale di 20,20 m; ha gareggiato per la societ\u00e0 \"SC Magdeburg\" ed \u00e8 allenata da Klaus Schneider. Si \u00e8 sposata nel 1999 e fino al 2004 ha tenuto il nome Kleinert-Schmitt.\nBiografia.\nAffermazione internazionale (1997-2001).\nNel 1997 divenne campionessa europea under 23 e, ai Campionati del mondo di Atene, si classific\u00f2 al settimo posto.\nDue anni pi\u00f9 tardi, ai Campionati mondiali di Siviglia, vinse la medaglia d'argento.\nGiunta nel nuovo millennio, alle Olimpiadi di Sydney 2000 si classific\u00f2 ottava grazie ad un lancio a 18,49 metri.\nNel 2001 raggiunse il quarto posto ai Campionati del mondo indoor a Lisbona seguito poi dalla medaglia d'argento ai Campionati del mondo di Edmonton.\nL'argento olimpico (2002-2004).\nDopo un sesto posto ai Campionati europei di Monaco di Baviera 2002 e un settimo posto ai Campionati mondiali di Parigi 2003, inizi\u00f2 il 2004, stagione olimpica, con una medaglia di bronzo ai Mondiali indoor di Budapest.\nAlle Olimpiadi di Atene 2004 riusc\u00ec ad aumentare il suo personale da 19,23 a 19,55 metri. All'ultimo tentativo fu superata da Yumileidi Cumb\u00e1 e di conseguenza si dovette accontentare della medaglia di bronzo.\nLa vincitrice fu Irina Kor\u017eanenko che per\u00f2, pochi giorni dopo, venne squalificata perch\u00e9 trovata positiva ad un test antidoping.\nProprio per questo motivo venne consegnata alla Kleinert la medaglia d'argento.\nL'annuncio del ritiro (2005-2008).\nNel 2005, raggiunse il quinto posto ai Campionati del mondo di Helsinki e nel 2006, ai Campionati europei di G\u00f6teborg, arriv\u00f2 sesta. Ai mondiali di Osaka 2007 riusc\u00ec a salire di nuovo sul podio e a vincere la medaglia di bronzo.\nNel mese di ottobre 2007, annunci\u00f2 che dopo i Giochi Olimpici di Pechino 2008 avrebbe abbandonato l'atletica per passare alla Box.\nGiunta a Pechino raggiunse il settimo posto superando ancora una volta la misura di 19 metri.\nIl ritorno (2009-2012).\nConsapevole di essere una delle pesiste pi\u00f9 forti al mondo, decise rimandare il proprio ritiro e di prepararsi ai Campionati mondiali di Berlino 2009.\nLo stesso anno ha conquistato il titolo di campionessa tedesca a Norimberga, alla fine di maggio, raggiungendo anche la misura di 19,89 metri, il secondo miglior risultato della sua carriera sportiva.\nIn seguito alla vittoria ai campionati tedeschi di atletica leggera \u00e8 stato assegnato a Nadine Kleinert il Rudolf Harbig Memorial Prize.\nAi Campionati del Mondo a Berlino nel 2009 ha aumentato il suo record personale fino a 20,06 al primo tentativo e a 20,20 al 3\u00ba, vincendo cos\u00ec la medaglia d'argento.\nNel 2010 ha partecipato ai Campionati mondiali indoor di Doha classificandosi quinta, con la misura di 19,34.\nNel mese di luglio, ai Campionati europei di Barcellona, dopo aver vinto il turno di qualificazione grazie ad un lancio a 18,98 metri, in finale raggiunse solo la settima posizione.\nIl ritiro definitivo (2013).\nIl 1\u00ba settembre 2013, al termine del meeting ISTAF di Berlino che l'aveva vista concludere quarta con un lancio a 17,73 metri, annuncia il suo ritiro definitivo dalle competizioni."}
{"id": "2637004", "revid": "349789", "url": "https://it.wikipedia.org/wiki?curid=2637004", "title": "Deutsche Arbeitsfront", "text": ""}
{"id": "2637005", "revid": "287204", "url": "https://it.wikipedia.org/wiki?curid=2637005", "title": "Monte Spigolino", "text": "Il Monte Spigolino, con i suoi 1827 metri s.l.m., \u00e8 una delle pi\u00f9 alte cime del crinale principale dell'Appennino tosco emiliano, compresa tra il Passo della Calanca e l'antico ed importante Passo della Croce Arcana, denominato fino dal medioevo Passo dell'Alpe alla Croce. Lo Spigolino segna il confine naturale tra la provincia di Pistoia e la provincia di Modena.\nStoria.\nIl monte Spigolino si trova per la prima volta cos\u00ec denominato nell'antica carta geografica disegnata nel 1746 dall'abate Domenico Vandelli ed interessa i Comuni di Abetone Cutigliano e di Fanano. La sua denominazione riflette la sua conformazione: infatti \u00e8 una montagna piuttosto slanciata, con una vaga forma piramidale a due facce.\nDescrizione.\nIl profilo della montagna \u00e8 un elemento caratteristico del paesaggio dell'Appennino tosco-emiliano e domina, sul versante toscano, tutta l'Alta Valle della Lima e sul versante modenese, tutta la Valle della Dardagna e tutto il comprensorio sciistico del Corno alle Scale, di 1945 metri s.l.m. Infatti, vicinissime alla base del Monte Spigolino passano le piste di sci della suddetta stazione sciistica.\nLo Spigolino si trova all'interno del Parco regionale del Corno alle Scale. Alle falde del Monte Spigolino nasce il Torrente Dardagna che precipita con salti spettacolari, uno dei quali di 34 metri di dislivello. Le cascate del Dardagna possono essere raggiunte facilmente seguendo un sentiero assai suggestivo che parte dalla Madonna dell'Acero a 1190 metri s.l.m., sopra il paese di Lizzano in Belvedere. Dopo un percorso di circa 35\u00a0km, presso la localit\u00e0 di Rocchetta si unisce al torrente Leo, che successivamente si immette nel fiume Panaro, tributario del fiume Po. Anche il Fosso Ospitale nasce dalle pendici del Monte Spigolino, quasi al confine con la provincia di Bologna e drena lo spartiacque fino al Passo della Croce Arcana a 1732\u00a0m s.l.m.\nDalla parte del versante Ovest nasce dallo Spigolino il Rio d'Andia che poi si immette nel Fiume Lima, tributario del Serchio che sfocia nel Mare Tirreno vicino alla foce dell'Arno.\nMentre dal versante toscano lo Spigolino sembra una montagna relativamente anonima, poich\u00e9 si distacca poco dal crinale, sul versante emiliano il suo profilo aguzzo ed il forte dislivello delle sue pendici, che hanno la base in fondo alla Valle della Dardagna, lo fanno apparire una montagna magnifica. Sempre sul versante emiliano, non \u00e8 raro che dopo grosse nevicate si stacchi una valanga piuttosto grossa. Comunque \u00e8 ben lontana dalle piste di sci della Dardagna\nAccesso alla vetta.\nLo Spigolino, nonostante la pendenza piuttosto elevata, pu\u00f2 essere raggiunto: sul versante toscano, dal rifugio della Doganaccia a 1547\u00a0m s.l.m. che a sua volta pu\u00f2 essere raggiunto in automobile o in funivia da Cutigliano; sul versante modenese, dalla Capanna Tassone e dal Passo del Lupo, sopra Fanano; infine pu\u00f2 essere raggiunto dal Rifugio Duca degli Abruzzi al Lago Scaffaiolo, a 1790\u00a0m s.l.m."}
{"id": "2637007", "revid": "767487", "url": "https://it.wikipedia.org/wiki?curid=2637007", "title": "Orta Loreto", "text": "Orta Loreto \u00e8 una frazione del comune di Sant'Egidio del Monte Albino, in provincia di Salerno e conta circa 2.000 abitanti.\nGeografia fisica.\n\u00c8 collocata nell'area dell'Agro nocerino-sarnese.\nEconomia.\nNella frazione ci sono alcuni depositi di industrie conserviere situate nel comune di Angri ed un mercato ortofrutticolo situato nel comune di Sant'Egidio del Monte Albino.\nInfrastrutture e trasporti.\nLa frazione \u00e8 raggiungibile tramite la SS 18 Tirrena Inferiore."}
{"id": "2637015", "revid": "729019", "url": "https://it.wikipedia.org/wiki?curid=2637015", "title": "Aeroporto Internazionale di Mascate", "text": "L'Aeroporto Internazionale di Mascate (in arabo \u0645\u0637\u0627\u0631 \u0645\u0633\u0642\u0637 \u0627\u0644\u062f\u0648\u0644\u064a) \u00e8 il principale aeroporto dell'Oman ed \u00e8 situato a circa 15\u00a0km dalla capitale Mascate. L'aeroporto \u00e8 hub per la compagnia aerea Oman Air.\nStoria.\nL'aeroporto fu aperto nel 1973 come \"Aeroporto Internazionale di Seeb\". Il 1\u00ba febbraio 2008, con l'inizio dei lavori per la costruzione per un nuovo terminal e di una nuova seconda pista parallela il nome dello scalo fu cambiato in \"Aeroporto Internazionale di Mascate\" e venne dismessa la piccola pista 02/20 di 750m in terra battuta. Nell'aprile del 2009 venne aperto un nuovo molo di 17.000 m\u00b2 collegato all'aerostazione esistente ed interamente destinato alle partenze.\nEspansione.\nDal 2009 \u00e8 oggetto di numerosi ammodernamenti ed espansioni. Sar\u00e0 infatti aumentata la capacit\u00e0 fino a 12 milioni di passeggeri in un primo momento, successivamente si ha in progetto di arrivare fino a 48 milioni. Il progetto di espansione dell'aeroporto include un nuovo e moderno terminal di 580.000 m\u00b2 e una nuova seconda pista in grado di ospitare il nuovo Airbus A380. Inoltre \u00e8 prevista una nuova torre di controllo alta 90 metri, un cargo terminal, 32 manicotti d'imbarco ed un parcheggio per 6.000 posti auto."}
{"id": "2637016", "revid": "339392", "url": "https://it.wikipedia.org/wiki?curid=2637016", "title": "Aeroporto Internazionale Seeb", "text": ""}
{"id": "2637017", "revid": "339392", "url": "https://it.wikipedia.org/wiki?curid=2637017", "title": "Aeroporto internazionale Seeb", "text": ""}
{"id": "2637020", "revid": "339392", "url": "https://it.wikipedia.org/wiki?curid=2637020", "title": "Muscat International Airport", "text": ""}
{"id": "2637021", "revid": "339392", "url": "https://it.wikipedia.org/wiki?curid=2637021", "title": "Seeb International Airport", "text": ""}
{"id": "2637024", "revid": "116847762", "url": "https://it.wikipedia.org/wiki?curid=2637024", "title": "Bartolomeo Vallante", "text": "Biografia.\nIl primo delitto.\nNato a Monte San Giovanni Campano, all'epoca feudo della famiglia d'Avalos, a 22 anni, nel corso della faida che contrapponeva la sua famiglia a quella dei Cimello, per vendicare la morte del fratello, uccise il suo assassino. Fu immediatamente bandito dalla citt\u00e0 e condannato alla pena capitale.\nGli anni del brigantaggio.\nInizi\u00f2 una vita errabonda a capo di un folto gruppo di banditi, si rese protagonista di numerosi atti criminali sia nello Stato Pontificio e sia nel limitrofo Regno di Napoli. \nComp\u00ec delle rapine ai danni dei mercanti lungo le strade che collegavano Roma con Napoli; per vendetta o per compiacere i suoi nobili amici commise ben 54 omicidi. Soprattutto per mantenere i suoi seguaci esercit\u00f2 la lucrosa attivit\u00e0 del rapimento a scopo di riscatto.\nFu soccorso e protetto da alcuni rappresentanti delle famiglie pi\u00f9 potenti dell'epoca, compresa quella dei Caetani e degli Sforza. Costoro, oltre a garantirsi la protezione delle loro Terre e l'incolumit\u00e0 dei loro vassalli lo utilizzavano per compiere vendette e per intimorire i loro nemici. Oper\u00f2 per un decennio sia nello Stato Pontificio e sia nel Regno di Napoli e, nonostante la collaborazione tra i due stati confinanti, evit\u00f2 la cattura, anche grazie alla complicit\u00e0 di numerosi conniventi, che prestavano soccorso ai feriti, li nascondevano e li rifocillavano, anche nel timore di feroci rappresaglie in caso di rifiuto. Catena pretendeva un compenso in denaro, pena la vita, da coloro che avevano collaborato con i suoi nemici. Anche numerosi religiosi furono complici e manutengoli del bandito. Alcuni di essi, come il cardinale Cesare Baronio di Sora, invece, tentarono di farlo desistere dalla sua vita criminale e di riportarlo sulla retta via.\nRaccolse intorno a s\u00e9 un gran numero di fuoriusciti e di sbandati di ogni risma e di varia origine. La sua banda annoverava ben undici suoi conterranei e trentaquattro provenienti dai paesi limitrofi. Tra i suoi pi\u00f9 feroci e violenti spiccava il suo braccio destro, Bartolomeo De Ficcagli, detto Spelonca.\nCattura.\nNel 1580, dopo essersi riappacificato con i suoi nemici di Monte San Giovanni Campano, grazie alla mediazione del cardinale Innico d'Avalos, nel rispetto della clausola di risiedere ad almeno cinquanta miglia di distanza da Monte San Giovanni Campano, si rec\u00f2 a Valmontone. Da qui mentre tentava di raggiungere Santa Fiora, nella Maremma toscana, venne catturato dal bargello di Roma e imprigionato nel carcere di Tor di Nona il 26 novembre del 1580, perch\u00e9 in possesso di armi proibite, senza essere identificato. Solo quando fu sottoposto alla tortura rivel\u00f2 la propria identit\u00e0 confessando i suoi delitti nel corso del processo e per tutto il periodo della sua detenzione fu assistito e confortato dal cardinale Cesare Baronio.\nLa condanna.\nL'11 gennaio del 1581 fu condotto al supplizio. Alle quattro del mattino i confratelli dell'Arciconfraternita di San Giovanni Decollato di Roma raggiunsero il condannato che si confess\u00f2, chiedendo perdono alle sue vittime. Alle 11 fu fatto salire su un carro e condotto per Roma, lungo il percorso era tormentato con tenaglie arroventate. Giunto a Ponte Sant'Angelo, il luogo deputato alle esecuzioni capitali, venne impiccato. Alla esecuzione assistette Michel de Montaigne, il noto letterato francese, come testimoni\u00f2 il suo segretario.\nIl corpo del giustiziato fu squartato e rimase esposto alla vista della gente per tutto il giorno. La sera i miseri resti furono trasportati nella chiesa di San Giovanni Decollato; la testa fu consegnata al Mastro di Giustizia per essere consegnata ad un gentiluomo campano per essere esposta in una citt\u00e0 del Regno di Napoli"}
{"id": "2637034", "revid": "767487", "url": "https://it.wikipedia.org/wiki?curid=2637034", "title": "Gessle Over Europe", "text": "Gessle Over Europe \u00e8 un album di Per Gessle, genere pop-rock, uscito il 23 ottobre 2009, in cui si raccolgono alcune performance \"live\" tra Colonia, Londra, Copenaghen, Amsterdam, Stoccolma, Varsavia, Halmstad e Monaco di Baviera dal tour \"Party Crasher\"."}
{"id": "2637038", "revid": "27677360", "url": "https://it.wikipedia.org/wiki?curid=2637038", "title": "\u00c9cole Fran\u00e7aise de Rome", "text": ""}
{"id": "2637059", "revid": "297059", "url": "https://it.wikipedia.org/wiki?curid=2637059", "title": "Islamabad International Airport", "text": ""}
{"id": "2637060", "revid": "196390", "url": "https://it.wikipedia.org/wiki?curid=2637060", "title": "Rafik Hariri International Airport", "text": ""}
{"id": "2637072", "revid": "88740", "url": "https://it.wikipedia.org/wiki?curid=2637072", "title": "Teller", "text": ""}
{"id": "2637073", "revid": "339392", "url": "https://it.wikipedia.org/wiki?curid=2637073", "title": "Bofors 120mm.", "text": ""}
{"id": "2637074", "revid": "86599", "url": "https://it.wikipedia.org/wiki?curid=2637074", "title": "Montes di Mercurio", "text": "Segue una lista dei montes presenti sulla superficie di Mercurio. La nomenclatura di Mercurio \u00e8 regolata dall'Unione Astronomica Internazionale; la lista contiene solo formazioni esogeologiche ufficialmente riconosciute da tale istituzione.\nI montes di Mercurio portano nomi legati al concetto di calore in varie lingue."}
{"id": "2637085", "revid": "729019", "url": "https://it.wikipedia.org/wiki?curid=2637085", "title": "Sicherheitspolizei", "text": "Con Sicherheitspolizei o Sipo (\"Polizia di Sicurezza\") veniva intesa, nella Germania nazista, la direzione delle due forze di polizia che si occupavano specificatamente della sicurezza del Reich sotto il profilo politico e criminale:\nLa direzione della Sipo era affidata a Reinhard Heydrich. \nIn quanto forza di polizia, la Sipo rispondeva al Reichsf\u00fchrer-SS Heinrich Himmler.\nLa Sipo rimase attiva dal 1936 al 1939, anno in cui venne incomporata nel pi\u00f9 grande \"Reichssicherheitshauptamt\" (RSHA - ufficio centrale per la sicurezza del Reich). Negli anni successivi la sigla venne comunque usata per indicare l'insieme delle due polizie politico-criminali."}
{"id": "2637089", "revid": "188116", "url": "https://it.wikipedia.org/wiki?curid=2637089", "title": "Riserva naturale Salina di Margherita di Savoia", "text": "La riserva naturale Salina di Margherita di Savoia \u00e8 un'area naturale protetta della Puglia istituita nel 1977. La occupa una superficie di 3.871 ettari nella Provincia di Barletta-Andria-Trani.\nConfina con altre due aree protette: la riserva naturale Il Monte e la riserva naturale Masseria Combattenti.\nLe sue saline (i sal\u00e9n in dialetto Salinaro) che si affacciano nell'Adriatico sono le pi\u00f9 grandi d'Europa e le seconde nel mondo. Riconosciute come zona umida di valore internazionale (D.M. 30.05.1979) ai sensi della convenzione di Ramsar. \u00c8 presente il Museo storico delle Saline, sito in un vecchio magazzino del sale adiacente alla cinquecentesca torre delle Saline.\nAll'interno della riserva si trova anche l'Osservatorio naturalistico \"Salpi\" in gestione alla Lipu.\nStoria.\nLa presenza di saline naturali rese nota la localit\u00e0 sin dai tempi pi\u00f9 antichi. Conosciute gi\u00e0 nel terzo secolo d.C., la salina fu poi utilizzata dai normanni. Sul finire del XVI e l'inizio del XVII secolo cominci\u00f2 o meglio si intensific\u00f2 un movimento di ritorno da parte dei salinari alle saline, sebbene la fiorente e fruttuosa industria salinara mai cess\u00f2 di esistere. Nel Settecento la Salina fu acquisita dai Borbone, e chiamata \"Salina di Barletta\", che la ritennero \"la pi\u00f9 preziosa gemma della loro corona\" e torn\u00f2, pertanto, ad una gestione pubblica. Nel 1754 vi fu l'ammodernamento e l'ampliamento delle Saline, avvenuto anche con la creazione di nuove zone salanti, come quella denominata della \"Regina\". Dopo l'unit\u00e0 d'Italia, la popolazione salinara elesse una propria amministrazione autonoma. Il toponimo del paese venne modificato nel 1879 in Margherita di Savoia, in onore della regina consorte d'Italia, moglie di Umberto I.\nNel Novecento vi fu una progressiva industrializzazione delle saline. Negli anni '30 fu progettato un avveniristico magazzino da parte di Pier Luigi Nervi. Pass\u00f2 poi ai Monopoli di Stato, dal 1994 ad AtiSale e nel 2003 alla \"Societ\u00e0 Salapia Sale srl\". Nel 2011 sono state acquisite dal gruppo Semeraro-Sosalt di D'Al\u00ec Staiti.\nOggi con i suoi 20\u00a0km di lunghezza e 5\u00a0km di larghezza, con una produzione media annua di circa 5.500.000 quintali di sale marino, \u00e8 la prima d'Europa."}
{"id": "2637094", "revid": "390153", "url": "https://it.wikipedia.org/wiki?curid=2637094", "title": "Asia/Pacific Region", "text": ""}
{"id": "2637103", "revid": "729019", "url": "https://it.wikipedia.org/wiki?curid=2637103", "title": "San Carlos (Contea di Inyo)", "text": "San Carlos era un insediamento nella contea di Inyo in California. Si trovava sulla sponda est del fiume Owens, 4 miglia (6,4 km) a est di Independence.\nL'insediamento fu fondato negli anni 60 del 1800 come campo di minatori."}
{"id": "2637104", "revid": "125820729", "url": "https://it.wikipedia.org/wiki?curid=2637104", "title": "So che ritornerai", "text": "So che ritornerai \u00e8 un film per la televisione che \u00e8 andato in onda il 6 maggio 2009 su Canale 5 con protagonisti Manuela Arcuri, Valeria Milillo, Jason Lewis e Giancarlo Giannini con la regia di Eros Puglielli.\nTrama.\nAnna Gastaldi, giovane industriale che ha tutto dalla vita si innamora di Maurizio Mainardi, fidanzato della sua migliore amica Lisa che qualche tempo dopo rimane incinta. A quel punto, Anna decide di porre fine alla sua storia con il ragazzo che nel tentativo di farle cambiare idea, si trova coinvolto in un rovinoso incidente che lo porta alla morte. Poco prima di sparire per\u00f2, Maurizio, promette ad Anna di tornare.\nPassano gli anni. Nel frattempo, Anna, diventata madre del figlio segreto avuto da Maurizio, si sposa con Walter Lanci, freddo manager della sua azienda. Proprio nel giorno delle sue nozze, la donna fa la conoscenza di Tom, fidanzato della sorella Maddy, in cui lei riconosce Maurizio.\nTom si dimostra fin dall'inizio piuttosto equivoco, rivelando di essere a conoscenza di particolari piuttosto intimi della sua storia con Maurizio ma soprattutto di essere la sua reincarnazione. Sconvolta dalla sua dichiarazione, Anna si rivolge ad Ermanno, un veggente che frequenta da tempo.\nTra lei e Tom, inevitabilmente si accende la passione mentre il marito trama alle sue spalle, grazie all'aiuto di Borghi, l'avvocato di famiglia e di Stefano Desio, il direttore generale della sua azienda che insieme stanno cercando di cambiare destinazione all'attivit\u00e0, defraudando la donna di tutti i suoi beni.\nL'assassinio di Ermanno e la morte prematura della sorella, portano Anna a scoprire una verit\u00e0 a dir poco inquietante: Tom \u00e8 un ex attore, specializzato in truffe ai danni di donne facoltose. Lei prova ad allontanarsene ma Tom le giura di amarla davvero e tra i due, ancora una volta, \u00e8 passione. Al suo risveglio per\u00f2, Anna scopre che Tom \u00e8 stato assassinato e tutte le prove sono a suo carico.\nIn seguito al suo arresto, Anna affida il figlio e l'azienda all'amica Lisa che nel frattempo \u00e8 venuta a sapere del suo amore per Maurizio, perdonandola ma sar\u00e0 Davide, il frutto di quella passione giovanile, a salvarla in modo inconsapevole, aiutando il giudice Carlo Giordani (Alberto Molinari) a smascherare il colpevole.\nUna volta tornata a casa, Anna decider\u00e0 di riunirsi al marito ma proprio allora si trover\u00e0 a dover affrontare la prova pi\u00f9 grande. Di che cosa si tratter\u00e0?"}
{"id": "2637105", "revid": "53479345", "url": "https://it.wikipedia.org/wiki?curid=2637105", "title": "Phil Schiller", "text": ""}
{"id": "2637108", "revid": "1543377", "url": "https://it.wikipedia.org/wiki?curid=2637108", "title": "Porto di Crotone", "text": "Il porto di Crotone \u00e8 uno storico scalo marittimo portuale della Calabria sito sul Mar Jonio.\nStoria.\nIl porto di Crotone risale agli inizi dell'VIII secolo a.C., quando venne fondata la colonia della Magna Graecia e fu attivo centro di scambi commerciali con la madrepatria. Punto strategico nelle rotte del Mediterraneo pass\u00f2 vari periodi storici: romano, bizantino, arabo, normanno, aragonese, borbonico e austriaco. Il declino della citt\u00e0 durante il Medioevo coinvolse anche il porto che scomparve praticamente fino a quando, probabilmente Carlo V, non fece costruire un approdo marittimo a servizio del castello. Nel XVIII secolo si ha qualche modesta ripresa di attivit\u00e0 portuale e la costruzione di alcuni moli. Lo sviluppo a partire dagli anni tra '20 e '30 \u00e8 dovuto alla costruzione delle centrali idroelettriche della Sila, allo sfruttamento dei boschi della Sila piccola e del Gariglione e alla costruzione di stabilimenti per la produzione di concimi Montecatini e metallurgico per la produzione di zinco elettrolitico della societ\u00e0 italo-francese Pertusola Sud. Per tali motivi vennero impiantati, sui moli del porto, i binari delle due ferrovie a scartamento ridotto Petilia-Crotone e Crotone-Timpa Grande. \nQuegli anni furono floridi per il commercio e il reddito della provincia ma il crollo e la crisi strutturale della fine degli anni ottanta ridimensionarono le aspettative.\nCaratteristiche.\n\u00c8 circoscritto tra un molo foraneo di circa 500 metri e da un molo pi\u00f9 breve.\nL'area detta \"Porto Vecchio\" presenta 5 banchine con superficie utile di circa 4.700 metri quadrati. I fondali sono bassi e sabbiosi ed \u00e8 utilizzato come porto peschereccio e turistico.\nIl \"Porto Nuovo\" \u00e8 protetto da un molo foraneo di 1.725\u00a0m e da un molo di sottoflutto di 900 metri banchinato con superficie di 120.000\u00a0m\u00b2. I fondali dell'area commerciale sono circa 8,5\u00a0m.\nGemellaggi.\nIl porto di Crotone \u00e8 gemellato con:"}
{"id": "2637120", "revid": "339392", "url": "https://it.wikipedia.org/wiki?curid=2637120", "title": "Bofors Mk III", "text": ""}
{"id": "2637122", "revid": "599013", "url": "https://it.wikipedia.org/wiki?curid=2637122", "title": "Ta\u0165\u00e1na Kocembov\u00e1", "text": "Biografia.\nAgli Europei di atletica del 1982, tenutisi ad Atene, conquista la medaglia di bronzo nella sua specialit\u00e0, i 400 m piani con il tempo di 50\"55.\nL'anno seguente, ai Mondiali di Helsinki, ottiene due medaglie d'argento sui 400\u00a0m e con la staffetta 4\u00d7400 metri. Nei 400\u00a0m, con il tempo di 48\"59, stabilisce anche il suo primato personale, che la posiziona attualmente al quinto posto tra le atlete pi\u00f9 veloci di sempre sulla distanza.\nNel 1984 vince il titolo sui 400\u00a0m agli Europei indoor di G\u00f6teborg.\nRecord nazionali.\nSeniores.\nRecord nazionali cechi"}
{"id": "2637123", "revid": "27678490", "url": "https://it.wikipedia.org/wiki?curid=2637123", "title": "Abraham Abenare", "text": ""}
{"id": "2637125", "revid": "838137", "url": "https://it.wikipedia.org/wiki?curid=2637125", "title": "Altri (fantasy)", "text": "Gli Altri sono una specie umana immaginaria appartenente alla pentalogia (iniziata con \"I guardiani della notte\") scritta da Sergej Luk'janenko.\nCaratteristiche.\nNel multiverso immaginato da Luk'janenko gli Altri sono esseri dotati di poteri magici di varia natura.&lt;br&gt;L'energia magica permea tutte le cose, ma si lega agli Altri in percentuale minore: grazie a ci\u00f2 essi possono farla fluire attraverso il loro corpo ed utilizzarla in modi diversi. Paradossalmente, quindi, gli esseri umani sono pi\u00f9 magici degli Altri e gli Altri pi\u00f9 potenti sono quelli meno magici.Gli Altri si autodefiniscono una mutazione genetica dell\"'Homo sapiens sapiens\"; qualsiasi Altro, anche il pi\u00f9 debole, \u00e8 infatti immensamente pi\u00f9 potente di un uomo normale.\nGli Altri si suddividono in due categorie: gli \"Altri della Luce\" e gli \"Altri delle Tenebre\".Luce e Tenebre rappresentano le due tendenze opposte dell'universo: esse non coincidono necessariamente con Bene e Male, rappresentano pi\u00f9 che altro un equilibrio perfetto che guida le leggi della natura e si traduce in modi diversi di interpretare la realt\u00e0; questa diversa interpretazione della realt\u00e0 \u00e8 sentita in modo particolare dagli Altri poich\u00e9, a differenza degli umani, essi sono consapevoli della propria natura. Gli Altri della Luce rinfacciano ai loro opposti delle Tenebre di essere egoisti e criminali; gli Altri delle Tenebre rispondono affermando che se ognuno pensasse solo agli altri e mai a s\u00e9 stesso alla fine nessuno sarebbe felice.\nAltri della Luce.\nGli Altri della Luce credono generalmente in valori come l'altruismo e il sacrificio e operano per l'ordine e la giustizia.Questo non garantisce tuttavia un'ineccepibile condotta morale: molti Altri della Luce sono infatti macchinatori e assetati di potere, spesso coinvolti in intrighi, alcuni tradiscono famiglia e amici, altri passano addirittura alle Tenebre. Molti Altri della Luce sono inoltre soli, depressi e tendenti all'alcolismo.\nSi distinguono due tipi di Altri della Luce.\nAltri delle Tenebre.\nGli Altri delle Tenebre credono generalmente in valori come la libert\u00e0 e l'autonomia, disdegnano spesso famiglia e compagni fissi e non si fanno scrupoli a commettere crimini di ogni genere.&lt;br&gt;D'altro canto esistono Altri delle Tenebre onesti, alcuni hanno persino famiglie umane; molti fanno propri valori come amicizia, rispetto, onore e anche amore.\nEsistono vari tipi di Altri delle Tenebre.\nLe Guardie.\nAltri della Luce e Altri delle Tenebre sono dotati di due Guardie, la \"Guardia della Notte\" che si occupa di monitorare e controllare le attivit\u00e0 delle Tenebre e la \"Guardia del Giorno\" che tiene d'occhio gli Altri della Luce. Le Guardie sono organizzazioni nascoste agli occhi degli umani che addestrano i propri membri per una guerra continua fra le due fazioni.&lt;br&gt;Ogni paese ha la propria guardia.\nPoteri.\nQualunque Altro possiede capacit\u00e0 che vanno oltre a quelle dei comuni umani.&lt;br&gt;Innanzitutto gli Altri sono virtualmente immortali: non invecchiano e non muoiono, a meno che non vengano uccisi.&lt;br&gt;Per quanto riguarda le prestazioni fisiche, gli Altri hanno una capacit\u00e0 di guarigione molto superiore a quella umana (le pallottole, ad esempio, sono meno pericolose) e hanno forza e riflessi potenziati. I vampiri, i mutantropi e i licantropi sono in generale pi\u00f9 forti e veloci dei maghi e delle streghe. \u00c8 quasi impossibile uccidere un vampiro con normali pallottole, poich\u00e9 sono gi\u00e0 morti.&lt;br&gt;Tutti gli Altri hanno in generale la capacit\u00e0 di alterare magicamente la realt\u00e0 e di prevedere il futuro: non si tratta di una vera e propria precognizione, pi\u00f9 che altro scandagliano mentalmente le linee delle probabilit\u00e0 e calcolano cosa pi\u00f9 probabilmente accadr\u00e0.&lt;br&gt;Tutti gli Altri attingono la loro forza dal Crepuscolo (vedi oltre) e in esso possono calarsi.\nLivelli di potenza.\nOgni Altro raggiunge un certo livello di potenza, che gli garantisce capacit\u00e0 superiori agli Altri di livello inferiore.\nCrepuscolo.\nLa struttura del multiverso inventato da Luk'janenko prende il nome di Crepuscolo.&lt;br&gt;Il Crepuscolo consta di sette strati, sette realt\u00e0 tra loro parallele e che gli Altri possono raggiungere utilizzando la loro ombra come porta. Gli strati possono essere attraversati uno alla volta, in ordine, ed ogni strato richiede un maggiore livello di abilit\u00e0 per essere raggiunto rispetto al precedente.&lt;br&gt;Il Crepuscolo ha la caratteristica di assorbire l'energia vitale di coloro che vi penetrano, quindi il suo utilizzo deve essere ben calcolato.&lt;br&gt;Ogni strato ha caratteristiche diverse."}
{"id": "2637130", "revid": "1543377", "url": "https://it.wikipedia.org/wiki?curid=2637130", "title": "Scott Forstall", "text": " \nHa ricoperto in Apple l'incarico di vicepresidente della sezione Software per iPhone fino al 29 ottobre 2012.\nForstall si \u00e8 laureato all'Universit\u00e0 di Stanford nel 1991 con una laurea in sistemi simbolici e ha ricevuto la laurea magistrale in informatica nel 1992 sempre all'Universit\u00e0 di Stanford.\nForstall, che pass\u00f2 alla Apple quando questa compr\u00f2 la NeXT, dove lavorava precedentemente, \u00e8 considerato uno dei progettisti originali del sistema operativo macOS e della sua interfaccia grafica denominata Aqua. Nel gennaio 2003 fu promosso Senior Director.\nForstall divenne responsabile per i rilasci di Mac OS X dopo che Avadis Tevanian si dimise come Chief Software Technology Officer della Apple e prima di essere nominato Senior Vice President del software iPhone. Ha preso la parola pi\u00f9 volte nel corso degli ultimi anni a varie WWDC di Apple. In particolare ha parlato di Mac OS X 10.5 nel 2006 e dello sviluppo del software per iPhone nel 2008, in seguito anche per il rilascio del sistema operativo per iPhone 2.0, per il lancio dell'iPhone 3G, durante il WWDC 2009 (6 giugno 2009) e pi\u00f9 recentemente il 6 giugno 2011 in occasione della presentazione di iOS 5 tenutasi al WWDC 2011.\nIl 29 ottobre 2012 Apple ha annunciato la rimozione di Scott Forstall dalla sua attuale carica nell'azienda, a seguito delle sue mancate scuse verso gli utenti per l'applicazione nativa delle mappe di iOS. Tali mappe infatti sono state rilasciate prematuramente rispetto al loro stadio di sviluppo, risultando molto pi\u00f9 incomplete di quelle della precedente applicazione Google Maps, nonch\u00e9 ricche di bug."}
{"id": "2637132", "revid": "386574", "url": "https://it.wikipedia.org/wiki?curid=2637132", "title": "Crepuscolo (fantasy)", "text": ""}
{"id": "2637135", "revid": "2048388", "url": "https://it.wikipedia.org/wiki?curid=2637135", "title": "Premi Emmy 1975", "text": "La consegna dei Premi Emmy 1975 per il Primetime (27\u00aa edizione) fu tenuta all'Hollywood Palladium di Hollywood il 19 maggio 1975. Per le candidature, furono presi in considerazione i programmi trasmessi tra il 18 marzo 1974 e il 10 marzo 1975.\nLa consegna dei Premi Emmy 1975 per il Daytime (2\u00aa edizione) fu tenuta sulla nave crociera Hudson River al Porto di New York il 15 maggio 1975. La cerimonia fu presentata da Stephanie Edwards e Monty Hall."}
{"id": "2637136", "revid": "170423", "url": "https://it.wikipedia.org/wiki?curid=2637136", "title": "Philadelphia Warriors 1950-1951", "text": "La stagione 1950-51 dei Philadelphia Warriors fu la 5\u00aa nella NBA per la franchigia.\nI Philadelphia Warriors vinsero la \"Eastern Division\" con un record di 40-26. Nei play-off persero la semifinale di division con i Syracuse Nationals (2-0)."}
{"id": "2637144", "revid": "339392", "url": "https://it.wikipedia.org/wiki?curid=2637144", "title": "Bofors 57 mm lvakan M/50", "text": ""}
{"id": "2637150", "revid": "767487", "url": "https://it.wikipedia.org/wiki?curid=2637150", "title": "Stan Brown", "text": ""}
{"id": "2637152", "revid": "170423", "url": "https://it.wikipedia.org/wiki?curid=2637152", "title": "Philadelphia Warriors 1951-1952", "text": "La stagione 1951-52 dei Philadelphia Warriors fu la 6\u00aa nella NBA per la franchigia.\nI Philadelphia Warriors arrivarono quarti nella \"Eastern Division\" con un record di 33-33. Nei play-off persero la semifinale di division con i Syracuse Nationals (2-1)."}
{"id": "2637153", "revid": "122175815", "url": "https://it.wikipedia.org/wiki?curid=2637153", "title": "Terme Stufe di Nerone", "text": "Le Terme Stufe di Nerone sono un antico centro termale romano che si trova tra Bacoli e Pozzuoli nella citt\u00e0 metropolitana di Napoli. Nascono principalmente per le cure termali utilizzando le acque termali ed i fanghi provenienti dalle sorgenti e dai laghetti.\nSul luogo, ai tempi dei romani, sorgevano le cosiddette \"Terme Silvane\" dedicate a Rea Silvia (madre di Romolo e Remo).\nL'area termale di Punta Epitaffio.\nDalle stampe del Morghen (1769) si evince una precisa visione dei resti di epoca romana che furono realizzati lungo le pendici della collina di Punta Epitaffio: insediamenti di ville disposte sui terrazzamenti con vista sul lago di Lucrino, impianti termali privati e pubblici. Infatti durante l'et\u00e0 imperiale, la zona fu molto apprezzata dagli aristocratici romani che solevano trascorrere il loro tempo libero nelle loro lussuose ville.\nIl \"Sudatorio di Tritoli\", detto \"Stufe di Nerone\", aveva l'accesso dalla strada che conduce alla vicina cittadina di Baia (frazione di Bacoli). Era costituito da stanze rettangolari con letti completamente scavati nel tufo. In queste stanze veniva convogliato il vapore caldo tramite cunicoli che avevano origine nel cuore caldo della collina dove si trovava una sorgente termale molto attiva.\nAll'interno delle attuali \"Stufe\" \u00e8 visibile ancora oggi un pezzo di esedra in opera cementizia, con resti di intonaco. Terminante in origine ai lati con due paramenti laterizi, cui si aggiunsero due prolungamenti decorati a conchiglie e tessere mosaicali, la struttura, databile intorno al II secolo, era un ninfeo tutto aperto verso il lago Lucrino e appartenente al complesso esteso sulla collina, del quale tutt'oggi si vede in alto, un muro in opera reticolata.\nSempre a questo complesso, appartiene un lungo cunicolo ad andamento semicircolare, cui si accede dalla sauna posta in basso dell'esedra. Questa area fu utilizzata ancora nel Medioevo e fino al XVIII secolo grazie alla costante presenta di sorgenti termominerali. Queste \"Stufe\" sono citate da Vitruvio (II 6.2) e Celso (de Medicina II 17.1).\nA poca distanza da queste, ai piedi della collina, sorgeva il \"Balneum Silvianae\" e coincide, bench\u00e9 ristrutturato con le \"Terme Stufe di Nerone\". Strutture medievali rinvenute anni fa, voltate a botte e poste alla quota di quelle inferiori romane, sono individuabili invece come sudatorio."}
{"id": "2637160", "revid": "170423", "url": "https://it.wikipedia.org/wiki?curid=2637160", "title": "Philadelphia Warriors 1952-1953", "text": "La stagione 1952-53 dei Philadelphia Warriors fu la 7\u00aa nella NBA per la franchigia.\nI Philadelphia Warriors arrivarono quinti nella \"Eastern Division\" con un record di 12-57, non qualificandosi per i play-off."}
{"id": "2637168", "revid": "599013", "url": "https://it.wikipedia.org/wiki?curid=2637168", "title": "Danny Finn", "text": ""}
{"id": "2637171", "revid": "1305772", "url": "https://it.wikipedia.org/wiki?curid=2637171", "title": "James Smith", "text": ""}
{"id": "2637174", "revid": "599013", "url": "https://it.wikipedia.org/wiki?curid=2637174", "title": "Charles-\u00c9douard Coridon", "text": "Carriera.\nHa segnato un gol in Paris Saint-Germain- (2-0) della UEFA Champions League nel 2004: su un cross dalla destra, Coridon riusc\u00ec a colpire il pallone con una spettacolare rovesciata al contrario, nota come \"colpo dello scorpione\".\nSi \u00e8 quindi trasferito nel Ankarag\u00fcc\u00fc, in Turchia."}
{"id": "2637175", "revid": "287204", "url": "https://it.wikipedia.org/wiki?curid=2637175", "title": "Hamh\u016dng", "text": "Hamh\u016dng () \u00e8 una citt\u00e0 della Corea del Nord di 768 551 abitanti, capoluogo della provincia dell'Hamgy\u014fng Meridionale. \u00c8 la terza citt\u00e0 del Paese per popolazione e la maggiore sulla costa orientale. \u00c8 il centro economico e culturale della Corea nordorientale.\nGeografia fisica.\nHamh\u016dng si trova sul ramo sinistro del fiume S\u014fngch'\u014fn, nella parte orientale della pianiura di Hamh\u016dng (\ud568\ud765\ud3c9\uc57c), nel Hamgy\u014fng Meridionale, nel nord-est della Corea del Nord. Il Tongh\u016dngsan \u00e8 alto 319 metri."}
{"id": "2637176", "revid": "287204", "url": "https://it.wikipedia.org/wiki?curid=2637176", "title": "Hamhung", "text": ""}
{"id": "2637179", "revid": "386574", "url": "https://it.wikipedia.org/wiki?curid=2637179", "title": "Muschio blu", "text": ""}
{"id": "2637181", "revid": "767487", "url": "https://it.wikipedia.org/wiki?curid=2637181", "title": "Jack McCloskey", "text": ""}
{"id": "2637184", "revid": "486946", "url": "https://it.wikipedia.org/wiki?curid=2637184", "title": "Ophrys phryganae", "text": ""}
{"id": "2637187", "revid": "297059", "url": "https://it.wikipedia.org/wiki?curid=2637187", "title": "Margot K\u00e4\u00dfmann", "text": "Biografia.\n\u00c8 stata per dieci anni vescova della Chiesa protestante di Hannover. Il 28 ottobre 2009 venne eletta presidente del Consiglio dei vescovi della \"Evangelische Kirche in Deutschland\", la chiesa protestante tedesca. A essa fanno riferimento circa 25 milioni di fedeli in Germania e 22 chiese regionali. Succedeva a Wolfgang Huber, vescovo di Berlino, andato in pensione.\nMadre di quattro figlie, \u00e8 stata sposata con il pastore protestante Eckhardt K\u00e4\u00dfmann, dal quale \u00e8 divorziata dal 2007.\nLa sua nomina ha suscitato la reazione negativa di Cirillo I, patriarca di Mosca e di tutte le Russie, che ha annullato la sua visita prevista nel 2009 in occasione della celebrazione del cinquantenario della ripresa del dialogo fra la Chiesa evangelica in Germania e la Chiesa ortodossa russa.\nNella notte del 23 febbraio 2010, K\u00e4\u00dfmann \u00e8 stata fermata alla guida di un'auto in seguito a un'infrazione al codice della strada. L'esame del sangue ha fornito come risultato un tasso alcolico di 1,54 per mille, superiore alla soglia dell'1,1 per mille, oltre la quale, in Germania, \u00e8 prevista la denuncia penale. Il giorno seguente, il 24 febbraio, K\u00e4\u00dfmann ha dato le dimissioni da tutti gli incarichi ecclesiastici, dichiarando: \"La sera di sabato scorso ho commesso un grave errore, del quale sono profondissimamente pentita. Ma anche se me ne pento [...] non posso e non voglio negare che sia l'incarico sia la mia autorit\u00e0 come vescova regionale e come presidente del consiglio risultano danneggiati\". Con riferimento al detto del Siracide (37,17) \"Radice dei pensieri \u00e8 il cuore\", ha spiegato: \"Il mio cuore mi dice inequivocabilmente: non posso rimanere nell'incarico con la necessaria autorit\u00e0\". Il portavoce della chiesa regionale ha espresso il rispetto della chiesa per la decisione di K\u00e4\u00dfmann, giudicando le sue dimissioni una sensibile perdita, dato l'eccellente lavoro da lei svolto."}
{"id": "2637188", "revid": "767487", "url": "https://it.wikipedia.org/wiki?curid=2637188", "title": "Jon Moss", "text": "Biografia.\nMoss ebbe un rapporto sentimentale con il leader dei Culture Club Boy George. Sebbene non ne parl\u00f2 mai quando i Culture Club erano all'apice del successo, durante una successiva riunione del gruppo negli anni novanta Moss dichiar\u00f2 apertamente la relazione avuta con George e l'amore che nutriva per lui. All'epoca Moss aveva una moglie e tre figli. Secondo un'intervista di Boy George apparsa sul sito internet \"Perez Hilton\" Moss divorzi\u00f2 dalla moglie Barbara (\"Babs\") nel 2008. Ma secondo altre fonti risulterebbe ancora sposato.\nNel 1985, produsse alcuni pezzi per una band, i Woyeyeh di cui faceva parte Sheila. \nSuccessivamente ai Culture Club, pubblic\u00f2 un singolo con il gruppo Heartbeat Uk, intitolato \"Jump to It\". Fu anche il produttore del loro disco omonimo.\nNel 1989, con il nome Rubberman, pubblic\u00f2 su una white label un pezzo di musica acid house strumentale. Boy George utilizz\u00f2 quella traccia per creare la canzone \"After the Love\", che fu pubblicata come singolo per il gruppo inglese \"Jesus Loves You\" nel 1989. Tra gli anni 1991-1992 fu impegnato con i Promised Land, insieme a Nick Feldman del gruppo pop Wang Chung. Pubblicarono alcuni singoli (\"Something in the Air\" e \"Circle in the Square\") e l'album omonimo \"Promised Land\".\nMoss fece parte della riunione dei Culture Club avvenuta tra il 1998 e il 2002.\nSuon\u00f2 anche con il gruppo rock/punk dei Fassbender tra il 2003 e il 2005. Moss \u00e8 attualmente membro dei gruppi DanMingo e Dirth. Ha anche suonato e registrato con la cantautrice Londinese Anca.\nNel mese di luglio 2005, Moss partecip\u00f2 come batterista al singolo di beneficenza \"People I Don't Know Are Trying to Kill Me\", scritto dal giornalista Neil McCormick, con lo scopo di aiutare le famiglie delle vittime degli attentati terroristici di Londra.\nA giugno del 2006, si sparse la voce che Moss potesse prendere parte ad una nuova riunione dei Culture Club, con un nuovo cantante, Sam Butcher, poich\u00e9 Boy George rifiut\u00f2 di parteciparvi. In ogni caso, il progetto dei nuovi Culture Club non and\u00f2 a buon fine e Moss si ritir\u00f2 ancor prima che l'idea fosse definitivamente accantonata.\nMoss \u00e8 stato recentemente intervistato dallo Hampstead Village Voice in merito alla sua vita e carriera."}
{"id": "2637191", "revid": "287204", "url": "https://it.wikipedia.org/wiki?curid=2637191", "title": "Hungnam", "text": ""}
{"id": "2637192", "revid": "21880", "url": "https://it.wikipedia.org/wiki?curid=2637192", "title": "Ophrys lutea lutea", "text": ""}
{"id": "2637193", "revid": "436907", "url": "https://it.wikipedia.org/wiki?curid=2637193", "title": "Episode II (Safri Duo)", "text": "Episode II \u00e8 un album registrato in studio del gruppo musicale danese Safri Duo pubblicato nel 2001."}
{"id": "2637194", "revid": "37401", "url": "https://it.wikipedia.org/wiki?curid=2637194", "title": "Margot Kaessmann", "text": ""}
{"id": "2637198", "revid": "33277", "url": "https://it.wikipedia.org/wiki?curid=2637198", "title": "Colombano Chiaverotti", "text": ""}
{"id": "2637203", "revid": "152625", "url": "https://it.wikipedia.org/wiki?curid=2637203", "title": "R.I.O. (gruppo musicale)", "text": ""}
{"id": "2637206", "revid": "109486489", "url": "https://it.wikipedia.org/wiki?curid=2637206", "title": "Radius (album)", "text": "Radius \u00e8 il primo album da solista di Alberto Radius, pubblicato nel 1972.\nIl disco.\nCome riportato in copertina, il disco racchiude alcune jam session registrate il 3, 4, 5 e 6 luglio 1972, con la partecipazione di alcuni grandi nomi del rock italiano del periodo, da Demetrio Stratos a Vince Tempera, da Giulio Capiozzo a Gianni Dall'Aglio, da Franz Di Cioccio e Giorgio Piazza della Premiata Forneria Marconi (che in copertina adottano lo pseudonimo di Pappa &amp; Ciccia) a Patrick Djivas (che, in seguito, entrer\u00e0 nella PFM) ad Alberto Valli dei Flora Fauna Cemento.\nIl tecnico del suono \u00e8 Gaetano Ria, mentre il produttore \u00e8 Lucio Battisti, che si cela dietro ad uno pseudonimo (e che \u00e8 anche autore del testo di una delle canzoni, \"Prima e dopo la scatola\").\nLa copertina di Caesar Monti raffigura Radius seduto all'interno di un frigorifero; al chitarrista sono state tirate addosso verdure e frutta, che lo hanno macchiato, ed in mano tiene una latta aperta di pomodori pelati.\nIl disco \u00e8 stato ristampato nuovamente in vinile nel 2008 in edizione limitata e numerata dalla BMG (numero di catalogo: 88697 36958 1), mentre in CD venne ristampato una prima volta nel 1995 dalla BMG in collaborazione con Vinyl Magic (numero di catalogo: 74321-26545-2) ed una seconda volta nel 2003 dalla sola BMG (numero di catalogo: 74321-98506-2) in edizione limitata e numerata.\nSulla registrazione di questo disco, Ellade Bandini ha raccontato questa vicenda: \nTracce.\nLATO A\nLATO B"}
{"id": "2637209", "revid": "123317427", "url": "https://it.wikipedia.org/wiki?curid=2637209", "title": "SKF (azienda)", "text": "SKF \u00e8 una azienda svedese fondata nel 1907 operante nel settore di cuscinetti volventi, tenute, meccatronica, servizi e sistemi di lubrificazione. Il nome \u00e8 composto dalle iniziali di \"Svenska KullagerFabriken\" (\"fabbrica svedese di cuscinetti\").\nIl gruppo SKF \u00e8 oggi uno dei maggiori fornitori a livello mondiale di prodotti, soluzioni e servizi nel proprio settore, possedendo circa 110 stabilimenti produttivi nel mondo ed essendo presente con proprie societ\u00e0 di vendita in 70 paesi.\nStoria.\nNel 1907 l'ingegnere svedese Sven Wingquist inventa e brevetta i cuscinetti a sfere orientabili. Per commercializzare la sua creazione fonda nello stesso anno a G\u00f6teborg la SKF.\nNel 1911 la SKF registra il marchio \"Volvo\" (dal latino \"volvere\", rotolare, con ovvio riferimento ai cuscinetti di rotolamento) con l'intenzione di usarlo per una serie speciale di cuscinetti a sfere, ma l'idea verr\u00e0 presto abbandonata. Il marchio resta inutilizzato per diversi anni fino a che, nel 1927, viene ripreso per fondare la nota azienda di automobili.\nLa sede del reparto ricerche \u00e8 ad Utrecht."}
{"id": "2637210", "revid": "330270", "url": "https://it.wikipedia.org/wiki?curid=2637210", "title": "Par Lagerkvist", "text": ""}
{"id": "2637212", "revid": "124041568", "url": "https://it.wikipedia.org/wiki?curid=2637212", "title": "Peter Joseph", "text": "\u00c8 un attivista americano, regista di film non commerciali. Ha scritto, diretto, prodotto, tre documentari, di cui ha realizzato anche la colonna sonora e fornito la voce narrante: \"\" nel 2007, il suo seguito, , nel 2008, e il terzo capitolo, , nel gennaio 2011. Ha deciso di distribuirli gratuitamente attraverso internet, tramite l'utilizzo di Google video e BitTorrent, per incoraggiare la loro diffusione a livello mondiale. Peter Joseph \u00e8 il fondatore del The Zeitgeist Movement, un'organizzazione con oltre 400.000 iscritti.\nInfanzia e giovinezza.\nPeter nasce in Nord Carolina in una famiglia medio borghese. In alcune interviste ha affermato che il ruolo di assistente sociale della madre ha contribuito a formare la sua opinione e le sue impressioni sullo stile di vita americano. In seguito si trasfer\u00ec a New York per frequentare una scuola artistica. Attualmente vive e lavora a New York come editore/produttore/compositore indipendente per vari enti. A causa dei contenuti controversi dei suoi film, ha scelto di nascondere il suo cognome per proteggere l'anonimato della sua famiglia.\nZeitgeist: The Movie.\n\"\" nacque come un progetto personale ed \u00e8 stato mostrato a New York come libera espressione di sensibilizzazione del pubblico. A fine evento il film \u00e8 stato pubblicato su internet senza soffermarsi a pensare sulla possibile reazione del pubblico. In poco tempo, il film ha ricevuto diverse migliaia di visualizzazioni e alcuni mesi dopo la \"Final Edition\" \u00e8 stata completata.\nZeitgeist: Addendum.\nNell'Ottobre del 2008, \" \u00e8 stato lanciato come una continuazione del primo film, concentrandosi sulle questioni fondamentali come il tema della corruzione umana, ma, allo stesso tempo, offrendo una soluzione. Il sito riporta una media di 50.000 pagine viste al giorno, arrivando a circa 10 milioni nell'agosto 2009. Questi dati non includono le visualizzazioni su YouTube e altre piattaforme.\nZeitgeist: Moving Forward.\n' \u00e8 il terzo capitolo di ' e segue cronologicamente a \".\nIl film \u00e8 stato pubblicato indipendentemente in modo contemporaneo il 15 gennaio 2011 in 60 nazioni e 30 lingue, con 340 proiezioni in tutto il mondo. \u00c8 stato definito uno degli eventi indipendenti pi\u00f9 grandi della storia del cinema.\nIl film \u00e8 stato pubblicato gratuitamente su internet dal 26 gennaio 2011 e ha ricevuto 300\u00a0000 visualizzazioni nelle prime 24 ore e oltre 1,4 milioni di visualizzazioni nei cinque giorni successivi. Il 1\u00ba febbraio 2011 \u00e8 stato pubblicato un file torrent per il download gratuito attraverso il network VODO, permettendo la donazione per finanziare i film successivi.\nAttivismo e il Movimento Zeitgeist.\nJoseph ha iniziato il Movimento Zeitgeist nel 2009 dopo l'uscita del suo secondo film, . Questo movimento auspica la consapevolezza sociale, ampi concetti per un cambiamento sociale, il pi\u00f9 significativo dei quali \u00e8 la transizione dalla corrente economica monetaria verso una societ\u00e0 globale moderna e una economia basata sulle risorse.\nIl 24 febbraio del 2010, durante un discorso radiofonico, Joseph parlando del movimento, ha detto: \u201cNon stiamo proclamando nessun tipo di comportamento. Stiamo cercando di riaggiustare la societ\u00e0 in modo positivo, olisticamente, attraverso la tecnologia e la scienza. Tutto qui\u201d. Si \u00e8 allontanato dalla visione del suo collega e amico Jacque Fresco, per dissidi inerenti alla gestione del Movimento Zeitgeist, e ha deciso di impegnarsi solo nell'ambito della comunicazione, ritenendo il Venus Project inconcludente.\nIl 14 aprile 2011 Jacque Fresco ha affermato \"il Movimento Zeitgeist non sa nulla!\" e \"Peter Joseph non ha idea di cosa fare\". Nello stesso discorso ha affermato che Peter \"\u00e8 una brava persona, vuole vedere un mondo migliore, ma non segue il Venus Project; vuole dirigerlo!\". [1] Le tensioni hanno prodotto una scissione tra i due movimenti: Crisi tra Movimento Zeitgeist e Venus Project.\nAttenzione dei Media.\nPoco dopo lo Zeitgeist Day del 2009 Joseph \u00e8 stato l'oggetto di un articolo del \"New York Times\" e anche di varie interviste realizzate da conduttori radiofonici e da giornalisti di media indipendenti.\nAll'inizio del 2010 Charles Robinson ha realizzato un'intervista non-profit e scaricabile gratuitamente, nella quale Joseph discute delle sue esperienze di vita."}
{"id": "2637227", "revid": "1318658", "url": "https://it.wikipedia.org/wiki?curid=2637227", "title": "24 ore in uno studio cinematografico", "text": "24 ore in uno studio cinematografico \u00e8 un saggio di Mario Soldati, pubblicato originariamente nel 1935 sotto lo pseudonimo Franco Pallavera, ripubblicato per la prima volta con il vero nome solo cinquant'anni dopo.\nIn una breve avvertenza iniziale, l'autore esplicita lo scopo del volume: \u00abdare a tutti coloro che provano curiosit\u00e0 per il cinematografo un\"'impressione vivace\" della lavorazione in uno \"studio\": l'impressione che il profano avrebbe in una rapida visita, con la guida e le occasionali spiegazioni e digressioni di un esperto\u00bb.\nIl volume \u00e8 composto da dodici capitoli e da un'appendice finale, intitolata \"Un po' di tecnica\". L'edizione originale del 1935 era corredata di illustrazioni di cui la successiva edizione Sellerio \u00e8 priva, mentre contiene una nota di Guido Davico Bonino.\nTrama.\nLa lunga giornata di lavoro inizia presto per la diva protagonista del film in corso di produzione, costretta ad un risveglio particolarmente mattiniero per raggiungere lo studio cinematografico alle sette, in ampio anticipo rispetto al Direttore o agli altri attori, e sottoporsi alle indispensabili sedute di trucco e acconciatura, che possono richiedere anche due ore.\nAlle nove per\u00f2 la lavorazione non pu\u00f2 iniziare, per un problema di scenografia, che causa un ritardo di un paio d'ore.\nRisolto il problema, si iniziano finalmente le riprese ma, nel resto della mattinata, altre due ore trascorrono e per i pi\u00f9 diversi motivi non si riesce a completare quella scena che gi\u00e0 all'inizio della giornata era pronta per essere girata. Si arriva all'una, momento dell'intervallo per il pranzo, senza che sia stato girato un solo metro di pellicola.\nNel pomeriggio la lavorazione riprende e procede nel solito modo, \u00ablentissima, esasperante, snervante, di interruzione in interruzione\u00bb, fra \u00abcomplicazioni, incidenti impreveduti e imprevedibili\u00bb. \u00abE cos\u00ec, di inquadratura in inquadratura, provando e riprovando per ore e ore le medesime battute e le medesime espressioni, e con esasperanti incidenti di ogni genere che sempre ritardano il lavoro, passa la giornata. Ma \u00e8 un'occupazione, per tutti, cos\u00ec intensa, cos\u00ec esclusiva, cos\u00ec \u2013 in certo senso\u00a0\u2013 fuori dalla realt\u00e0, o cos\u00ec tesa a creare un'altra realt\u00e0, che le ore fuggono senza avvertire\u00bb.\nSi arriva alle nove di sera, ma si pu\u00f2 continuare fino a mezzanotte ed oltre, finch\u00e9 il Direttore non d\u00e0 l'ultimo stop.\nTerminate le riprese, il regista, l'operatore, gli assistenti e talvolta anche degli attori, si recano in sala proiezione per assistere ai risultati del lavoro del giorno precedente.\nLa diva incontrata alle sei di mattina, al risveglio, quest'oggi finisce addirittura alla due di notte e le viene di concesso di presentarsi un po' pi\u00f9 tardi del solito, l'indomani.\nQuando tutta la troupe ha lasciato lo stabilimento, il lavoro prosegue nelle officine di sviluppo e stampa per tutta la notte.\nGenesi dell'opera.\nQuesto testo fu scritto durante un \u00abesilio forzato\u00bb sul lago d'Orta, nel 1934-35.\nSoldati, dopo essere stato licenziato dalla casa di produzione Cines per il fiasco del film \"Acciaio\", diretto dal tedesco Walter Ruttmann, con il quale aveva riscritto la sceneggiatura originariamente firmata da Luigi Pirandello, accett\u00f2 di scrivere una guida sul mondo del cinema, sulla base della propria esperienza personale degli ultimi tre anni.\nStile.\nPur trattandosi di un'opera d'intento manualistico, come evidente in particolare nell'appendice di carattere strettamente tecnico, l'autore rifugge dallo scrivere \u00abun libro ordinato e metodico sul cinematografo [che] sarebbe piuttosto noioso\u00bb e arricchisce la componente saggistica con un taglio narrativo per trasmettere al lettore \u00abl'impressione viva, disordinata, tumultuosa [...] della lavorazione cinematografica\u00bb."}
{"id": "2637228", "revid": "135491", "url": "https://it.wikipedia.org/wiki?curid=2637228", "title": "Ventiquattro ore in uno studio cinematografico", "text": ""}
{"id": "2637231", "revid": "125639886", "url": "https://it.wikipedia.org/wiki?curid=2637231", "title": "Russell Brand", "text": "Carriera.\nBrand nasce a Grays, nell'Essex, il 4 giugno del 1975, figlio unico di Ronald Henry Brand, un fotografo, e di Barbara Elizabeth Nichols, una casalinga. I genitori si separarono quando lui non aveva che sei mesi di vita e, di conseguenza, venne cresciuto dalla madre. Trascorse un'infanzia molto difficile. All'et\u00e0 di sette anni, un suo insegnante abus\u00f2 sessualmente di lui, mentre, tra gli otto ed i nove anni, vennero diagnosticati a sua madre una forma di cancro uterino, prima, ed un tumore al seno dopo, costringendolo a vivere presso dei parenti per lunghi periodi. \nLasci\u00f2 la casa materna all'et\u00e0 di 16 anni, a causa del suo rapporto sempre pi\u00f9 teso e conflittuale con il compagno della madre. Proprio in quel periodo, Brand ebbe le sue prime esperienze con la droga, quali la cannabis, l'amfetamina, l'LSD e l'ecstasy.\nBrand ha ottenuto il successo sul piccolo schermo in Gran Bretagna presentando un noto programma televisivo, e per il suo show radiofonico, oltre ad altri lavori televisivi. Inoltre \u00e8 apparso in numerosi film, fra cui \"Racconti incantati\" della Disney (2009), e \"Non mi scaricare\" (2008). \u00c8 noto per varie controversie che lo hanno accompagnato nei media inglesi, come le telefonate burla nel 2008, che portarono al suo licenziamento dalla BBC, in seguito a messaggi volgari lasciati sulla segreteria di un noto attore inglese settantottenne, Andrew Sachs. La questione aveva sollevato aspre critiche da parte del pubblico e occupato per giorni le prime pagine dei tabloid britannici.\nHa condotto gli MTV Video Music Awards 2009. \u00c8 anche un cantante e uno scrittore. Ha iniziato come attore drammatico per poi diventare un comico. Nel 2010 riprende i panni della rock star Aldous Snow, gi\u00e0 interpretato in \"Non mi scaricare\", nel film \"In viaggio con una rock star\" al fianco di Jonah Hill. Nel 2011 \u00e8 l'attore che interpreta il protagonista del video dei Noel Gallagher's High Flying Birds \"AKA...What A Life\". Nel 2012 \u00e8 nel cast di \"Rock of Ages.\" Nello stesso anno partecipa alla Cerimonia di chiusura dei Giochi della XXX Olimpiade dove canta \"Pure Imagination\" (canzone del film \"Willy Wonka e la fabbrica di cioccolato\") e \"I Am the Walrus\" (cover dei Beatles) entrambi in featuring con la London Symphony Orchestra e con i Bond (gruppo musicale).\nVita privata.\nBrand \u00e8 stato sposato con Katy Perry dal 23 ottobre del 2010 fino alla loro separazione, avvenuta il 30 dicembre del 2011. I due si conobbero nell'estate del 2009, durante le riprese del film \"In viaggio con una rock star\", di cui Brand era il co-protagonista e dove la Perry figurava in un cameo (scena poi rimossa dal montaggio definitivo della pellicola). La Perry e Brand cominciarono poi ad uscire insieme dopo essersi incontrati nuovamente agli MTV Video Music Awards nel settembre dello stesso anno, dove Brand era uno dei presentatori. Fidanzatasi dunque nel dicembre del 2009, durante un viaggio in India, i due si sposarono con una cerimonia tradizionale hindu nei pressi del tempio della tigre di Ranthambhore, nel Rajasthan.\nDopo aver vissuto per alcuni anni a Los Angeles (in California), Brand attualmente risiede in pianta stabile a Shoreditch, un'area di Londra, assieme all'attuale compagna, sposata nel 2017, la blogger scozzese Laura Gallacher, dalla quale ha avuto una figlia, Mabel, nata nel novembre del 2016. Da ragazzo, gli furono diagnosticati la sindrome da deficit di attenzione e iperattivit\u00e0 ed il disturbo bipolare e, per un certo periodo della sua adolescenza, ha sofferto di bulimia nervosa e praticato autolesionismo. \u00c8 vegetariano dall'et\u00e0 di 14 anni.\nDoppiatori italiani.\nDa doppiatore \u00e8 sostituito da:"}
{"id": "2637235", "revid": "135491", "url": "https://it.wikipedia.org/wiki?curid=2637235", "title": "The Cave - Il nascondiglio del diavolo", "text": ""}
{"id": "2637237", "revid": "226458", "url": "https://it.wikipedia.org/wiki?curid=2637237", "title": "ELECTRE", "text": "ELECTRE \u00e8 una famiglia di metodi decisionali multicriterio che ebbe origine in Europa nella met\u00e0 degli anni 60. \nL'acronimo ELECTRE sta per: ELimination Et Choix Traduisant la REalit\u00e9 che in italiano significa \"eliminazione e scelta che esprimono la realt\u00e0\".\nStoria.\nIl metodo fu inizialmente proposto da Bernard Roy e dai suoi colleghi presso la societ\u00e0 di consulenza SEMA dove un team stava lavorando su un problema a molti criteri, applicato al mondo reale. Il problema riguardava il modo in cui le imprese possano decidere su nuove attivit\u00e0. La ricerca di un nuovo metodo era dovuta al fatto che il team aveva incontrato difficolt\u00e0 utilizzando le classiche tecniche a somma pesata.\nBernard Roy fu chiamato come consulente ed il gruppo progett\u00f2 il metodo ELECTRE. Da quando \u00e8 stato applicato per la prima volta nel 1965, il metodo ELECTRE fu utilizzato per scegliere la migliore azione da un insieme dato, ma fu presto applicato a tre problemi principali: selezione, valorizzazione ed ordinamento.\nIl metodo divenne pi\u00f9 ampiamente noto quando un articolo di Bernard Roy apparve in un giornale francese di ricerca operativa. Il metodo evolse nell'ELECTRE I (\"electre primo\"), e il suo sviluppo continu\u00f2 con ELECTRE II, ELECTRE III, ELECTRE IV, ELECTRE IS e ELECTRE TRI (electre tri), per menzionarne alcuni.\nBernard Roy \u00e8 ampiamente riconosciuto come il padre del metodo ELECTRE, che fu uno dei primi approcci in quella che \u00e8 a volte conosciuta come la Scuola Francese del decision making.\nFunzionamento.\nCi sono due fasi principali in un'applicazione di ELECTRE: in un primo tempo, la costruzione di una o pi\u00f9 relazioni di surclassamento, che puntano a confrontare in modo esaustivo ogni coppia di azioni; in un secondo tempo, una procedura di elaborazione che operi sulla base delle raccomandazioni ottenute nella prima fase. La natura delle raccomandazioni dipende dal problema preso in considerazione: selezione, ranking oppure ordinamento.\nI criteri nei metodi ELECTRE hanno due insiemi distinti di parametri: i coefficienti di importanza e le soglie di veto.\nI metodi ELECTRE si prefiggono di tenersi il pi\u00f9 vicino possibile alla realt\u00e0, assecondando l'irrazionalit\u00e0 del decisore.\nUn metodo matematico vorrebbe basarsi su certezze, e quindi dovrebbe possedere un assioma di completezza; tuttavia un processo decisionale, nella realt\u00e0, dipende dall'irrazionalit\u00e0 del decisore, attraverso:\nGli elementi comuni ai metodi ELECTRE sono i seguenti:"}
{"id": "2637241", "revid": "174925", "url": "https://it.wikipedia.org/wiki?curid=2637241", "title": "Acatalessia", "text": "L'acatalessia, dal greco antico \"akatalepsia\" (parola composta dall' \u03b1 -, privativo, e \u03ba\u03b1\u03c4\u03b1\u03bb\u03b1\u03bc\u03b2\u03ac\u03bd\u03b5\u03b9\u03bd, cogliere), vuol dire \"non comprensione\" ed era la posizione teorica degli scettici che sostenevano l'impossibilit\u00e0 di conoscere la verit\u00e0.\nL'acatalessia veniva contrapposta alle teorie degli stoici che al contrario affermavano la possibilit\u00e0 della catalessi, dell'assenso, della comprensione. \nTra queste due posizioni radicalmente opposte ne derivava come conseguenza finale, sostenuta dallo scetticismo, la sospensione del giudizio, (l'\"epoch\u00e9\") poich\u00e9 non risultavano disponibili sufficienti elementi per formulare un qualsivoglia giudizio. Si giungeva allora all'atarassia, l'imperturbabilit\u00e0.\nL'imperturbabilit\u00e0 dello scettico non deriva dal raggiungimento di una retta conoscenza del reale, ma piuttosto dalla consapevolezza che nessuna retta conoscenza \u00e8 possibile, che ogni presunta verit\u00e0 non \u00e8 dimostrabile con assoluta certezza. Anche le cause delle nostre emozioni, ci\u00f2 che ci rende felici o angosciati, rientrano, come tutto, in questa zona d'ombra che rende tutto trascurabile perch\u00e9 potenzialmente illusorio. L'invito dello scettico \u00e8 di fare epoch\u00e9, di rivalutare (e ridimensionare) ogni aspetto della vita in base alla riflessione sulla limitatezza della mente umana, e raggiungere cos\u00ec una condizione di felicit\u00e0 perch\u00e9 sottratta all'errore e all'incertezza che derivano dall'accettare acriticamente la realt\u00e0.\nL'atarassia era sostenuta anche dagli stoici, come anche dagli epicurei, ma per loro il mantenersi lontano dalle passioni e dai desideri smodati non conseguiva dalla convinzione di non poter attingere al vero, ma era invece la condizione primaria per una vita serena, per il conseguimento dell' \"eudemonia\"."}
{"id": "2637242", "revid": "88812", "url": "https://it.wikipedia.org/wiki?curid=2637242", "title": "Acatalepsia", "text": ""}
{"id": "2637244", "revid": "154639", "url": "https://it.wikipedia.org/wiki?curid=2637244", "title": "Assenso", "text": "Il concetto di assenso (lat.\"assensus\" da \"assentire\": approvazione), inteso come adesione volontaria della ragione alla realt\u00e0 rappresentata e percepita in primo grado sensorialmente, risale alla dottrina della Catalessi (\"Katalepsis\") degli stoici.\nDescrizione.\nL'assenso quindi nello stoicismo \u00e8 il momento secondario in cui si esplica un giudizio volontariamente espresso dopo una primitiva apprensione, caratterizzata dall'evidenza, della realt\u00e0 tramite i sensi.\n\u00abL'evidenza empirica \u00e8 il fondamento della gnoseologia stoica \u00bb e cos\u00ec pure di quella epicurea, ma per lo stoicismo essa dev'essere accompagnata da un atto razionale e volitivo, poich\u00e9 quando noi trascuriamo la chiarezza dell'evidenza e diamo il nostro assenso in modo precipitoso e superficiale al dato sensibile, \u00e8 il momento che cadiamo nell'errore.\nPer evitare che questo accada dobbiamo controllare le nostre passioni e desideri poich\u00e9 \u00abquando il pathos prevale sul logos viene dato l'assenso a rappresentazioni false di ci\u00f2 che \u00e8 buono e utile.\u00bb \n\u00abGiacch\u00e9 il ricever rappresentazioni \u00e8 involontario, [...] ma l'assentire a questo movimento sta nel volere di chi accoglie la rappresentazione [...]. Se dalla rappresentazione catalettica si toglie l'assenso, si toglie anche la comprensione.\u00bb\nLa duplice coesistenza nell'assenso di sensibilit\u00e0 e volont\u00e0 fu ripresa da San Tommaso per operare una distinzione tra\nMettendo in primo luogo l'elemento volontaristico nell'assenso Occam giunse alla formulazione del concetto dell'errore collegandolo alla mancanza di evidenza della cosa conosciuta: infatti l'evidenza non richiederebbe nessun atto volontario di esplicitazione dell'assenso: \u00e8 quando manca l'evidenza che la nostra volont\u00e0 deve decidere se assentire o meno sulla verit\u00e0 dell'oggetto conosciuto, andando cos\u00ec incontro al probabile errore.\nQuesta interpretazione dell'assenso arriv\u00f2 sino alla filosofia moderna con Cartesio, Spinoza e Locke che lo considerarono come un atto essenzialmente volontario con cui si affermano o si negano le idee che l'intelletto presenta."}
{"id": "2637245", "revid": "88812", "url": "https://it.wikipedia.org/wiki?curid=2637245", "title": "Catalessi (filosofia)", "text": ""}
{"id": "2637246", "revid": "339392", "url": "https://it.wikipedia.org/wiki?curid=2637246", "title": "La\u1e45k\u0101vat\u0101ra s\u016btra", "text": ""}
{"id": "2637248", "revid": "88812", "url": "https://it.wikipedia.org/wiki?curid=2637248", "title": "Eudemonia", "text": ""}
{"id": "2637249", "revid": "124449814", "url": "https://it.wikipedia.org/wiki?curid=2637249", "title": "Chris Messina", "text": "Ha fatto parte del \"cast\" dei film \"Vicky Cristina Barcelona\" (del 2008, regia di Woody Allen), \"Un amore di testimone\" (2008, regia di Paul Weiland) e \"Julie &amp; Julia\" (2009, regia di Nora Ephron).\nBiografia.\nNato e cresciuto a Northport, nello stato di New York, da una famiglia d'origini italiane, Messina ha incominciato la carriera come attore di off-Broadway, apparendo anche in episodi delle serie televisive \"Law &amp; Order\", \"Camelot - Squadra emergenza\" e \"Medium\". Ha ricoperto con continuit\u00e0 un ruolo anche nella quinta e ultima stagione di \"Six Feet Under\", serie trasmessa dalla HBO (era Ted Fairwell, l'innamorato di Claire Fisher-Lauren Ambrose). La sua filmografia include anche \"Il giocatore - Rounders\", \"Attacco al potere\", \"C'\u00e8 posta per te\" e \"Niente velo per Jasira\". Ha poi recitato nel ruolo di Ira in \"Ira and Abby\", film diretto da Robert Cary. Il film \u00e8 stato distribuito nell'agosto 2007 da Magnolia Pictures e ha vinto il premio come miglior commedia all'HBO Comedy Festival. Nel 2008 l'attore \u00e8 stato nel cast del film di Woody Allen \"Vicky Cristina Barcelona\". \u00c8 stato fra gli interpreti della puntata pilota della \"Anatomy of Hope\" di cui \u00e8 regista J. J. Abrams e che \u00e8 interpretata anche da Simon Callow.\nNel 2009, fra le altre interpretazioni, ha avuto quelle nei film \"Julie &amp; Julia\", in cui ha recitato nel ruolo di Eric Powell (il marito di Julie Powell, impersonata dall'attrice Amy Adams) a fianco di Meryl Streep, Stanley Tucci e Amy Adams e \"American Life\", diretto da Sam Mendes. Nello stesso anno ha avuto in produzione il film del 2010 \"Lo stravagante mondo di Greenberg\", diretto da Noah Baumbach. Appare anche in \"Devil\" diretto da John Erick e Drew Dowdle. Nel 2011 partecipa alla quarta stagione della serie TV \"Damages\" nel ruolo di Chris Sanchez, mercenario arruolato in un gruppo paramilitare agli ordini della CIA. Nel 2014 esordisce alla regia con il film indipendente \"Aspettando Alex\", presentato al Tribeca Film Festival.\nNel 2020 interpreta il \"villain\" Victor Zsasz nel film \"Birds of Prey e la fantasmagorica rinascita di Harley Quinn\", diretto da Cathy Yan distribuito nelle sale cinematografiche a febbraio dello stesso anno."}
{"id": "2637250", "revid": "1573940", "url": "https://it.wikipedia.org/wiki?curid=2637250", "title": "H\u00f3ngr\u011bn", "text": "La vita.\nH\u00f3ngr\u011bn \u00e8 il quinto patriarca (cin. \u7956 \"z\u01d4\") della scuola buddhista cinese Ch\u00e1n (\u79aa\u5b97) secondo un documento datato al 689 denominato \"Epitaffio di F\u01cer\u00f9\" (\u6cd5\u5982, o Fa-ju). In questo \"epitaffio\", collocato nei pressi del monastero Sh\u00e0ol\u00edn (\u5c11\u6797\u5bfa, \"Sh\u00e0ol\u00edn-s\u00ec\"), viene indicato il fondatore di questa scuole in Bodhidharma, seguito da altri cinque nomi: Hu\u00eck\u011b (\u6167\u53ef, 487-593), S\u0113ngc\u00e0n (\u50e7\u74a8, ?-606), D\u00e0ox\u00ecn (\u9053\u4fe1, 580 - 651), H\u00f3ngr\u011bn (\u5f18\u5fcd, 601 - 674) e F\u01cer\u00f9 (\u6cd5\u5982, 638-689).\nAnche di H\u00f3ngr\u011bn, come degli altri patriarchi Ch\u00e1n, conserviamo poche notizie biografiche, perlopi\u00f9 relative alla successione del suo lignaggio dopo la sua morte nel 674.\nComunque sia, la tradizione narra che dopo aver ricevuto la trasmissione del lignaggio (\u6212\u8108 \"ji\u00e8 m\u00e0i\") dal IV patriarca e dopo aver costruito il mausoleo sul Monte D\u00f2ngsh\u0101n (\u6771\u5c71, oggi nella provincia di Hubei) dove il suo maestro D\u00e0ox\u00ecn entr\u00f2 nel \"qi\u0101nhu\u00e0\" (\u9077\u5316 ovvero nella trasformazione, nella morte) si rec\u00f2\nsul Hu\u00e1ngm\u00e9ish\u0101n (\u9ec3\u6885\u5c71, della Montagna della Prugna gialla, collocato sul versante sud-orientale della moderna Hubei) dove fond\u00f2 un monastero Ch\u00e1n.\nLe notizie successive che lo riguardando ineriscono alla trasmissione del lignaggio al VI patriarca.\nSecondo il \"Li\u00f9z\u01d4 t\u00e1nj\u012bng\" (\u516d\u7956\u58c7\u7d93, Sutra della piattaforma del sesto patriarca, T.D. 2008.48.346a-362b), attribuito a Hu\u00ecn\u00e9ng (\u6167\u80fd, 638-713) ma probabilmente redatto da un suo discepolo o successore, dopo un confronto poetico sulla comprensione del dharma tra questi e Sh\u00e9nxi\u00f9 (\u795e\u79c0, 606?-706), H\u00f3ngr\u011bn decise di trasmettere il lignaggio a Hu\u00ecn\u00e9ng (vedi la voce Hu\u00ecn\u00e9ng).\nAltre fonti, tuttavia, come l'\"Epitaffio di F\u01cer\u00f9\" e il \"Chu\u00e1nf\u01ceb\u01ceoj\u00ec\" (\u50b3\u6cd5\u5bf6\u7d00 T.D. 2838.85.1291), indicano in F\u01cer\u00f9 (\u6cd5\u5982, 638-689) il legittimo successore di H\u00f3ngr\u011bn.\nMentre \"L\u00e8ngqi\u00e9 sh\u012bz\u012b j\u00ec\" (Memorie dei maestri e dei discepoli di Lanka, \u695e\u4f3d\u5e2b\u8cc7\u8a18, T.D. 2837.85.1283-1291), opera rinvenuta nelle Grotte di Mogao e attribuita a J\u00ecngju\u00e9 (\u6de8\u89ba, 683-750?), stabiliscono come VI patriarca e legittimo successore di H\u00f3ngr\u011bn, Sh\u00e9nxi\u00f9.\nComunque siano andate le cose nel 796 con un proclama dell'imperatore D\u00e9z\u014dng (\u5fb7\u5b97, conosciuto anche come L\u01d0 Ku\u00f2 \u674e\u9002, regno: 779-805) la legittimit\u00e0 del lignaggio di H\u00f3ngr\u011bn sar\u00e0 ufficialmente riconosciuta al solo Hu\u00ecn\u00e9ng e oggi tutte le scuole di tradizione Ch\u00e1n (ivi comprese le scuole del Buddhismo Zen) riconoscono in Hu\u00ecn\u00e9ng il loro VI ed ultimo patriarca."}
{"id": "2637251", "revid": "122940708", "url": "https://it.wikipedia.org/wiki?curid=2637251", "title": "Piana di marea", "text": "In sedimentologia, si definisce piana di marea o piana tidale un ambiente sedimentario in cui la sedimentazione \u00e8 controllata dal flusso e riflusso della marea: si sviluppano lungo coste basse, a debole inclinazione, con elevata escursione di marea, nelle quali quindi l'innalzamento e l'abbassamento del livello marino comporta sommersione ed esposizione ciclica di ampie estensioni di territorio.\nDescrizione.\nOltre che un basso gradiente geografico ed un'alta escursione mareale, condizioni essenziali per lo sviluppo di una piana di marea sono la disponibilit\u00e0 di sedimento ed un'energia ridotta del moto ondoso (in caso contrario i sedimenti sarebbero rielaborati o trasportati altrove dall'azione delle onde e delle correnti costiere). Le piane di marea si sviluppano parallelamente alla linea di costa, spesso protette verso mare da un cordone litorale, mentre verso terra passano ad ambienti continentali di vario tipo a seconda del clima e della configurazione topografica (pianura alluvionale, deserto).\nI sedimenti di piana di marea costituiscono dei prismi di sedimento a forma di cuneo, che tendono a chiudersi verso terra, in cui i sedimenti sono sempre pi\u00f9 fini verso l'interno, a causa della diminuzione dell'energia delle correnti di marea. L'aspetto pi\u00f9 caratteristico di questi ambienti \u00e8 dato dallo sviluppo di canali di marea, percorsi dal flusso e riflusso della marea che d\u00e0 luogo a correnti con velocit\u00e0 fino a 150 centimetri al secondo e capacit\u00e0 erosiva e di trasporto notevole.\nPiane di marea possono svilupparsi anche nelle zone pi\u00f9 interne di lagune o nelle aree interdistributarie di delta fluviali, o ancora nelle aree interne di piattaforme carbonatiche.\nAmbiente sedimentario.\nLa sedimentazione in questi ambienti pu\u00f2 essere di due tipi fondamentali:\nIn generale, le aree di piana di marea si suddividono in tre zone, definite dall'escursione tra il livello medio di alta marea e il livello medio di bassa marea:\nZona sopratidale.\nQuesta zona \u00e8 al di sopra del livello medio di alta marea, ed \u00e8 invasa completamente dal mare solo eccezionalmente (maree sigiziali ed equinoziali, mareggiate, precipitazioni eccezionali se in clima umido, piene eccezionali se in ambiente deltizio). \u00c8 influenzata principalmente da processi atmosferici e biologici. Nella sua parte pi\u00f9 verso mare, l'area \u00e8 in genere ancora incisa da canali di marea con il fondo sotto il livello medio di alta marea. Vi si possono formare paludi di acqua salata o salmastra e saline naturali. Le aree sommerse in maniera permanente o semi-permanente sono caratterizzate dai processi e dai caratteri della zona intertidale.\nIn clima umido vi si instaurano coltri di piante alofile, che possono dare luogo a torbiere. Nelle aree caldo-umide la foresta di mangrovie costituisce la nota dominante, con la ricca fauna correlata. \nIn clima arido, \u00e8 priva di vegetazione e caratterizzata da depositi salini di origine evaporitica, in forma di croste.\nI sedimenti sono prevalentemente fangosi, intensamente bioturbati in clima umido, privi o poveri di tracce di vita organica se in clima arido. Spesso si formano \"suoli poligonali\" per il disseccamento temporaneo o prolungato di queste aree, che danno luogo a brecce intraformazionali. Verso mare ci pu\u00f2 essere una fascia di accumulo di gusci e conchiglie spiaggiati, che segna il livello medio di alta marea. \nIn clima caldo-arido, nel sottosuolo, si ha la formazione di cristalli e noduli di minerali evaporitici (sali e gesso) precipitati dalle acque sotto la superficie del suolo, la cui crescita causa l'obliterazione di ogni struttura sedimentaria: il risultato sono fanghi caotici, con morfologia mammellonare in superficie.\nZona intertidale.\nCompresa tra i livelli medi di bassa e alta marea, questa zona \u00e8 generalmente la pi\u00f9 estesa di questo ambiente, e costituisce la vera e propria piana di marea, in cui la distribuzione del sedimento \u00e8 determinata principalmente dalle correnti di marea. Si tratta di un'area pianeggiante e debolmente inclinata verso mare: le maggiori irregolarit\u00e0 (dell'ordine di decimetri o di metri) sono date da canali di marea e dai relativi argini naturali, e da \"barre tidali\" (dune di sabbia da corrente tidale). Barre e argini possono costituire aree emerse semi-permanenti, con i processi e i caratteri della zona supratidale.\nLa piana intertidale pu\u00f2 essere prevalentemente fangosa (\"mud flat\") o sabbiosa (\"sand flat\"), a seconda della granulometria del sedimento disponibile, ma pi\u00f9 frequentemente appare zonata, con le aree pi\u00f9 fangose nella zona pi\u00f9 interna e nelle aree pi\u00f9 lontane dai canali, presso il livello medio di alta marea, mentre le aree sabbiose sono in posizione pi\u00f9 esterna (vicino al livello medio di bassa marea), entro i canali e in prossimit\u00e0 di questi. Questa distribuzione dei sedimenti si verifica perch\u00e9 l'energia dei processi mareali \u00e8 massima in generale verso mare e in corrispondenza degli assi dei canali di marea, e tende a diminuire verso l'interno della piana e allontanandosi dai canali stessi.\nI canali di marea, scavati dalle correnti mareali, solcano tutta la piana e penetrano nella zona supratidale formando reticoli molto complessi, intrecciati e a meandri. Generalmente, pi\u00f9 \u00e8 fine il sedimento, pi\u00f9 \u00e8 elevata la sinuosit\u00e0 dei canali, mentre in piane sabbiose i canali tendono ad essere poco sinuosi e pi\u00f9 ramificati che intrecciati. La presenza di piante alofile (come, in clima caldo-umido, le mangrovie), contribuisce a stabilizzare i sedimenti e le configurazioni dei canali di marea. Gli argini naturali sono prodotti dalla tracimazione e dall'accumulo di sedimento fine oltre l'alveo del canale, durante le maree pi\u00f9 pronunciate e le mareggiate, e si situano prevalentemente nella parte concava (esterna) dei meandri, dove la velocit\u00e0 della corrente \u00e8 maggiore.\nLe strutture sedimentarie pi\u00f9 comuni nella fascia pi\u00f9 esterna ed entro i canali di marea, in condizioni di alta energia, sono laminazioni da corrente che in sezione assumono una tipica configurazione a \u201cspina di pesce\u201d, determinata dall'inclinazione delle lamine sabbiose verso terra (corrente di marea montante, o di flusso) e verso mare (corrente di marea calante o di riflusso) prodotta dall'inversione ciclica della direzione di trasporto del sedimento sabbioso. Le lamine sono disposte in pacchi con inclinazione opposta, che si troncano reciprocamente. Si tratta di barre sabbiose sommerse, le cui creste sono erose alternativamente delle correnti di marea montante e calante. Spesso, una direzione tende a prevalere sull'altra, perch\u00e9 alcuni canali sono percorsi prevalentemente dal flusso e altri dal riflusso della marea.\nVerso l'interno questa laminazione di duna cede gradualmente il posto a strutture pi\u00f9 piccole (\"ripple marks\" da corrente), mentre il fango tende a insinuarsi sempre pi\u00f9 tra i letti sabbiosi, fino a costituire il sedimento prevalente nell'area pi\u00f9 interna. L'energia delle acque in questo ambiente varia anche nel tempo, con l'andamento della marea, oltre che nello spazio: l'energia del mezzo \u00e8 elevata durante i periodi di flusso e riflusso mareale, quando si ha trasporto di sedimento in condizioni trattive da parte delle correnti e formazione di \"letti\" di ripples; durante i periodi di stazionamento alto (o basso) della marea, si hanno invece condizioni di bassa energia del mezzo e sedimentazione di fango per decantazione. Il risultato di queste variazioni di energia nel tempo sono letti sabbioso-siltosi a laminazione obliqua alternati a straterelli argillosi, discontinui nelle aree pi\u00f9 vicine ai canali e sempre pi\u00f9 continui nelle aree interne (mentre all'opposto i ripples tendono a farsi discontinui e a venire gradualmente meno).\nPer quanto riguarda l'attivit\u00e0 biologica, in questa zona si possono sviluppare banchi (accumuli localizzati) di molluschi o vermi fissatori di carbonato di calcio. Generalmente, la bioturbazione (per opera principalmente di vermi o crostacei) tende ad aumentare verso l'interno della piana. Nelle piane di marea carbonatiche, verso l'interno si sviluppano stromatoliti: depositi calcarei composti da laminazioni parallele, piane o di forma variamente convessa, prodotte dalla precipitazione di carbonato di calcio determinata dall'attivit\u00e0 biologica di tappeti algali. Sono ancora presenti nei sedimenti fangosi brecciole intraformazionali, derivate dallo smantellamento di suoli poligonali (\"mud cracks\"), e strutture di essiccazione, prodotte dalla micro-fessurazione del fango, sia allungate (\"fenestrae\") che sub-sferiche (\"bird's eyes\"). \nZona subtidale.\nSi trova sotto il livello medio di bassa marea, e costituisce la fascia pi\u00f9 esterna della piana, che sfuma gradualmente nell'ambiente di piattaforma continentale. La sedimentazione \u00e8 ancora influenzata dalle maree nell'area pi\u00f9 prossimale alla piana, dove abbiamo i canali pi\u00f9 ampi, intervallati da barre e secche sommerse. I sedimenti pi\u00f9 grossolani (sabbie medio-grossolane) corrispondono agli assi dei canali, dove si sviluppano laminazioni da duna incrociate ma volte prevalentemente verso mare (in questa zona la corrente di riflusso tende a prevalere), mentre sulle secche si accumulano i sedimenti pi\u00f9 fini, con laminazioni da ripple. Nella parte pi\u00f9 distale tendono gradualmente a prevalere sedimenti fini con influenza sempre maggiore delle onde.\nComunit\u00e0 biologica.\nLe piane di marea, come altri ambienti di transizione tra il dominio marino e il dominio continentale, costituiscono ecosistemi molto complessi, in cui trovano rifugio elementi faunistici e floristici appartenenti ad entrambi i domini, e in cui si sviluppano adattamenti peculiari alle caratteristiche estreme dell'ambiente:\nD'altro canto, si tratta di aree protette sia nei confronti delle condizioni marine franche (onde, correnti costiere, tempeste e mareggiate), che delle condizioni climatiche continentali, spesso pi\u00f9 estreme. In queste aree, anche gli organismi predatori di terraferma e di mare aperto si addentrano con difficolt\u00e0 o tendono a evitarle. Per tutti questi motivi, le piane di marea costituiscono aree rifugio per numerose specie, in particolare le specie aviarie migratrici.\nQuindi, nonostante queste condizioni estreme, le aree di piana di marea sono generalmente caratterizzate da un forte sviluppo della vita vegetale e animale. Questo \u00e8 dovuto a vari fattori:\nTutti questi fattori favoriscono la produttivit\u00e0 primaria da parte della biomassa vegetale, composta sia da alghe e piante alofile (situate prevalentemente nella porzione intertidale delle piane di marea) che dal fitoplancton (confinato prevalentemente nella zona subtidale e nei canali). La biomassa animale \u00e8 dominata dal macrobentos, composto prevalentemente da molluschi, soprattutto bivalvi, in genere in popolazioni oligotipiche molto numerose come numero di individui. Una tale abbondanza di vita \u00e8 spiegabile con la grande disponibilit\u00e0 di cibo per il ristretto numero di specie che \u00e8 in grado di tollerare lo stress determinato dalla grande variabilit\u00e0 delle condizioni ambientali. Questa massa di invertebrati attrae a sua volta un gran numero di carnivori.\nDi conseguenza, dal punto di vista trofico, prevalgono nettamente erbivori, detritivori e loro predatori, mentre i sospensivori sono assenti o nettamente subordinati a causa della torbidit\u00e0 dell'ambiente dovuta al sedimento in sospensione nelle acque.\nAnche per quanto riguarda la comunit\u00e0 biologica, \u00e8 opportuno fare riferimento alla tripartizione caratteristica di questo ambiente:\nStoria geologica.\nFacies di piana di marea sono presenti fin dai tempi pi\u00f9 antichi della Terra e sono state probabilmente tra le \"nursery\" delle prime forme di vita. Sedimenti stromatolitici collegabili ad ambienti di piana di marea a sedimentazione carbonatica o mista sono noti dall'Archeano, a partire da circa 3500-3200 Ma (anche se l'origine biologica di questi depositi \u00e8 ancora discussa).\nA partire da circa 2500 Ma (Proterozoico Inferiore o Paleoproterozoico), sono note le prime stromatoliti da facies di piana di marea appartenenti a vere e proprie piattaforme carbonatiche, prodotte da cianobatteri e considerate come i primi veri fossili conosciuti. I primi metazoi dotati di parti mineralizzate (la cosiddetta \u201cpiccola fauna conchigliare\u201d) del Precambriano terminale e Cambriano basale (Tommotiano), (composta da molluschi primitivi, brachiopodi e altri taxa \"incertae sedis\") sono noti da facies carbonatiche di piana di marea nell'ambito della \u201cPiattaforma Siberiana\u201d, come anche i primi metazoi coloniali (\"Namapoikeia\") e gregari (archeociati) che formano le prime bioerme.\nPer tutto il Paleozoico Inferiore, le facies di piana di marea a sedimentazione carbonatica sono diffuse (studiate soprattutto in America settentrionale, Europa occidentale e Scudo Baltico), popolate da monoplacofori e forme affini, gasteropodi primitivi e trilobiti, in comunit\u00e0 che probabilmente dal punto di vista trofico ruotavano intorno ai tappeti algali stromatolitici.\nIn generale, le facies di piana di marea (sia terrigena che carbonatica), si caratterizzano per contenere faune fossili spesso scarse e comunque \"oligotipiche\", a causa delle caratteristiche \"estreme\" di questo ambiente. Nel Paleozoico queste facies si mantengono a lungo piuttosto stabili dal punto di vista ecologico, con una tipologia di faune sostanzialmente invariata fino al Permiano. Alle stromatoliti sono associati molluschi: gasteropodi e bivalvi, con forme probabilmente \"endobionti\"; monoplacofori e poliplacofori (forme \"epibionti\" libere) e serpulidi, di taglia generalmente piccola, sia isolati nel sedimento che in livelli lenticolari e \"tasche\", prevalentemente in facies di piana intertidale. La nota dominante sono le tracce fossili, attribuibili principalmente a trilobiti e altri artropodi (tra cui sono documentati miriapodi e ostracodi). Eventuali gusci di organismi di ambiente sublitorale o addirittura pelagico (come gli ammonoidi e i nautiloidi) sono disarticolati, corrosi o danneggiati, e concentrati in livelli caotici che ne indicano il rimaneggiamento: si tratta di organismi trasportati e rideposti da episodi di tempesta. I brachiopodi (che in ambiente marino franco costituiscono il bentos dominante per tutto il Paleozoico), sono rari in questo contesto perch\u00e9 per la maggior parte sono molto sensibili alla mobilit\u00e0 del substrato e alle fluttuazioni della salinit\u00e0. Fanno eccezione alcuni brachiopodi inarticolati, come i \"Lingulida\", che sono dotati di un peduncolo carnoso, molto robusto e allungato e possono resistere per brevi periodi a condizioni salmastre rallentando le funzioni metaboliche. Nel Paleozoico Superiore (soprattutto Carbonifero e Permiano), i bivalvi endobionti iniziano a differenziarsi e a divenire elementi importanti nelle comunit\u00e0 di piana di marea.\nNel post-Paleozoico si instaura invece una comunit\u00e0 di tipo molto diverso, i cui elementi tipologici si evolvono gradualmente nel Mesozoico, per fissarsi nel corso del Terziario Inferiore nei termini descritti per le piane di marea attuali, in cui i gruppi dominanti sono costituiti da crostacei (decapodi e, dal Giurassico, i primi granchi, che si espandono nel Cretaceo e soprattutto nel Terziario), bivalvi endobionti o incrostanti, e vermi di vario tipo, principalmente policheti.\nInteresse economico.\nDate le sue spiccate caratteristiche di instabilit\u00e0, questo ambiente non \u00e8 di per s\u00e9 favorevole alle attivit\u00e0 umane e in particolare ad ospitare insediamenti umani permanenti, soprattutto nella sua porzione intertidale. Le piane di marea, come tutte le zone costiere umide, rivestono tuttavia una grande importanza naturalistica e ambientale, con un potenziale di sviluppo turistico, e la loro preservazione \u00e8 di primaria importanza per la conservazione delle aree costiere.\nSovente, la parte subtidale delle piane di marea, soprattutto se \u00e8 di tipo lagunare, \u00e8 sfruttata per la pesca e per l'allevamento ittico dalle popolazioni locali. Le aree supratidali si prestano talora alla caccia e alla raccolta di prodotti vegetali, e a forme di agricoltura di scarsa produttivit\u00e0, dati i caratteri di difficolt\u00e0 dell'ambiente.\nPotenziale di ricerca degli Idrocarburi.\nLa caratteristica petrofisica principale dei sedimenti di piana di marea, considerando che la granulometria dei sedimenti \u00e8 prevalentemente fine (argilla o micrite carbonatica), \u00e8 di avere porosit\u00e0 e permeabilit\u00e0 in genere molto basse. I corpi sedimentari (canali e barre) con granulometria maggiore (sabbie), e potenzialmente pi\u00f9 porosi e permeabili, sono caratterizzati da scarsa continuit\u00e0 laterale e la loro collocazione spaziale \u00e8 poco predicibile. Per questi motivi, nell'ambito della ricerca e produzione degli idrocarburi (petrolio e gas naturale), i sedimenti di piana di marea sono spesso considerati rocce serbatoio poco efficienti e di difficile producibilit\u00e0. I sedimenti di piana di marea fangosa, tuttavia, caratterizzati spesso da un elevato contenuto di materia organica, sono talora buone rocce madri degli idrocarburi.\nNelle facies di piana di marea a pi\u00f9 alta energia, a causa dell'intensa attivit\u00e0 biologica e dell'ambiente ben ossigenato, la materia organica \u00e8 in realt\u00e0 esposta ad una rapida biodegradazione e ossidazione. La preservazione della materia organica \u00e8 correlata con la presenza e l'abbondanza della frazione argillosa del sedimento, impermeabile, che tende ad isolarla dalle acque libere e ossigenate: tende a conservarsi quindi nei sedimenti pi\u00f9 fini di piana intertidale interna. Nelle piane di marea la materia organica \u00e8 di origine mista (marina/continentale) o continentale, ed \u00e8 pi\u00f9 favorevole allo sviluppo di gas naturale e di carbone che non di petrolio.\nLe facies di piana di marea fangose e soprattutto le facies supratidali con associati sedimenti evaporitici, con permeabilit\u00e0 trascurabile, costituiscono spesso buone rocce di copertura per i giacimenti di idrocarburi.\nVoci correlate.\nAmbienti sedimentari relazionati.\nUna piana di marea pu\u00f2 essere contigua ad altri ambienti oppure far parte di ambienti pi\u00f9 vasti e articolati, dipendentemente dalle condizioni fisiografiche del territorio, dal clima e dai processi fisici che agiscono al contorno dell'area in cui l'ambiente si sviluppa:"}
{"id": "2637258", "revid": "6923", "url": "https://it.wikipedia.org/wiki?curid=2637258", "title": "S.S. United States", "text": ""}
{"id": "2637263", "revid": "154893", "url": "https://it.wikipedia.org/wiki?curid=2637263", "title": "Lipo (batteria)", "text": ""}
{"id": "2637264", "revid": "1305772", "url": "https://it.wikipedia.org/wiki?curid=2637264", "title": "Equalizzazione (disambigua)", "text": ""}
{"id": "2637266", "revid": "767487", "url": "https://it.wikipedia.org/wiki?curid=2637266", "title": "Susanne K\u00f6nig", "text": ""}
{"id": "2637267", "revid": "122246", "url": "https://it.wikipedia.org/wiki?curid=2637267", "title": "Nazionale di pallavolo maschile di Taipei Cinese", "text": "La nazionale di pallavolo maschile di Taipei Cinese \u00e8 una squadra asiatica e oceaniana composta dai migliori giocatori di pallavolo di Cina Taipei ed \u00e8 posta sotto l'egida della Federazione pallavolistica di Taipei Cinese.\nRosa.\nSegue la rosa dei giocatori convocati per la World League 2016."}
