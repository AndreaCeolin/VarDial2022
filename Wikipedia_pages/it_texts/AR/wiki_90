{"id": "2819024", "revid": "729019", "url": "https://it.wikipedia.org/wiki?curid=2819024", "title": "Marcello Martone", "text": "Biografia.\nEstremo, Marcello Martone inizi\u00f2 la pratica del rugby nell'anteguerra, militando in un gruppo sportivo del GIL napoletano; durante la guerra pratic\u00f2 anche il calcio per un breve periodo con la neonata (Torre del Greco), in serie C.\nTornato al rugby, milit\u00f2 dapprima nel poi, alla formazione della Polisportiva Partenope, che inglob\u00f2 la sua vecchia squadra, entr\u00f2 a farne parte; con tale formazione milit\u00f2 fino a tutti gli anni sessanta.\nNel frattempo laureatosi in medicina, in campo gli fu dato il soprannome di \"'o Dottore\"; con Partenope vinse due scudetti consecutivi nel 1965 e 1966; in tali due stagioni risult\u00f2 anche miglior realizzatore del torneo, rispettivamente con 107 e 100 punti.\nMartone lasci\u00f2 Partenope in polemica con la dirigenza societaria, che aveva accettato un accordo di sponsorizzazione con Ignis; continu\u00f2 a giocare fino a cinquant'anni in varie formazioni, tra cui ed ; singolarmente, a metter forzosamente fine alla sua carriera di rugbista fu il fratello, Mario Martone, all'epoca presidente della Federazione Italiana Rugby: questi infatti impose ai propri tesserati il limite d'et\u00e0 di quarant'anni per l'attivit\u00e0 agonistica.\nBench\u00e9 non abbia mai militato in Nazionale, Martone vanta due convocazioni, a quasi venticinque anni di distanza l'una dall'altra: la prima nel 1947 per un incontro con la , la seconda nel 1971, a 47 anni, per un incontro di Coppa FIRA contro il ; in entrambe le occasioni, tuttavia, non scese in campo.\nIl 24 maggio 2014, per celebrare il novantesimo compleanno di Martone, la Partenope organizz\u00f2 una festa celebrativa allo stadio dell'Arenaccia con lo stesso ex giocatore quale ospite d'onore ed ha autografato il pallone al giocatore pi\u00f9 piccolo della squadra \"Jacopo Mazzucchi\""}
{"id": "2819025", "revid": "262457", "url": "https://it.wikipedia.org/wiki?curid=2819025", "title": "Anuttar\u0101 samyak sa\u1e43bodhi", "text": ""}
{"id": "2819026", "revid": "725642", "url": "https://it.wikipedia.org/wiki?curid=2819026", "title": "Giugno (Salone dei Mesi)", "text": "Giugno \u00e8 uno degli affreschi (500\u00d7320 cm circa) del Salone dei Mesi di Palazzo Schifanoia a Ferrara. \u00c8 databile al 1468-1470 circa ed \u00e8 attribuito all'anonimo maestro ferrarese detto Maestro degli occhi spalancati, del quale si conserva un nucleo di opere alla Pinacoteca nazionale di Ferrara. \nStoria.\nGli affreschi del Salone di rappresentanza di palazzo Schifanoia furono eseguiti per volont\u00e0 di Borso d'Este negli anni 1468-1470 per celebrare probabilmente l'investitura, da parte di papa Paolo II, di Borso a duca di Ferrara, programmata all'inizio del 1471.\nManifesto politico della grandezza del duca e delle sue arti di governo, e testimonianza alta della cultura della corte estense, il ciclo di Schifanoia fu realizzato da tutti gli artisti dell'Officina ferrarese, con la direzione probabile di Cosm\u00e8 Tura e l'ideazione del tema da parte dell'astronomo, astrologo e bibliotecario di corte Pellegrino Prisciani, che attinse a vari testi eruditi antichi e moderni.\nCol tempo il palazzo venne praticamente abbandonato, versando in gravi condizioni soprattutto dopo la cacciata degli Este (1598). Gli affreschi furono scialbati e la sale del palazzo destinate ad usi impropri, che compromisero gravemente le decorazioni. Solo tra il 1820 e il 1840 vennero progressivamente ritrovati gli affreschi, dei quali per\u00f2 restarono leggibili solo sette su dodici, in particolare le sole pareti nord ed est.\nDescrizione e stile.\nCome gli altri \"Mesi\", anche \"Giugno\" \u00e8 diviso in tre fasce orizzontali: una superiore con il trionfo della divinit\u00e0 protettrice del mese, in questo caso Mercurio, una centrale con il segno zodiacale (\"Cancro\") e i tre \"decani\", e una inferiore con scene del governo di Borso d'Este. \nIl trionfo di Mercurio \u00e8 impostato in maniera pi\u00f9 semplice dei Mesi di Francesco del Cossa, con un andamento orizzontale, parallelo alla parete, e non proveniente dallo sfondo verso avanti. Il suo carro \u00e8 trainato da aquile con la figura del dio, deteriorata dai danni subiti dall'affresco, che regge in mano una sorta di viola e il caduceo. Il dio dei commerci \u00e8 circondato da gruppi di mercanti intenti ai loro affari. Un lupo e una scimmia sono simboli della mercatura; si vedono anche la ninfa Io trasformata in giovenca e Argo decapitato da Mercurio. Lo sfondo si apre a effetto nel centro, con montagnole e speroni rocciosi arricciati a \"ciuffo di panna\" come in altri episodi della serie. \nLa fascia centrale mostra le tre figure dei \"decani\", cio\u00e8 i protettori delle tre decadi del mese, e il Cancro, rappresentato come un'aragosta. Essi sono rappresentati secondo il sistema astrologico egizio che venne trascritto da Teucro Babilonese nel I secolo a.C., poi ripreso nell\"'Astronomica\" di Manilio in et\u00e0 imperiale e poi da Pietro d'Abano nel medioevo (\"Astolabium planum\"), mediando da testi arabi, come Albumasar (IX secolo). \nVi si vede un uomo vestito di fronde che tiene in mano un oggetto illeggibile (forse la \"Sfortuna\" o la \"Follia\"), una donna vestita di bianco con in mano un bastone e davanti una donna (forse una rappresentazione della \"Giustizia\" che giudica un'anima umana), e un curioso personaggio con zampe di grifone che lotta con un draghetto (forse il \"Furto\"). Il loro significato non \u00e8 sicuro. Le ipotesi pi\u00f9 accreditate sono quelle di Aby Warburg che, consultando vari testi antichi, tra cui l'\"Astronomica\" di Manilio, spieg\u00f2 i decani come divinit\u00e0 sideree egiziane di et\u00e0 ellenistica, con un preciso significato astrologico, che presiedevano alle forme di vita nate nei periodi di tempo da essi controllati; erano inoltre assimilati ai pianeti posti sotto il loro dominio, e ai segni dello zodiaco: di ogni segno i decani rappresentavano infatti le tre \"facce\".\nIn basso, alquanto deteriorata, si trova una scena con il duca Borso in corteo che si dirige verso un portico, dove un personaggio inginocchiato \u00e8 pronto a rivolgergli una supplica."}
{"id": "2819027", "revid": "262457", "url": "https://it.wikipedia.org/wiki?curid=2819027", "title": "Anuttara samyak sambodhi", "text": ""}
{"id": "2819028", "revid": "287204", "url": "https://it.wikipedia.org/wiki?curid=2819028", "title": "Anuttara-samyak-sa\u1e43bodhi", "text": ""}
{"id": "2819032", "revid": "125099779", "url": "https://it.wikipedia.org/wiki?curid=2819032", "title": "San Biagio (Pistoia)", "text": "San Biagio \u00e8 una piccola frazione situata nella zona Ovest del comune di Pistoia.\nI suoi confini sono segnati, ad Ovest, dal torrente Ombrone e, ad Est, dal viale Adua. Sue frazioni contigue sono Capostrada, a Nord, e Vicofaro, a Sud.\nZona ricca di giardini pubblici, San Biagio presenta principalmente condomini di medie dimensioni, ma anche diverse case coloniche.\nDista circa 3 kilometri dal centro cittadino, circa 3 kilometri dallo giardino zoologico di Pistoia, circa 400 metri dall'Auditorium della provincia e circa 5 kilometri dell'autostrada Firenze-Mare.\nComunicazioni.\nA San Biagio arriva l'uscita ovest del Raccordo di Pistoia e la strada regionale che sale a Montagnana Pistoiese fino ad incontrare, a Femminamorta (Marliana), la S.S. Mammianese-Marlianese, e che quindi collega Pistoia al contiguo comune di Marliana (PT).\nLe strade principali e di maggior affluenza sono via Salvo D'Acquisto, via di San Biagio in Cascheri, via Borgognoni e via Fratelli Rosselli.\nEdifici religiosi.\nNella piccola frazione di San Biagio sono presenti due chiese, entrambe appartenenti alla parrocchia di San Biagio in Cascheri.\nLa pi\u00f9 antica delle due si trova in via San Biagio in Cascheri, nei pressi del torrente Ombrone, mentre l'altra si trova in via Don Minzoni nei pressi di Viale Adua ed \u00e8 quella dove si celebrano la maggior parte dei riti.\nEdifici scolastici.\nA San Biagio, in via Salvo D'Acquisto, ci sono una scuola dell'infanzia ed una scuola primaria entrambe intitolate ad Alessandro Bertocci ed appartenenti al quarto circolo didattico di Pistoia.\nTrasporti pubblici.\nA San Biagio transitano gli autobus cittadini della BluBus (linea 5). \nLa linea numero 5 collega la frazione di San Biagio a Piazza San Francesco (Pistoia), da dove si prosegue fino al Villaggio Scornio, nei pressi di Capostrada (PT). Vi si trovano una decina di fermate, dislocate nella zona, tra cui il capolinea. \nNelle vicinanze di San Biagio (Viale Adua) troviamo anche i vari autobus per il collegamento con la montagna pistoiese.\nNei pressi di San Biagio (a circa 1 km) si trova la stazione ferroviaria di Pistoia Ovest, servita soltanto dalla Ferrovia Porrettana."}
{"id": "2819033", "revid": "767487", "url": "https://it.wikipedia.org/wiki?curid=2819033", "title": "Anna Adelaide di F\u00fcrstenberg-Heiligenberg", "text": "Biografia.\nEra figlia del principe Ermanno Egon di F\u00fcrstenberg-Heiligenberg e di Maria Francesca di F\u00fcrstenberg-St\u00fchlingen.\nVenne data in moglie al principe Eugenio Alessandro di Thurn und Taxis che spos\u00f2 a Vienna il 24 marzo 1678.\nDiede al marito nove figli:"}
{"id": "2819035", "revid": "116780338", "url": "https://it.wikipedia.org/wiki?curid=2819035", "title": "Classe Centaur", "text": "La classe Centaur \u00e8 stata l'ultima categoria di portaerei convenzionali della Royal Navy. La costruzione di queste unit\u00e0, classificate portaerei leggere venne avviata alla fine della seconda guerra mondiale.\nOriginariamente le unit\u00e0 previste erano otto, ma con la fine delle ostilit\u00e0, la costruzione di tutte le navi venne sospesa e per quattro unit\u00e0 \"Monmouth\", \"Polyphemus\", \"Arrogant\" ed \"Hermes\" annullata definitivamente. Le quattro navi restanti rimasero incompiute per circa un decennio e prima che riprendessero i lavori di completamento vennero allestite le restanti portaerei della Classe Colossus e ella Classe Majestic.\nLa portaerei HMS \"Centaur\" fu la prima ad essere completata, entrando in servizio nel 1954. La nave aveva un ponte di volo assiale ed \u00e8 quindi inadatto per il decollo dei nuovi aerei a reazione che avevano rapidamente soppiantato gli aeromobili a motore. La nave pertanto tra il 1956 e il 1958 venne sottoposta a lavori di ammodernamento che hanno visto il ponte di volo ricostruito con un'angolazione di 6\u00b0 e l'installazione di una nuova catapulta.\nNel corso del 1954 sono entrate in servizio anche HMS \"Albion\" e HMS \"Bulwark\" che sarebbe stata trasformata un decennio dopo in portaelicotteri d'assalto anfibio.\nL'ultima ad entrare in servizio nel 1952 fu la portaerei \"Elephant\" che durante la costruzione venne ribattezzata \"Hermes\". La nave dopo aver preso parte nel 1982 alla guerra delle Falkland in cui era il fulcro della forza navale inglese impegnata nella riconquista delle isole Falkland, venne messa in riserva nel febbraio 1984 e rivenduta nel 1986 all'India; ribattezzata \"Viraat\" \u00e8 stata pi\u00f9 volte riammodernata durante il servizio nella Indian Navy, radiata nel 2017 e demolita nel 2020."}
{"id": "2819036", "revid": "287204", "url": "https://it.wikipedia.org/wiki?curid=2819036", "title": "Trettachspitze", "text": "Il Trettachspitze (2.595 ) \u00e8 una montagna delle Alpi dell'Algovia. Si trova in Baviera (Germania).\nPer la sua forma ardita, un corno di roccia ripido e stretto visto sia da ovest sia est, rientra tra i rilievi pi\u00f9 famosi delle Alpi dell'Algovia. Le pareti ripide e lisce, estese in lunghezza anche 500 metri sono una particolarit\u00e0 per monti composti di dolomia.\nInsieme al M\u00e4delegabel ed al Hochfrottspitze forma la famosa triade ed \u00e8 l'unica cima rocciosa delle Alpi d'Algovia a giacere completamente su suolo tedesco. Il Trettachspitze pu\u00f2 essere raggiunto solo da scalatori allenati e provvisti di attrezzatura di sicurezza. \u00c8 collocato a nord del M\u00e4delegabel e viene spesso scalato a partire dal rifugio \"Waltenberger-Haus\".\nLa prima salita riusc\u00ec nel 1855 ai fratelli Urban, Alois e Mathias Jochum della valle dello Stillach. Il pi\u00f9 giovane dei tre aveva 13 anni all'epoca della salita.\nAi piedi del Trettachspitze, dall'estremo inferiore del campo di neve \"Trettachrinne\", si trova la sorgente del torrente Trettach."}
{"id": "2819037", "revid": "399", "url": "https://it.wikipedia.org/wiki?curid=2819037", "title": "Classe Centaur (portaerei)", "text": ""}
{"id": "2819046", "revid": "486946", "url": "https://it.wikipedia.org/wiki?curid=2819046", "title": "Re d'Olanda", "text": ""}
{"id": "2819047", "revid": "30445", "url": "https://it.wikipedia.org/wiki?curid=2819047", "title": "Cochiti Pueblo", "text": ""}
{"id": "2819048", "revid": "287204", "url": "https://it.wikipedia.org/wiki?curid=2819048", "title": "Nokia 6210", "text": "Il Nokia 6210 \u00e8 un cellulare prodotto dal 2000 dalla casa finlandese Nokia."}
{"id": "2819049", "revid": "1904508", "url": "https://it.wikipedia.org/wiki?curid=2819049", "title": "Antonio Egon di F\u00fcrstenberg-St\u00fchlingen", "text": "Biografia.\nInfanzia.\nEra figlio del principe Ermanno Egon di F\u00fcrstenberg-Heiligenberg e di Francesca di F\u00fcrstenberg-St\u00fchlingen.\nPrincipe di F\u00fcrstenberg-Heiligenberg.\nNel 1674, alla morte del padre, divenne \"Principe di F\u00fcrstenberg-Heiligenberg\" insieme a Ferdinando Federico Egon di F\u00fcrstenberg-Heiligenberg. Nel 1676 mantenne il governo insieme al cugino Massimiliano Giuseppe di F\u00fcrstenberg-Heiligenberg.\nMatrimonio.\nSpos\u00f2 nel 1677 Maria di Ligny che gli diede quattro figli.\nMorte.\nMorendo senza figli maschi, la linea si estinse e il principato venne ereditato dai principi F\u00fcrstenberg-F\u00fcrstenberg nel 1716.\nDiscendenza.\nIl principe Antonio Egon e Maria di Ligny ebbero:"}
{"id": "2819060", "revid": "1305772", "url": "https://it.wikipedia.org/wiki?curid=2819060", "title": "Vidalia", "text": ""}
{"id": "2819066", "revid": "287204", "url": "https://it.wikipedia.org/wiki?curid=2819066", "title": "Vinton", "text": ""}
{"id": "2819067", "revid": "725642", "url": "https://it.wikipedia.org/wiki?curid=2819067", "title": "Luglio (Salone dei Mesi)", "text": "Luglio \u00e8 uno degli affreschi (500\u00d7320 cm circa) del Salone dei Mesi di Palazzo Schifanoia a Ferrara. \u00c8 databile al 1468-1470 circa ed \u00e8 attribuito ad anonimi collaboratori di Cosm\u00e8 Tura. \nStoria.\nGli affreschi del Salone di rappresentanza di palazzo Schifanoia furono eseguiti per volont\u00e0 di Borso d'Este negli anni 1468-1470 per celebrare probabilmente l'investitura, da parte di papa Paolo II, di Borso a duca di Ferrara, programmata all'inizio del 1471.\nManifesto politico della grandezza del duca e delle sue arti di governo, e testimonianza alta della cultura della corte estense, il ciclo di Schifanoia fu realizzato da tutti gli artisti dell'Officina ferrarese, con la direzione probabile di Cosm\u00e8 Tura e l'ideazione del tema da parte dell'astronomo, astrologo e bibliotecario di corte Pellegrino Prisciani, che attinse a vari testi eruditi antichi e moderni.\nCol tempo il palazzo venne praticamente abbandonato, versando in gravi condizioni soprattutto dopo la cacciata degli Este (1598). Gli affreschi furono scialbati e la sale del palazzo destinate ad usi impropri, che compromisero gravemente le decorazioni. Solo tra il 1820 e il 1840 vennero progressivamente ritrovati gli affreschi, dei quali per\u00f2 restarono leggibili solo sette su dodici, in particolare le sole pareti nord ed est.\nDescrizione e stile.\nCome gli altri \"Mesi\", anche \"Luglio\" \u00e8 diviso in tre fasce orizzontali: una superiore con il trionfo della divinit\u00e0 protettrice del mese, in questo caso Giove e Cibele, una centrale con il segno zodiacale (\"Leone\") e i tre \"decani\", e una inferiore con scene del governo di Borso d'Este. \nIl trionfo di Giove \u00e8 impostato su un carro da parata, trainato dai leoni, con anche Cibele, dea della fecondit\u00e0. A un lato del carro si trova un gruppo di sacerdoti, dall'altro un corteo nuziale. Si scorge sullo sfondo una calma scena di vita monastica. Lo sfondo si apre a affetto nel centro, con montagnole e speroni rocciosi arricciati a \"ciuffo di panna\" come in altri episodi della serie. \nLa fascia centrale mostra le tre figure dei \"decani\", cio\u00e8 i protettori delle tre decadi del mese, e il Leone nero. Essi sono i protettori delle tre decadi del mese, rappresentati secondo il sistema astrologico egizio che venne trascritto da Teucro Babilonese nel I secolo a.C., poi ripreso nell\"'Astronomica\" di Manilio in et\u00e0 imperiale e poi da Pietro d'Abano nel medioevo (\"Astolabium planum\"), mediando da testi arabi, come Albumasar (IX secolo). \nVi si vede un uomo su un albero con un cane e una tortora (forse la \"Moderazione nel comandare\"), un arciere (forse il \"Potere\") e un uomo che mangia con volutta dei cosciotti di maiale (l'\"Avidit\u00e0\"?). Il loro significato non sicuro. Le ipotesi pi\u00f9 accreditate sono quelle di Aby Warburg che, consultando vari testi antichi, tra cui l'\"Astronomica\" di Manilio, spieg\u00f2 i decani come divinit\u00e0 sideree egiziane di et\u00e0 ellenistica, con un preciso significato astrologico, che presiedevano alle forme di vita nate nei periodi di tempo da essi controllati; erano inoltre assimilati ai pianeti posti sotto il loro dominio, e ai segni dello zodiaco: di ogni segno i decani rappresentavano infatti le tre \"facce\".\nIn basso, sulla destra si trova un'altra immagine del buon governo: il duca Borso intento a ricevere un gruppo di ambasciatori. Sulla sinistra si vede un gruppo di cavalieri con alle spalle un villaggio, mentre in primo piano \u00e8 posta una scena di lavorazione della canapa."}
{"id": "2819070", "revid": "287204", "url": "https://it.wikipedia.org/wiki?curid=2819070", "title": "Vivian", "text": ""}
{"id": "2819076", "revid": "149727", "url": "https://it.wikipedia.org/wiki?curid=2819076", "title": "Automotrice ALe 506/426", "text": ""}
{"id": "2819077", "revid": "88740", "url": "https://it.wikipedia.org/wiki?curid=2819077", "title": "New Washington", "text": ""}
{"id": "2819079", "revid": "1305772", "url": "https://it.wikipedia.org/wiki?curid=2819079", "title": "Paris (Texas)", "text": "Paris \u00e8 una citt\u00e0 ed \u00e8 il capoluogo della contea di Lamar, Texas, Stati Uniti.\nAl censimento del 2010, la popolazione della citt\u00e0 era di 25.171 abitanti. Si trova nel Texas nord-orientale, al confine occidentale del Piney Woods, e a 98 miglia (158 km) a nord-est della Dallas-Fort Worth Metroplex. Fisiograficamente, queste regioni fanno parte della West Gulf Coastal Plain.\nStoria.\nSeguendo una tradizione di citt\u00e0 americane di nome \"Paris\", la citt\u00e0 ha commissionato una replica di 65 piedi (20 metri) della Torre Eiffel nel 1993 e l'ha installata sul sito del Love Civic Center, a sud-est della piazza della citt\u00e0. Nel 1998, presumibilmente in risposta alla costruzione nel 1993 di una torre di 60 piedi (18 metri) a Paris, Tennessee, la citt\u00e0 mise un gigantesco cappello da cowboy rosso in cima alla sua torre. L'attuale torre \u00e8 almeno la seconda replica della Torre Eiffel costruita a Paris; la prima fu costruita in legno e successivamente distrutta da un tornado.\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, la popolazione era di 25.171 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 67,4% di bianchi, il 23,4% di afroamericani, l'1,5% di nativi americani, lo 0,9% di asiatici, lo 0,0% di oceanici, il 3,5% di altre razze, e il 3,3% di due o pi\u00f9 etnie. Ispanici o latinos di qualunque razza erano l'8,2% della popolazione."}
{"id": "2819085", "revid": "725642", "url": "https://it.wikipedia.org/wiki?curid=2819085", "title": "Agosto (Salone dei Mesi)", "text": "Agosto \u00e8 uno degli affreschi (500\u00d7320 cm circa) del Salone dei Mesi di Palazzo Schifanoia a Ferrara. \u00c8 databile al 1468-1470 circa ed \u00e8 attribuito a Cosm\u00e8 Tura e al Maestro di Ercole.\nStoria.\nGli affreschi del Salone di rappresentanza di palazzo Schifanoia furono eseguiti per volont\u00e0 di Borso d'Este negli anni 1468-1470 per celebrare probabilmente l'investitura, da parte di papa Paolo II, di Borso a duca di Ferrara, programmata all'inizio del 1471.\nManifesto politico della grandezza del duca e delle sue arti di governo, e testimonianza alta della cultura della corte estense, il ciclo di Schifanoia fu realizzato da tutti gli artisti dell'Officina ferrarese, con la direzione probabile di Cosm\u00e8 Tura e l'ideazione del tema da parte dell'astronomo, astrologo e bibliotecario di corte Pellegrino Prisciani, che attinse a vari testi eruditi antichi e moderni.\nCol tempo il palazzo venne praticamente abbandonato, versando in gravi condizioni soprattutto dopo la cacciata degli Este (1598). Gli affreschi furono scialbati e la sale del palazzo destinate ad usi impropri, che compromisero gravemente le decorazioni. Solo tra il 1820 e il 1840 vennero progressivamente ritrovati gli affreschi, dei quali per\u00f2 restarono leggibili solo sette su dodici, in particolare le sole pareti nord ed est.\nDescrizione e stile.\nCome gli altri \"Mesi\", anche \"Agosto\" \u00e8 diviso in tre fasce orizzontali: una superiore con il trionfo della divinit\u00e0 protettrice del mese, in questo caso Cerere, una centrale con il segno zodiacale (\"Vergine\") e i tre \"decani\", e una inferiore con scene del governo di Borso d'Este.\nIl trionfo di Cerere, dea delle messi, \u00e8 impostato su un carro da parata, trainato dai draghi. Essa protegge il segno della Vergine ed ha come attributi le spighe e un paio di corna (gi\u00e0 di Iside). Attorno alla dea si svolgono scene di lavoro dei campi, come l'aratura, e scene di mercato. Sullo sfondo si vede il ratto da parte di Ade di Proserpina, con le sue damigelle che si disperano.\nLa fascia centrale mostra le tre figure dei \"decani\", cio\u00e8 i protettori delle tre decadi del mese, e la Vergine distesa. Si tratta dei protettori delle tre decadi del mese, rappresentati secondo il sistema astrologico egizio che venne trascritto da Teucro Babilonese nel I secolo a.C., poi ripreso nell\"'Astronomica\" di Manilio in et\u00e0 imperiale e poi da Pietro d'Abano nel medioevo (\"Astolabium planum\"), mediando da testi arabi, come Albumasar (IX secolo).\nVi si vede una donna, Proserpina, col seno scoperto che tiene in mano delle spighe e una melagrana, simbolo di fertilit\u00e0; segue uno scrivano che allude al pianeta Mercurio nelle vesti del dio babilonese Nabu, ermafrodita e inventore della scrittura, nonch\u00e9 protettore dei mestieri ad essa collegati, e domiciclio diurno della Vergine; infine una donna inginocchiata col capo coperto, un riferimento alla \"Preghiera\" tramite Venere piangente sulla tomba di Adone. Il loro significato non \u00e8 sicuro. Le ipotesi pi\u00f9 accreditate sono quelle di Aby Warburg che, consultando vari testi antichi, tra cui l'\"Astronomica\" di Manilio, spieg\u00f2 i decani come divinit\u00e0 sideree egiziane di et\u00e0 ellenistica, con un preciso significato astrologico, che presiedevano alle forme di vita nate nei periodi di tempo da essi controllati; erano inoltre assimilati ai pianeti posti sotto il loro dominio, e ai segni dello zodiaco: di ogni segno i decani rappresentavano infatti le tre \"facce\".\nNella fascia inferiore riusciamo ad intravedere, davanti ad eleganti architetture, un'altra scena di ambasciatori ricevuti dal duca ed un'altra partenza per la caccia.\nSe le scene figurate non sono di qualit\u00e0 eccelsa, i Decani sono attribuiti a Tura per la loro vigorosa forza plastica, il panneggio dal caratteristico effetto pesante e bagnato, le forme cristallizzate."}
{"id": "2819086", "revid": "1305772", "url": "https://it.wikipedia.org/wiki?curid=2819086", "title": "Mount Washington", "text": ""}
{"id": "2819087", "revid": "834", "url": "https://it.wikipedia.org/wiki?curid=2819087", "title": "Mount Washington (New Hampshire)", "text": ""}
{"id": "2819088", "revid": "834", "url": "https://it.wikipedia.org/wiki?curid=2819088", "title": "Monte Washington (New Hampshire)", "text": ""}
{"id": "2819093", "revid": "310175", "url": "https://it.wikipedia.org/wiki?curid=2819093", "title": "Modellino", "text": ""}
{"id": "2819094", "revid": "88740", "url": "https://it.wikipedia.org/wiki?curid=2819094", "title": "North Washington", "text": ""}
{"id": "2819096", "revid": "1714743", "url": "https://it.wikipedia.org/wiki?curid=2819096", "title": "Urraca Garc\u00e9s di Navarra (XI secolo)", "text": "Biografia.\nEra figlia del re Garc\u00eda II S\u00e1nchez di Navarra e di Jimena Fern\u00e1ndez.\nVenne data in sposa nel 1023 al re Alfonso V di Le\u00f3n, divenendone la seconda moglie. Alfonso era infatti gi\u00e0 stato sposato con Elvira, morta nel 1022 e figlia del conte Menendo Gonz\u00e1lez.\nDiede al marito una figlia:\nAlla morte del marito nel 1028 assunse la reggenza per conto del figliastro Bermudo III di Le\u00f3n."}
{"id": "2819099", "revid": "6923", "url": "https://it.wikipedia.org/wiki?curid=2819099", "title": "Giulio Adamoli", "text": "Biografia.\nNel 1857 si iscrisse alla facolt\u00e0 di matematica dell'Universit\u00e0 di Pavia, e in quegli anni nacque l'amicizia con Benedetto Cairoli. Partecip\u00f2 alla Seconda guerra di indipendenza italiana del 1859 come volontario nel 1\u00ba Reggimento \"Granatieri di Sardegna\" con i quali combatt\u00e9, a Madonna della Scoperta, nel corso della Battaglia di San Martino.\nSottotenente, nel gennaio 1860 rassegn\u00f2 le dimissioni dall'esercito raggiungendo nel maggio Giuseppe Garibaldi in Sicilia, con la spedizione organizzata da Agostino Bertani e guidata da Carmelo Agnetta; fece tutta la campagna, distinguendosi negli scontri di San Leucio e Sant'Angelo. Finita la spedizione si dedic\u00f2 all'ingegneria, entrando nell'impresa costruttrice della ferrovia Milano-Pavia.\nMa nel 1862 fu di nuovo con Garibaldi ad Aspromonte (Giornata dell'Aspromonte) e nel 1866, col II Battaglione dei bersaglieri milanesi, combatt\u00e9 a Vezza d'Oglio, guadagnando una medaglia d'argento. Appena finito il conflitto, comp\u00ec un breve viaggio politico negli Stati Uniti con le lettere di presentazione di Giuseppe Mazzini e di Garibaldi.\nNel settembre 1867 fu a Ginevra con Garibaldi al congresso della pace; e, nello stesso anno, partecip\u00f2 alla battaglia di Mentana. Dal giugno 1869 all'ottobre 1870 comp\u00ec un viaggio nelle steppe dei Kirghisi e nel Turkestan, per studiare i sistemi di allevamento del baco da seta. Nel 1876 si rec\u00f2 in Marocco, sotto gli auspici della Societ\u00e0 geografica italiana, per lo studio della situazione economica di quel paese e l'eventuale impianto di fattorie commerciali sulla costa atlantica.\nEletto deputato nello stesso anno, fu sottosegretario agli Esteri nel Governo Crispi IV (dal 21 giugno 1894) e nominato senatore il 19 novembre 1898. Dal 1907, per un ventennio, fu commissario della Cassa del debito pubblico in Egitto, favorendo gli interessi della colonia italiana e compiendo viaggi lungo il Nilo e nel vicino Oriente. Si dedic\u00f2 anche a studi di ingegneria portuale. Fu anche l'ideatore e realizzatore, costituendo nel 1912 la S.A.T.O.V (Sociaet\u00e0 Anonima Tramvie Orientali del Verbano), della tramvia Varese-Angera, nata per collegare il basso Verbano alla citt\u00e0 di Varese."}
{"id": "2819102", "revid": "1573940", "url": "https://it.wikipedia.org/wiki?curid=2819102", "title": "John MacPherson Berrien", "text": "Biografia.\nFu l'11\u00ba procuratore generale degli Stati Uniti d'America nel corso della presidenza di Andrew Jackson (7\u00ba presidente).\nDopo essersi trasferito a Savannah nello stato della Georgia, studi\u00f2 al college di Princeton.\nPresidente della convenzione tenutasi nel 1855 a Milledgeville dell'American Party (partito politico fondato sul Know Nothing). Alla sua morte il corpo venne seppellito a Laurel Grove Cemetery\nRiconoscimenti.\nDue contee devono il loro nome a Berrien, quella della Georgia e quella del Michigan"}
{"id": "2819103", "revid": "204012", "url": "https://it.wikipedia.org/wiki?curid=2819103", "title": "John M. Berrien", "text": ""}
{"id": "2819105", "revid": "1573940", "url": "https://it.wikipedia.org/wiki?curid=2819105", "title": "Atypus affinis", "text": "Atypus affinis \u00e8 un ragno appartenente alla famiglia Atypidae.\nIl nome deriva dal greco , \u00e0lfa-, con valore di negazione della parola seguente, e , \"typos\", cio\u00e8 \"forma, immagine, tipo\", ad indicarne la forma atipica a causa della sproporzione dei cheliceri e delle filiere.\nIl nome proprio deriva dal latino \"affinis\", cio\u00e8 \"somigliante\", non ne \u00e8 chiaro il motivo.\nCaratteristiche.\nI maschi di questa specie hanno una lunghezza del corpo, compresi i cheliceri, che varia da 7 a 9 millimetri, mentre le femmine, pi\u00f9 massicce, spaziano dai 10 ai 15 millimetri. Hanno le zampe corte di color grigio-oliva lucido e l'opistosoma piuttosto massiccio di color bruno rossastro; possiedono tre segmenti tarsali nelle zampe sprovviste di artiglio. Hanno enditi ben sviluppati nei lobi mediani. Il \"labium\" si fonde con lo sterno, gli occhi sono strettamente addensati e possiede sei filiere.\nComportamento.\nIl morso \u00e8 alquanto velenoso, \u00e8 un ragno molto adattabile e preda un numero significativo di insetti. Vive spesso in colonie e se disturbato morde con facilit\u00e0.\nCome tutti i ragni del genere Atypus, anche questa specie vive in un tubo setoso parallelo al terreno, per una ventina di centimetri circa seppellito e per altri 8 centimetri fuoriuscente. Il ragno resta in agguato sul fondo del tubo: quando una preda passa sulla parte esterna, le vibrazioni della tela setosa allertano il ragno che scatta e la trafigge, per poi rompere la sua stessa tela, portarsi la preda nella parte interna e cibarsene.. \nHabitat.\nPredilige zone di clima temperato, soprattutto praterie, terre arbustive, pascoli e anche zone sabbiose, che consentono di mimetizzare molto bene il tubo setoso.\nRapporti con l'uomo.\nI contadini dei Carpazi adoperano i \"tubi-trappola\" che costruiscono come tana questi ragni, tagliandoli longitudinalmente, per coprire le ferite ed accelerarne la guarigione; le loro ragnatele presentano, infatti, notevoli propriet\u00e0 antisettiche, probabilmente perch\u00e9 costituite da proteine e si amalgamano con i bordi della ferita aiutandone la chiusura.\nDistribuzione.\nDiffusa in tutta l'Europa continentale fino a parte dell'Ucraina e della Bielorussia, ad eccezione dell'Italia meridionale; in Gran Bretagna e Irlanda; in buona parte del Marocco e nelle zone interne dell'Algeria; rinvenuta anche nella Georgia, nella Svezia centrale e in alcune zone delle Russia."}
{"id": "2819111", "revid": "725642", "url": "https://it.wikipedia.org/wiki?curid=2819111", "title": "Settembre (Ercole de' Roberti)", "text": "Settembre \u00e8 uno degli affreschi (500\u00d7320 cm circa) del Salone dei Mesi di Palazzo Schifanoia a Ferrara. \u00c8 databile al 1468-1470 circa ed \u00e8 attribuito a Ercole de' Roberti o a una maestro generico, che da questo affresco prende il nome di Maestro della bilancia. \nStoria.\nGli affreschi del Salone di rappresentanza di palazzo Schifanoia furono eseguiti per volont\u00e0 di Borso d'Este negli anni 1468-1470 per celebrare probabilmente l'investitura, da parte di papa Paolo II, di Borso a duca di Ferrara, programmata all'inizio del 1471.\nManifesto politico della grandezza del duca e delle sue arti di governo, e testimonianza alta della cultura della corte estense, il ciclo di Schifanoia fu realizzato da tutti gli artisti dell'Officina ferrarese, con la direzione probabile di Cosm\u00e8 Tura e l'ideazione del tema da parte dell'astronomo, astrologo e bibliotecario di corte Pellegrino Prisciani, che attinse a vari testi eruditi antichi e moderni.\nCol tempo il palazzo venne praticamente abbandonato, versando in gravi condizioni soprattutto dopo la cacciata degli Este (1598). Gli affreschi furono scialbati e la sale del palazzo destinate ad usi impropri, che compromisero gravemente le decorazioni. Solo tra il 1820 e il 1840 vennero progressivamente ritrovati gli affreschi, dei quali per\u00f2 restarono leggibili solo sette su dodici, in particolare le sole pareti nord ed est.\nDescrizione.\nCome gli altri \"Mesi\", anche \"Settembre\" \u00e8 diviso in tre fasce orizzontali: una superiore con il trionfo della divinit\u00e0 protettrice del mese, in questo caso Vulcano, una centrale con il segno zodiacale (\"Bilancia\") e i tre \"decani\", e una inferiore con scene del governo di Borso d'Este. \nSu di un carro trainato da scimmie, la leggenda narra che una volta cacciato dall'olimpo perch\u00e9 zoppo Vulcano venne allevato proprio da questi animali, troneggia il dio Vulcano. Sulla sinistra, nella fucina del dio, si vedono, intenti al lavoro, i Ciclopi. Un magnifico scudo, con le figure di Romolo e Remo allattati dalla lupa, \u00e8 appeso all'ingresso della fucina; esso rinvia alla scena erotica posta sulla destra: l'accoppiamento di Marte con la vestale Ilia dal quale, come narra Ovidio, nacquero i due gemelli fondatori di Roma.\nLa fascia centrale mostra le tre figure dei \"decani\", cio\u00e8 i protettori delle tre decadi del mese, e la grande Bilancia. Si tratta dei protettori delle tre decadi del mese, rappresentati secondo il sistema astrologico egizio che venne trascritto da Teucro Babilonese nel I secolo a.C., poi ripreso nell\"'Astronomica\" di Manilio in et\u00e0 imperiale e poi da Pietro d'Abano nel medioevo (\"Astolabium planum\"), mediando da testi arabi, come Albumasar (IX secolo). \nVi si vede un pifferaio il cui abito ricorda quello di una ballerina moderna e con in mano un uccello legato (forse la \"Purezza\"), una donna, con un panneggio frastagliato, che sembra danzare sulla bilancia (la \"Castit\u00e0\"?) e un arciere che colpisce un uomo inerme seminudo (forse la \"Dissolutezza\"). Il loro significato non sicuro. Le ipotesi pi\u00f9 accreditate sono quelle di Aby Warburg che, consultando vari testi antichi, tra cui l'\"Astronomica\" di Manilio, spieg\u00f2 i decani come divinit\u00e0 sideree egiziane di et\u00e0 ellenistica, con un preciso significato astrologico, che presiedevano alle forme di vita nate nei periodi di tempo da essi controllati; erano inoltre assimilati ai pianeti posti sotto il loro dominio, e ai segni dello zodiaco: di ogni segno i decani rappresentavano infatti le tre \"facce\". \nIn basso, troviamo il duca che ancora una volta \u00e8 protagonista di scene con ambasciatori e con cavalieri in parata. Sullo sfondo scene di vita campestre ci ricordano che \u00e8 tempo di vendemmia.\nStile.\nLo stile di \"Settembre\" \u00e8 caratterizzato innanzitutto da una semplificazione geometrica delle forme, come dimostrano ad esempio le rocce scheggiate nella fucina di Vulcano o nell'arco a destra, che ricordano dei prismi sfaccettati. I contorni hanno un dinamismo cos\u00ec teso e frastagliato da creare un'espressivit\u00e0 violenta e dirompente, ma del tutto surreale e onirica. Ne \u00e8 un esempio il frastagliato panneggio del decano centrale, che ricorda un origami. Lo scorcio laterale del carro \u00e8 prepotentemente grandangolare, e le bande che penzolano formano linee spezzate cos\u00ec diverse dal capriccioso e pesante ondulare di quelle dei Mesi di Francesco del Cossa (\"Marzo\", \"Aprile\" e \"Maggio\"). Il lenzuolo del letto degli amanti ricorda pi\u00f9 un marmo spezzato che un tessuto."}
{"id": "2819114", "revid": "181699", "url": "https://it.wikipedia.org/wiki?curid=2819114", "title": "Atti persecutori", "text": ""}
{"id": "2819116", "revid": "287204", "url": "https://it.wikipedia.org/wiki?curid=2819116", "title": "Cascina Lardera", "text": "La cascina Lardera \u00e8 una cascina nel comune lombardo di Cornovecchio. Costitu\u00ec un comune autonomo fino al 1866.\nStoria.\nLa cascina Lardera \u00e8 una localit\u00e0 agricola di antica origine, attestata fin dall'XI secolo. Il territorio comunale comprendeva la frazione di Cassina Campagnola.\nIn et\u00e0 napoleonica (1809-16) la Lardera fu frazione di Corno Giovine, recuperando l'autonomia con la costituzione del Regno Lombardo-Veneto.\nAll'Unit\u00e0 d'Italia (1861) il comune contava 264 abitanti. Nel 1866 fu aggregata a Cornovecchio.\nLa localit\u00e0 agricola adesso \u00e8 una delle pi\u00f9 grandi cascine nel comune di Cornovecchio ed \u00e8 gestita da una sola famiglia.\nAdesso la localit\u00e0 agricola \u00e8 dentro il territorio del Parco dell'Adda Sud."}
{"id": "2819118", "revid": "486946", "url": "https://it.wikipedia.org/wiki?curid=2819118", "title": "Lardera con Cassina Campagnola", "text": ""}
{"id": "2819119", "revid": "3732", "url": "https://it.wikipedia.org/wiki?curid=2819119", "title": "Marcantonio Mambelli", "text": "Biografia.\nNato a Forl\u00ec da genitori della vicina Meldola, all'et\u00e0 di 24 anni entr\u00f2 nella Compagnia di Ges\u00f9. Membro della prestigiosa Accademia dei Filergiti, assunse il soprannome di \"Cinonio\" (\u00abutile a tutti\u00bb).\nLe \"Osservazioni sulla lingua italiana\" sono l'opera per la quale \u00e8 maggiormente ricordato. Mambelli cominci\u00f2 a scriverla a Palermo, nel locale convento dei gesuiti. Fin dall'inizio articol\u00f2 il lavoro in due libri: \"Trattato de' Verbi\" e \"Trattato delle Particelle\". Quando l'opera era conclusa e quasi pronta per la stampa, fu inviato dai propri superiori prima a Roma e poi in Germania, dove rimase circa dieci anni.\nAl suo ritorno, nel 1644 diede alle stampe la parte seconda, ovvero il \"Trattato delle Particelle\" cio\u00e8 l'articolo, il pronome, l'avverbio, la preposizione, la congiunzione, e l'interiezione. Le sue cagionevoli condizioni di salute gli impedirono di dare luce alla prima parte, concernente i Verbi. Mor\u00ec a Ferrara il 24 ottobre 1644. L'Accademia dei Filergiti incaric\u00f2 Alessandro Baldraccani di curare la pubblicazione della prima parte dell'opera. Dopo la morte di Baldraccani, l'incarico pass\u00f2 a Giacomo Giandemaria, con il quale vide la luce nel 1685. Giandemaria un\u00ec al testo originale le annotazioni approntate a suo tempo dal Baldraccani.\nNel 1709 e nel 1711 a Ferrara usc\u00ec, a cura di Girolamo Baruffaldi, l'opera completa, in due volumi. Il tomo primo era sulle Particelle, il tomo secondo sui Verbi. Questo ordine, inverso rispetto all'originale, si impose come canonico anche nelle edizioni successive.\nMambelli scrisse anche una raccolta di liriche in latino, \"Aci\", e l'operetta erudita \"Vindicie\" (sulle contese tra Palermo e Catania), dedicata a Sant'Agata, di cui era devotissimo."}
{"id": "2819122", "revid": "115751", "url": "https://it.wikipedia.org/wiki?curid=2819122", "title": "Short message service", "text": ""}
{"id": "2819130", "revid": "115751", "url": "https://it.wikipedia.org/wiki?curid=2819130", "title": "Breve messaggio di testo", "text": ""}
{"id": "2819131", "revid": "270833", "url": "https://it.wikipedia.org/wiki?curid=2819131", "title": "Tour du Poitou-Charentes", "text": "Il Tour du Poitou-Charentes (nome ufficiale Tour Poitou-Charentes en Nouvelle-Aquitaine) \u00e8 una corsa a tappe maschile di ciclismo su strada che si svolge nella regione di Nuova Aquitania, in Francia, ogni anno nel mese di agosto. Fondata nel 1987, dal 2005 fa parte circuito UCI Europe Tour, classe 2.1.\nStoria.\nFondata nel 1987 come competizione riservata ai dilettanti, a partire dal 1992 fu aperta ai professionisti. Si sviluppa su cinque tappe, una delle quali a cronometro.\nAlbo d'oro.\n\"Aggiornato all'edizione 2021.\""}
{"id": "2819132", "revid": "709565", "url": "https://it.wikipedia.org/wiki?curid=2819132", "title": "Roary the Racing Car", "text": "Roary the Racing Car (conosciuto anche come In pista con Roary e Roary l'auto da corsa) (\"Roary the Racing Car\") \u00e8 un cartone animato britannica per bambini ideato da David Jenkis, Peter Curtis, Keith Chapman, prodotto da Chapman Entertainment e Cosgrove Hall Films e distribuito da Target Entertainment e HiT Entertainment. \u00c8 realizzato con la tecnica dello stop-motion abbinata ad immagini digitali prodotte al computer dallo studio cinematografico Liddell. In Italia \u00e8 andata in onda su Rai Gulp dal 7 aprile 2008 al 13 giugno 2011.\nTrama.\nLa serie \u00e8 ambientata nel fittizio autodromo di Silver Hatch (combinazione dei nomi di Silverstone e di Brands Hatch, due circuiti situati in Inghilterra) e racconta le avventure di un gruppo di auto da corsa umanizzate. La maggior parte dell'azione si svolge nell'officina e nella campagna circostante l'autodromo, anche se in ogni puntata c'\u00e8 una corsa sul circuito. Occasionalmente la scena si sposta in altri luoghi, come la vicina spiaggia. Roary, il protagonista, \u00e8 un'automobile rossa simile a una monoposto di Formula 1.\nNarrazione.\nOgni episodio inizia e finisce con un commento da parte di una voce fuori campo. Nella versione originale si tratta dell'ex campione di Formula 1 inglese sir Stirling Moss. Nella versione americana la voce \u00e8 del pilota NASCAR Sam Hornish Jr.. La voce narrante in Italia \u00e8 quella di Alex Zanardi, che ha devoluto in beneficenza il suo compenso."}
{"id": "2819135", "revid": "729019", "url": "https://it.wikipedia.org/wiki?curid=2819135", "title": "Guerra ecuadoriano-peruviana", "text": "La guerra ecuadoriano\u2013peruviana, detta anche \"Guerra del 41\", fu combattuta tra il 5 e il 31 luglio 1941.\nL'attrito tra i due Stati risale all'epoca della loro indipendenza dalla Spagna e quello del 1941 fu il primo dei tre conflitti scoppiati tra i due Stati dell'America Latina nel XX secolo. Durante la guerra, il Per\u00f9 occup\u00f2 la provincia occidentale di El Oro dell'Ecuador e parti della provincia andina di Loja, ed avanz\u00f2 nell'area amazzonica occupata dall'Ecuador secondo un accordo di status quo siglato nel 1936.\nLa guerra venne conclusa dal \"Protocollo di Rio de Janeiro\" siglato il 29 gennaio 1942 tra i ministri degli esteri di Peru ed Ecuador con la garanzia di Stati Uniti, Brasile, Cile ed Argentina, che sanciva alcuni spostamenti territoriali e soprattutto assegnava al Peru ufficialmente circa 200.000 km\u00b2 di territorio in Amazzonia.\nData una certa presunta incompletezza del protocollo, tra i due stati vi furono due ulteriori conflitti: nel 1981 fu combattuta la guerra del Falso Paquisha e nel 1995 la guerra del Cenepa; la disputa venne risolta definitivamente nel 1998 con la firma del cosiddetto \"patto di Brasilia\" (Acta de Brasilia).\nIl conflitto.\nLa guerra si svilupp\u00f2 dopo una serie di dimostrazioni a Quito contro il Per\u00f9, e la mobilitazione di reparti da entrambi i lati con una consistenza che and\u00f2 crescendo rapidamente.\nForze peruviane.\nIl Per\u00f9 schier\u00f2 441 Ufficiali e 9.386 soldati, provenienti tre Divisioni di fanteria, pi\u00f9 artiglieria e cavalleria.\nNel dicembre 1940 venne creato il Raggruppamento del Nord (\"Agrupamiento del Norte\") e per luglio 1941, l'unit\u00e0 pot\u00e9 iniziare le operazioni militari.\n\"Agrupamiento del Norte\", luglio 1941\nForze ecuadoriane.\nL'Ecuador schier\u00f2 1.412 militari, compresi elementi volontari e paramilitari e volontari.\nNel luglio 1941 la scarsezza delle vie di comunicazione nella Provincia di El Oro (solo queste 4 direttici: Puerto Bol\u00edvar-Machala-Santa Rosa, Machala-Pasaje, Arenillas-Chacras-Huaquillas e Chacras-Carcab\u00f3n) che potevano essere utilizzate solo nei mesi asciutti di estate, ma impraticabile nella stagione delle piogge invernali, ostacol\u00f2 non solo l'integrazione delle forze militari ecuadoriane con il resto dell'Ecuador, ma anche un'adeguata fornitura di posti militari di frontiera lungo il rio Zarumilla.\nSecondo alcune fonti ecuadoriane, le forze ecuadoriane presenti al confine non hanno superato i 3.400 militari, mentre alcune fonti peruviane stimano 5.214 militari ecuadoriani.\nParte della truppa ecuadoriana era armata con fucili moderni ZB vz. 24 (chiamato \"Mauser shorts\") e mitragliatrici leggere ZB vz. 26, sebbene abbiano sofferto di carenze logistiche, soprattutto nelle calzature, negli elmetti e nelle medicine. A causa dell'inadeguatezza dei servizi sanitari militari ecuadoriani, gran parte della truppa ecuadoriana a El Oro, in particolare nei posti lungo il rio Zarumilla, fu colpita da malaria e dissenteria.\nEpisodi.\nDurante la guerra vi furono diversi episodi. In particolare nella guerra aerea quello legato a Jos\u00e9 Abelardo Qui\u00f1ones Gonz\u00e1les.\nQuesto giovane aviatore peruviano, di soli 27 anni, il 23 luglio 1941 si immol\u00f2 alla maniera dei kamikaze giapponesi. Partito per una missione di bombardamento su Quebrada Seca il suo caccia North American NA-50 \"Torito\" venne colpito dalla contraerea nemica e fu avvolto dalle fiamme, ma anzich\u00e9 lanciarsi con il paracadute si diresse con il suo aereo contro una batteria nemica distruggendola. In questa data in Per\u00f9 viene celebrata la giornata delle forze armate.\nInfluenza nella cultura.\nFilatelia.\nQuando nel 1961 in Italia fu emesso il francobollo passato alla storia con il nome di \"Gronchi rosa\", i confini del Per\u00f9 risultarono errati perch\u00e9 fecero riferimento a quelli antecedenti alla guerra con l'Ecuador, quindi del vasto territorio amazzonico annesso al Per\u00f9 al termine di questa guerra; poich\u00e9 l'emissione era stata fatta proprio in funzione di una visita di stato del presidente della Repubblica Italiana Giovanni Gronchi in Sudamerica, il francobollo venne frettolosamente ritirato dagli uffici o sovrapposto da un nuovo esemplare di diverso colore (grigio) con i confini corretti per le buste gi\u00e0 affrancate, per minimizzare ripercussioni diplomatiche gi\u00e0 iniziate con una protesta ufficiale da parte dell'ambasciatore del Per\u00f9 a Roma."}
{"id": "2819138", "revid": "339392", "url": "https://it.wikipedia.org/wiki?curid=2819138", "title": "Tangente Enimont", "text": ""}
{"id": "2819140", "revid": "1305772", "url": "https://it.wikipedia.org/wiki?curid=2819140", "title": "BMW K1200", "text": "La sigla K1200 \u00e8 stata applicata a diversi modelli di motocicletta della BMW:"}
{"id": "2819152", "revid": "15756", "url": "https://it.wikipedia.org/wiki?curid=2819152", "title": "William Osler", "text": "Patologo, educatore, grande bibliofilo, storico e scrittore, Osler \u00e8 stato anche un rinomato burlone.\nOsler \u00e8 considerato il creatore dei moderni sistemi di formazione delle specializzazioni mediche.\nBiografia.\nFamiglia.\nOsler nacque a Bond Head, nel Canada occidentale, da Featherstone Lake Osler e Ellen Free Pickton Osler, e si spost\u00f2 dopo il 1857 a Dundas in Ontario. Suo padre, Featherstone Lake Osler, (1805-1895), figlio del padrone di una barca a Falmouth, in Cornovaglia, fu sottotenente di vascello nella Royal Navy, prestando anche servizio sulla H.M.S. \"Victory\". Da giovane, Featherstone Osler era a bordo della H.M.S. \"Sappho\" quando questa fu quasi distrutta da una tempesta nel cuore dell'Atlantico e and\u00f2 alla deriva per settimane. Successivamente naufrag\u00f2 anche alle Barbados. Nel 1837 si ritir\u00f2 dalla Navy ed emigr\u00f2 in Canada, diventando il portaborse di un ministro nel campestre Alto Canada. Al suo arrivo in Canada, lui e sua moglie (Ellen Free Picton) quasi non naufragarono nuovamente, questa volta presso l'Egg Island nel Golfo di San Lorenzo. Il buon nonno di William, Edward Osler, \u00e8 vagamente descritto come un marinaio mercantile o come un pirata, e uno zio di William, un ufficiale medico della Navy, scrisse \"Life of Lord Exmouth\" e il poema \"The Voyage\". William aveva numerosi fratelli, tra cui Britton Bath Osler e Sir Edmund Boyd Osler.\nGiovinezza.\nWilliam Osler trascorse gli anni della giovinezza a Dundas, cittadina canadese, dove frequent\u00f2 la scuola, distinguendosi fin dall'inizio per un'irrefrenabile vivacit\u00e0, che oltre all'indiscussa \"leadership\" presso i suoi compagni gli procur\u00f2 anche l'espulsione dalla stessa. Dopo tale avvenimento, che non scosse minimamente n\u00e9 la famiglia n\u00e9 tantomeno il giovane William, la madre decise di collocarlo presso un collegio di Barrie, paese situato a poca distanza, e, quando questo sembr\u00f2 essere in declino, alla pi\u00f9 prestigiosa scuola di Weston, una sorta di Eton provinciale. Anche l\u00ec si distinse subito per alcune bravate che gli meritarono alcuni giorni di cella di rigore, insieme a un enorme ascendente sugli amici. Ma l'avvenimento di maggior rilevanza fu l'incontro, avvenuto a Weston, con il Rev. William A. Johnson e col Dr. James Bovell, il primo sacerdote e naturalista, il secondo medico, formatosi a Toronto presso l'universit\u00e0 pi\u00f9 tardi frequentata da William. Da essi Osler apprese le qualit\u00e0 che pi\u00f9 lo caratterizzarono in seguito, una dolce compartecipazione verso la sofferenza, contenente qualcosa di mistico, e un'instancabile curiosit\u00e0 verso i fenomeni naturali. Insieme a questi due personaggi cos\u00ec particolari, compiva lunghe escursioni in mezzo alla natura canadese, riportandone innumerevoli campioni di qualsivoglia specie floristica e analizzandola immancabilmente al microscopio. In questo modo nacque la spiccata propensione di Osler all'utilizzo del microscopio, che sar\u00e0 per tutta la vita il suo strumento di ricerca prediletto. Gi\u00e0 in questi anni, quindi, William Osler diede dimostrazione delle sue grandi doti naturali, tra le quali spiccavano un'incredibile propensione alla socialit\u00e0 e facilit\u00e0 all'amicizia, unite ad una intensa capacit\u00e0 di apprendimento e di concentrazione.\nGli anni dell'universit\u00e0.\nAll'et\u00e0 di diciotto anni, nell'autunno 1867, Osler cominci\u00f2 a frequentare il Trinity College di Toronto (Attualmente parte costitutiva dell'Universit\u00e0 di Toronto), con l'idea di seguire le orme del padre prendendo gli ordini sacri. Ad ogni modo, dopo un anno di studi (in cui aveva continuato a frequentare il dott. Bovell e a svolgere con lui ricerche di tipo naturalistico), comprese che la sua vocazione era un'altra e, abbandonando la sua intenzione originaria, si iscrisse alla Toronto School of Medicine. Questa era un'istituzione privata da non confondere con la Facolt\u00e0 Statale di Medicina dell'Universit\u00e0 di Toronto, che non era ancora pronta all'insegnamento. Siamo al punto di svolta decisivo della sua vita. Dopo due anni trascorsi alla Toronto School of Medicine, in cui aveva dimostrato un'eccezionale acutezza nell'osservazione e svolto una buona pratica nello studio di Bovell e nella stanza delle dissezioni, Osler nel 1870 si trasfer\u00ec alla McGill University a Montr\u00e9al proprio su suggerimento del suo amico, che invece si trasfer\u00ec nelle Indie Occidentali Britanniche. Presto entr\u00f2 nelle grazie del professore di medicina, il prof. Palmer Robert Howard, che divenne per lui un vero amico e mentore. In questo periodo fu molto importante per lui la pratica in uso presso la McGill University di offrire ai propri studenti la possibilit\u00e0 di acquisire una vasta esperienza medica attraverso un prolungato soggiorno in corsia. Terminato l'apprendistato a Montr\u00e9al, nel luglio 1872 Osler si trasfer\u00ec per un paio d'anni in Europa, frequentando universit\u00e0 straniere e in particolare lavorando come ricercatore in fisiologia ad Oxford presso il laboratorio di Burdon-Sanderson, uno dei pi\u00f9 all'avanguardia d'Europa nella ricerca. In questo periodo divenne membro della Royal Microscopical Society; nello stesso tempo il lavoro di ricerca diede i suoi frutti, portandolo a scoprire le piastrine presenti nel sangue. Soggiorn\u00f2 brevemente anche a Berlino, dove ebbe modo di apprezzare le riforme sanitarie attuate in quell'epoca da Rudolf Virchow.\nLa carriera universitaria.\nAlla McGill University.\nIn seguito a questo intenso e produttivo tirocinio post Laurea in Europa, ad Osler venne offerto il posto di professore associato presso la McGill University di Montr\u00e9al su richiesta del suo antico professore Palmer Howard. Dunque l\u00ec ritorno nel 1874. La sua attivit\u00e0 in questa universit\u00e0 divenne ben presto fondamentale e basilare: le lezioni che preparava per i suoi studenti erano briose e brillanti, le ricerche al microscopio, che intraprese fin dall'inizio, erano acute e approfondite. Allo stesso tempo cominci\u00f2 a lavorare nella reparto del vaiolo presso il Montreal General Hospital, che al tempo contava 150 posti. Cos\u00ec ebbe l'opportunit\u00e0 di studiare una forma di vaiolo assai virulenta e contro la quale talvolta avevano poco effetto le vaccinazioni, e inoltre svolse un'intensissima attivit\u00e0 come patologo, svolgendo addirittura 787 autopsie e registrandole di persona in 5 grossi volumi; cos\u00ec quando venne creato il posto di patologo, prima inesistente, gli venne subito assegnato. In tale posizione non manc\u00f2 neppure di organizzare letture e lezioni pratiche per gli studenti. In questo modo Osler cominciava ad alzare i primi mattoni di una grande carriera. Fu l\u00ec che cre\u00f2 il primo \"Journal Club\".\nA Filadelfia.\nNel 1884 Osler ricevette improvvisamente un'inaspettata chiamata da Filadelfia: per il trasferimento del professor Pepper gli veniva offerta la cattedra di clinica medica presso l'Universit\u00e0 di Pennsylvania. Nonostante gli sforzi dei professori della McGill, volti a trattenerlo nella sua universit\u00e0, Osler, allettato dalle pi\u00f9 ampie prospettive e dai notevoli spazi d'azione offertigli, opt\u00f2 per una risposta affermativa all'invito. Alla McGill University rimaneva l'immane lavoro che Osler vi aveva compiuto; per citare le parole che Harvey Williams Cushing utilizza nella sua biografia di Osler, a loro volta utilizzate da Reid: \"[...]ha fondato e supportato un club per studenti di medicina; ha messo in collaborazione la Scuola Medica con l'Universit\u00e0; ha introdotto metodi innovativi per l'insegnamento della fisiologia; ha pubblicato i primi articoli di clinica e patologia di un ospedale canadese; ha operato circa un migliaio di autopsie e realizzato innumerevoli esposizioni al microscopio di campioni molto importanti; ha scritto infinite osservazioni, molte delle quali -bisogna ammetterlo- inutili, ma di cui assai su argomenti di vivo interesse per quel tempo e alcune di importanza capitale; [\u2026] ha mostrato il suo coraggio nell'occuparsi delle corsie infestate dal vaiolo, amore per il prossimo nei confronti dei suoi colleghi, dentro e fuori la sua scuola, generosit\u00e0 verso i suoi studenti e fedelt\u00e0 nello svolgere i suoi compiti; infine le sue molte qualit\u00e0 fuori dall'ordinario gli hanno guadagnato una popolarit\u00e0 mai vista e di una larghezza davvero insolita.\"\nAl tempo in cui Osler si trasfer\u00ec negli Stati Uniti ancora si sentivano forti le conseguenze della guerra di Secessione. Il divario tra Nord e Sud del paese era grande: \"il Sud riteneva il Nord incapace di comprendere un cavaliere del Sud, e il Nord sapeva che il Sud non avrebbe mai potuto comprendere un puritano del Nord\". Nonostante il suo stupore per le divisioni interne di una pur cos\u00ec grande nazione, William Osler si occup\u00f2 solamente dell'ambito medico. Anche in America si conquist\u00f2 presto la stima dell'ambiente di Filadelfia: gli anziani, i suoi pari, i giovani posti sotto le sue direttive, soprattutto i professori Samuel Gross e Silas Weir Mitchell, rettore dell'universit\u00e0. Per usare un'espressione di uno studente, \"He was up\", intraducibile in italiano. La sua vita professionale fu estremamente attiva fin dai primi mesi: allest\u00ec un piccolo laboratorio di ricerca sul modello di quello alla McGill; Cominci\u00f2 a svolgere un gran numero di autopsie circondato da folti gruppi di studenti; si prodig\u00f2 nel visitare ogni giorno le corsie del vicino -numerosi aneddoti possono testimoniare una grande umanit\u00e0 (anche se non sempre manifestata in modo ortodosso) verso i pazienti- insieme ai suoi studenti; inoltre divenne gi\u00e0 nei primi mesi membro della Philadelphia Neurological Society, scrivendo anche un paio di monografie sulle malattie nervose infantili. Durante questo periodo i suoi pi\u00f9 importanti studi vertevano sulla malaria (una malattia il cui studio anche a Baltimora l'avrebbe interessato per la sua grande incidenza e gravit\u00e0 a livello mondiale, come egli stesso sottolinea e sull'endocardite. Tuttavia 4 anni dopo accadde ci\u00f2 che mai avrebbero desiderato accadesse i colleghi e gli amici di Osler a Filadelfia: William Osler aveva ricevuto un invito ufficiale da parte del Dr. Daniel Coit Gilman, presidente della neonata Johns Hopkins University di Baltimora a insediarsi l\u00ec in qualit\u00e0 di professore e aveva deciso di accettare l'offerta. Le possibilit\u00e0 che questo nuovissimo ospedale \u2013 l'avanguardia della medicina americana, il primo ospedale del mondo anglosassone ad essere diviso in padiglioni specializzati, secondo i criteri stabiliti da Florence Nightingale- poteva aprirgli erano troppo ampie perch\u00e9 egli potesse rifiutare. Gli anni a Filadelfia avevano approfondito notevolmente le conoscenze scientifiche di Osler, e il contatto con grandi professionisti come Samuel Gross in Chirurgia, Mitchell e Pepper in Medicina era stata un'esperienza importante, che aveva arricchiti e ampliati gli orizzonti di Osler. Al momento di lasciare Filadelfia, nel 1889, nel suo addio tratt\u00f2 di quella che riteneva una delle virt\u00f9 fondamentali di un buon medico, l\"Aequanimitas\": questa rappresentava il lato mentale, spirituale, di quella che Osler considerava una \"giudiziosa misura di ottusit\u00e0\", ovvero l'imperturbabilit\u00e0, l'apparente insensibilit\u00e0 che il buon medico deve dimostrare di fronte al paziente, segno di serenit\u00e0 e sicurezza anche nella difficolt\u00e0. Questa sorta di accettazione nell'ottica di Osler andava di pari passo con le virt\u00f9 del coraggio, della pazienza e dell'onore.\nAl Johns Hopkins, Baltimora.\nNel 1889 divent\u00f2 dunque il primo capo dello \"staff\" al Johns Hopkins Hospital, e nel 1893 uno dei primi professori di medicina alla Johns Hopkins University a Baltimora. Era questa, al tempo in cui Osler vi giunse, una realt\u00e0 tutt'altro che facile: i 7.000.000 di dollari che il benefattore Johns Hopkins aveva lasciato per la fondazione della nuova struttura erano finiti, e la collaborazione che si doveva instaurare fin dall'inizio fra l'universit\u00e0 e il vicino ospedale stentava, a causa delle difficolt\u00e0 trovate dal primo presidente a intessere relazioni fruttuose colla gente di Baltimora, di carattere non facile ed eccessivamente tradizionalista. Ebbene, con lo slancio e la capacit\u00e0 di coinvolgimento che lo caratterizzavano, Osler in poco tempo riusc\u00ec a guadagnarsi la stima e la fiducia di tutti. A capo della nuova universit\u00e0 si venne a creare dunque un gruppo di giovani ed eccellenti medici, i cosiddetti \"Big Four\", di cui Osler era \"leader\" indiscusso (oltre che il componente pi\u00f9 anziano, con i suoi 40 anni): William Henry Welch alla cattedra di patologia, William Stewart Halsted, a chirurgia, Howard Atwood Kelly a ginecologia e, naturalmente, William Osler a medicina interna. Anche qui Osler non perse tempo: la biblioteca dell'Universit\u00e0 del Maryland era in decadimento e Osler\u00a0\u2013 grande bibliofilo e appassionato di letteratura e di storia della medicina\u00a0\u2013 negli anni che trascorse l\u00ec la increment\u00f2 costantemente fino a farla contenere circa 15.000 volumi, dalle poche centinaia iniziali; cre\u00f2 un nuovo Journal Club, il \"Johns Hopkins Hospital Bullettin\"; fond\u00f2 una societ\u00e0 per lo studio della tubercolosi, chiamata The Laennec dal nome dell'inventore dello stetoscopio, Ren\u00e9 Laennec. Nel frattempo continuava l'ampliamento della Johns Hopkins, e alla fine del 1889 venne inaugurata la scuola di infermieristica; inoltre rimaneva in atto il progetto di una Scuola di Medicina, ma ancora mancavano i fondi. In questo periodo, esattamente nel dicembre 1891, Osler termin\u00f2 la stesura del suo testo di medicina interna \"The Principles and Practice of Medicine\", dedicato ai suoi primi maestri, William Arthur Johnson, James Bovell e Palmer Robert Howard. Questo trattato rimarr\u00e0 per i 40 anni a seguire il pi\u00f9 utilizzato in tutto il mondo. Tra l'altro dobbiamo a questo libro la nascita del Rockefeller Institute of Medical Research: al tempo il magnate del petrolio cercava un modo di investire una parte delle sue enormi sostanze, quando gli capit\u00f2 sotto mano il trattato di Osler; la chiarezza e la profondit\u00e0 di questo lo illuminarono e decise di istituire un centro di ricerca biomedica. Ora il Rockefeller Institute \u00e8 uno dei centri di ricerca pi\u00f9 importanti del mondo e ha sfornato finora 23 vincitori del Premio Nobel. Il 1891 \u00e8 anche l'anno del suo matrimonio. Poich\u00e9 aveva ormai 42 anni e una posizione consolidata, decise che era tempo di sposarsi e prese in moglie la sig.ra Gross, vedova del Dr. Samuel Gross di Filadelfia. Le nozze avvennero in gran segreto e solo due o tre intimi erano a conoscenza della cosa. Gli altri seppero tutto in seguito, a fatto avvenuto.\nL'anno 1893 \u00e8 una data fondamentale per il Johns Hopkins, poich\u00e9 in questa data si trovarono finalmente i fondi per aprire la tanto desiderata \"School of Medicine\". Le vicende a ci\u00f2 legate sono particolari, dal momento che gli augusti medici del Johns Hopkins dovettero ringraziare e in un certo qual modo piegarsi ad un gruppo di intraprendenti signore, capitanate da Miss Mary Garrett, che si offersero di procurare la somma critica di 500.000 $ a condizione che le donne fossero ammesse alla scuola con gli stessi criteri degli uomini. Il consiglio dovette accettare, divenendo la prima facolt\u00e0 di medicina con tali prerogative. Ormai conosciamo il modo di condurre le cose di William Osler. Attivissimo l'impegno in corsia, brillanti le sue lezioni, grande la sua energia nelle attivit\u00e0 esterne, in giornali, circoli, serate con amici e studenti da cui era immancabilmente idolatrato; la cosa fondamentale, per\u00f2, era il fatto che aveva un intero ospedale sotto il suo controllo: in tal modo egli poteva esprimere al meglio s\u00e9 stesso e le sue idee in fatto di organizzazione clinica. A questo punto egli introdusse uno dei pi\u00f9 significativi apporti alla pratica medica che da lui abbiamo ricevuto in eredit\u00e0: volle fortemente che gli studenti frequentassero pi\u00f9 le corsie dell'ospedale che le aule di lezione, affermando che era essenziale per la formazione di un medico un tempestivo contatto col paziente.\nQuesta innovazione era gi\u00e0 stata attuata da qualche altra parte, ma Osler fu il primo ad applicarla con sistematicit\u00e0; a partire da lui quindi essa si diffuse in tutto il mondo. Osler era diventato il vero pilastro del Johns Hopkins: basti pensare che in un momento di particolare difficolt\u00e0 per l'ospedale, quando un incendio aveva distrutto una parte di esso e causato danni per 400.000$, fu egli a ottenere da John Davison Rockefeller un fondo di mezzo milione di dollari per le necessit\u00e0 dell'ospedale. Ma anche l'era dorata del Johns Hopkins doveva prima o poi finire, per far spazio a gloria ancora maggiore. Nell'anno 1904 il professor John Scott Burdon-Sanderson, famoso fisiologo, rese nota la sua intenzione di rassegnare le dimissioni dalla carica di Regius Professor of Medicine di Oxford; interrogato sul possibile successore, egli esclam\u00f2: \"\u00e8 proprio lui l'uomo giusto!\", riferendosi a Osler, e subito gli scrisse una lettera d'invito. Per dirla con le parole di E.G.Reid: \"La notizia cadde come una mazzata su Baltimora. Quelli erano giorni tristi. Non sembrava esserci alcuna compensazione per la sua perdita.\" Quello che aveva fatto a Baltimora rimaneva comunque grandioso; riferendosi a quegli anni scrive il Dr. William Henry Welch, sempre citato da E.G. Reid:\"La grande opportunit\u00e0 di Osler arriv\u00f2 con la chiamata alla Cattedra di Medicina al Johns Hopkins Hospital nel 1889. Qui trascorse i suoi anni dorati, i sedici pi\u00f9 produttivi della sua vita, e qui realizz\u00f2 i suoi due pi\u00f9 grandi contributi alla medicina, il pi\u00f9 importante dei quali fu la creazione della prima clinica degna di questo nome in un paese anglofono, e l'altro fu la pubblicazione nel 1892 del suo trattato, che presentava -con rara abilit\u00e0 letteraria e ineguagliato successo- i principi e la pratica della medicina in modo per la prima volta adeguato e completo in lingua inglese dopo i rivoluzionari cambiamenti apportati dalla moderna batteriologia.\"\nA Oxford.\nNel 1905 dunque William Osler fu nominato alla Cattedra Regia di Medicina a Oxford, carica che mantenne fino all'anno della sua morte. Gli antichi collegi e gli alberi centenari erano qui vere novit\u00e0 per il medico americano: essi gli entrarono nel cuore, ma non abbastanza da fargli dimenticare il suo amore per la vita attiva, per le visite in corsia, per l'intenso impegno universitario. Fin dall'inizio egli divenne un membro del Board of Curators della Bodleian Library a Oxford, che rappresentava per lui l'incarnazione della biblioteca ideale, con la sua raccolta di antichi testi del XIV Sec. e dei successivi, con i suoi polverosi atti, di cui uno firmato da Enrico VI d'Inghilterra, i suoi in folio. A questo periodo risale il famoso ritratto dei \"Big Four\" (Osler, Welch, Kelly e Halsted) a opera del pittore John Singer Sargent: i suoi vecchi colleghi erano infatti andati in quell'occasione a trovarlo in Inghilterra. Nel 1907 fu lui a proporre l'idea di fondare la \"Association of Physicians of Great Britain and Ireland\", che ebbe come suo organo ufficiale la prima rivista medica mai stampata dall'\"Oxford University Press\", il \"Quarterly Journal of Medicine\". Divenne anche collaboratore del Christ Church College a Oxford. In questi anni fu particolarmente attivo il suo impegno nella lotta alla tubercolosi, una malattia che stava piagando l'intero mondo occidentale. Due erano i fattori indispensabili: entusiasmo per il lavoro e perseveranza. A un certo momento Osler avvert\u00ec che era venuto il tempo di prendersi una lunga vacanza. Con le parole di Harvey Cushing, riportate da E.G.Reid: \"Poich\u00e9 aveva finito di rivedere il suo trattato, era un dato di fatto che sarebbe senza tante cerimonie uscito da casa sua un primo di Ottobre (1908) con in mano null'altro che una valigia, come se si preparasse ad un fine settimana di vacanza piuttosto che per la lunga assenza necessaria ad assicurargli un accurato spolvero della mente.\" Si rec\u00f2 quindi a Parigi, dove non manc\u00f2 di visitare la tomba di Marie Fran\u00e7ois Xavier Bichat, e dove fu raggiunto dalla triste notizia della morte del Dr. Gilman; si diresse poi, sempre con la moglie, a Roma, dove lo avvinse il fascino delle antiche vestigia romane. Successivamente and\u00f2 a Firenze, Venezia, Verona, Padova, Milano. Tornato in Inghilterra per Pasqua, Osler termin\u00f2 questo suo anno sabbatico in America e in Canada. Nel 1911 Osler ebbe la grande sorpresa di venir proclamato Baronetto nella Coronation Honours List per i suoi grandi contributi nel campo della medicina. Nel 1913 diede un ciclo di letture presso l'Universit\u00e0 di Yale, raccolte poi col nome di \"The evolution of modern medicine\", un testo particolarmente significativo perch\u00e9 riunisce la storia della medicina dagli albori fino a quel momento.\nGli anni della guerra e la morte.\nIl 1914 cominci\u00f2 nel modo usuale: Osler continuava ad intrattenere le solite numerose relazioni con gli ambienti medici di tutto il mondo, presiedeva alle riunioni della Bibliographical Society. Inoltre risale a quest'anno l'idea di elaborare la Bibliotheca Osleriana, che raccogliesse in un catalogo commentato tutti i libri della sua collezione. Il 29 giugno 1914 scoppi\u00f2 la prima guerra mondiale, con la dichiarazione di guerra fatta dall'Impero Asburgico alla Serbia. Sia Osler che sua moglie furono subito molto impegnati nelle attivit\u00e0 sanitarie legate alla guerra, come organizzazione di ospedali, ricoveri, infermerie, ricerca di medicine contro le pi\u00f9 comuni malattie che colpivano i soldati. Insieme a tutti gli altri soldati di leva, anche il figlio di Osler, Edward Revere Osler, dovette partire per la guerra. Dopo aver fatto parte dei servizi ospedalieri per un po' di tempo, Revere si fece trasferire all'artiglieria, che venne successivamente mandata della Fiandre in Francia. Nel 1917 si ebbe l'entrata in guerra degli Stati Uniti, in seguito all'affondamento, da parte di un sottomarino tedesco, del transatlantico RMS Lusitania. In Inghilterra si accolse la notizia con gioia. ma per Osler questa non dur\u00f2 a lungo: il 29 agosto 1917 il Sottotenente Edward Revere Osler venne colpito da un proiettile esplosivo mentre avanzava con la sua batteria sulle colline di Ypres. La tomba del Sottotenente Osler \u00e8 a Dosingham, nel Cimitero Militare di West-Vlaanderen, Belgio. Poetica \u00e8 la descrizione che Harvey Cushing fa del suo funerale, ripresa da E.G.Reid:: \"Lo vedemmo seppellire la mattina presto. Un umido prato delle Fiandre accanto ad un boschetto di piccole querce, verso la fine della foresta di Dosingham -una giornata coperta e ventosa, autunnale-, i lunghi filari di semplici croci di legno -fossati mezzi pieni d'acqua, scavati da operai cinesi dai piccoli elmetti-, il ragazzo avvolto in un mantello militare e coperto da una bandiera inglese consunta dalla pioggia, portato sulle spalle da quattro barellieri che scivolavano. Uno strano quadro -il pro pro pronipote di Paul Revere sotto una bandiera inglese, e sei o otto ufficiali medici americani che si occupavano di lui-, attristato dai pensieri che correvano al padre di lui.\" William Osler ne ebbe il cuore spezzato. L'unica medicina per il dolore era il tempo, riempito dal duro lavoro in ospedale. In lui non v'era spazio per l'amarezza o per sentimenti di vendetta, ma la vita si stava assottigliando, lasciando solo, in quegli ultimi momenti, amore e preoccupazione per il prossimo, spesi al letto di ogni paziente. Il suo settantesimo compleanno cadde il 12 luglio 1919. La stampa americana, canadese e inglese non manc\u00f2 di pubblicare uno \"speciale Osler\" per celebrare l'avvenimento. Poco dopo i festeggiamenti Osler venne colpito da un acuto attacco di broncopolmonite. Scrive E.G.Reid: \"La fine venne per lui leggera e piena di pace, il pomeriggio del 29 dicembre. Egli ci lasci\u00f2 nella fede assoluta di una gioiosa resurrezione. Molti possono non avere questa fede; e per coloro che lo conobbero fu egli stesso il loro lampo nell'oscurit\u00e0.\" I funerali si tennero in gran pompa nella Cattedrale di Christ Church, con la partecipazione di moltissime persone. William OSler merita a pieno titolo di risiedere tra i grandi medici che hanno fatto la storia della moderna medicina, per il suo straordinario interesse verso ogni cosa, per la sua grande umanit\u00e0, per il fatto che ha rivoluzionato l'insegnamento clinico e scritto un testo fondamentale per la medicina interna.\nIl personaggio.\nOsler fu autore prolifico e buon collezionista di libri e di altri materiali rilevanti per la storia della medicina. Destin\u00f2 la sua libreria alla McGill University dove si form\u00f2 il reparto McGill University's Osler Library of the History of Medicine, che apr\u00ec nel 1929. Il catalogo stampato e largamente annotato della sua donazione \u00e8 intitolato \"Biblioteca Osleriana: un catalogo di libri illustranti la storia della medicina e della scienze, collezionato, organizzato e annotato da Sir William Osler, BT. E lasciato in Eredit\u00e0 alla McGill University.\" La sua collezione di oggetti di storia della medicina la regal\u00f2 invece alla Johns Hopkins. Fu indispensabile nella ricerca della Medical Library Assos in Nord America e vi prest\u00f2 servizio come secondo Presidente dal 1901-1904. In Inghilterra fu il primo (e unico) Presidente della Medical Library Association della Gran Bretagna e dell'Irlanda. Fu anche presidente della Bibliographical Society of London (1913).\nUn notevole contributo di Osler alla Medicina fu la sua insistenza nel volere che gli studenti imparassero di pi\u00f9 dalla familiarit\u00e0 col paziente insediandosi stabilmente nel college universitario della scuola medica. Questa idea si diffuse all'interno del mondo dell\"English-Speaking\" e rimane tutt'oggi viva nella maggior parte degli ospedali in cui si insegna. Attraverso questo sistema, i medici in tirocinio sostengono e completano lo \"staff\" medico dell'ospedale. L'organizzazione della residenza si fondava su una struttura piramidale formata da molti reparti, meno assistenti residenti e un singolo capo residente, che occupasse quella posizione per anni.\nNel 1889 Osler accett\u00f2 il ruolo di Medico-Capo al Johns Hopkins Hospital a Baltimora, appena fondato. L\u00ec increment\u00f2 velocemente la sua reputazione come clinico e grande insegnante. Sotto la sua guida l'ospedale conobbe una rapida e significativa espansione: nel primo anno di costruzione, quando lo stesso ospedale era costituito da soli 220 letti, furono curati 788 pazienti per un totale di oltre 15000 giorni di trattamento. Sedici anni dopo, quando Osler si trasfer\u00ec ad Oxford, oltre 4200 pazienti erano tenuti in cura per un totale di circa 110000 giorni di trattamento.\nOsler insistette che i suoi studenti di medicina si avvicinassero all'ambiente ospedaliero prima di quanto non avvenisse nel loro tirocinio di allora; fin dal terzo anno gli stessi dovevano eseguire l'anamnesi dei pazienti, operare controlli sia fisici che di laboratorio, esaminando secrezioni, sangue ed escrezioni invece di sedersi nelle aule di lettura a prendere appunti; diminu\u00ec inoltre il numero delle letture didattiche. Una volta espresse persino la speranza che sulla lapide della sua tomba venisse riportato: \"Egli port\u00f2 i suoi studenti in medicina nei reparti per l'insegnamento tra i malati\". E ancora: \"non desidero altro epitaffio se non l'affermazione che ho insegnato agli studenti di medicina a stare nelle corsie, poich\u00e9 ritengo che questo sia di gran lunga il pi\u00f9 utile e importante lavoro che sono stati chiamati a fare.\" Un contemporaneo di Osler, il medico olandese P.K. Pel, condivise con quest'ultimo l'entusiasmo per il cambiamento operato nel metodo d'insegnamento medico, tenuto al capezzale dei pazienti piuttosto che nelle aule. Oggi \u00e8 chiaro che Osler merita di essere definito forse il medico pi\u00f9 influente e l'insegnante che ha radicalmente cambiato il modo di insegnare la Medicina negli Stati Uniti, la cui influenza si fece sentire nelle le scuole mediche di tutto il mondo. \u00c8 importante notare, tuttavia, che Osler\u2013 anche se il pi\u00f9 importante - non era l'unico medico che portava avanti idee simili e che cercava di realizzare importanti cambiamenti nella formazione medica.\nDa docente al Johns Hopkins, Osler istitu\u00ec inoltre il tempo pieno, con il sistema di residenza \"sleep-in\" in base al quale i medici del personale vivevano nel palazzo dell'amministrazione dell'Ospedale. Secondo quanto stabilito, la residenza era a tempo indeterminato e una lunga permanenza era di regola. I medici trascorrevano come residenti fino a sette o otto anni, durante i quali conducevano una vita quasi claustrale. Il contributo alla Medicina di cui Osler andava pi\u00f9 fiero era la sua idea di \"clerkships\" Gli studenti del terzo e del quarto anno lavoravano nelle corsie con i pazienti. Ha messo in pratica l'insegnamento tra i malati facendo il giro dei pazienti con una manciata di studenti, al punto che un suo studente si rifer\u00ec al suo metodo come \"incomparabilmente approfondito esame fisico.\"\nOsler \u00e8 ben noto nel campo della gerontologia per il discorso che pronunci\u00f2 al momento di lasciare l'Hopkins per diventare il \"Regius Professor of Medicine\" a Oxford. Osler aveva una sviluppata vena umoristica e il suo discorso del 22 febbraio 1905 s'intitol\u00f2 \"The Fixed Period\", come il romanzo distopico-satirico omonimo di Anthony Trollope cui era ispirato. Nel romanzo, nello stato immaginario di Britannula era previsto che a 67 anni gli uomini venissero costretti alla pensione e dopo un anno sottoposti a eutanasia, in quanto ormai improduttivi. Osler nel discorso sosteneva che \"l'attivit\u00e0 pi\u00f9 ricca e produttiva dell'uomo viene svolta tra i 25 e i 40 anni\" e che di l\u00ec in avanti ci fosse un deterioramento progressivo. I toni del discorso di Osler vennero fraintesi e gli fruttarono gli attacchi della stampa popolare, su cui apparvero articoli intitolati \"Osler raccomanda il cloroformio a sessanta\". Il discorso \"The Fixed Period\" \u00e8 incluso nel suo libro di consigli raccolti, \"Aequanimitas with other Addresses to Medical Students etc.\"\nBurlone inveterato, ha scritto diversi pezzi umoristici sotto lo pseudonimo di \"Egerton Yorrick Davis\", anche ingannando i redattori del \"Philadelphia Medical News\", con una relazione sul presunto fenomeno del \"Penis captivus\". Fu inoltre autore di numerosi aforismi, tra lo spiritoso e il proverbiale. Amava dire: \"Colui che studia medicina senza libri naviga un mare non ben delineato, ma chi studia medicina senza paziente al mare non ci \u00e8 mai andato.\" \u00c8 anche ricordato per aver detto: \"Se voi ascoltate attentamente il paziente vi dir\u00e0 lui stesso la diagnosi\", il che sottolinea l'importanza di prendere sul serio l'anamnesi. Per tutta la sua vita Osler fu un grande ammiratore di un medico e filosofo del XVII secolo, Sir Thomas Browne, nonch\u00e9 possessore di tutte le 55 edizioni del capolavoro di quest'ultimo, il \"Religio Medici\". Nel 1994 il suo nome \u00e8 stato introdotto nel Canadian Medical Hall of Fame.\nOsler \u00e8 stato un autore prolifico e un oratore pubblico. Il suo stile oratorio e letterario sono lucidi e concisi, ricchi di rimandi classici e letterari. La sua opera pi\u00f9 famosa, \"The Principles and Practice of Medicine\" \u00e8 rapidamente diventata una Bibbia per gli studenti. \u00c8 stata pubblicata in molte altre edizioni fino al 2001 e fu tradotta in molte lingue. (Vedi \"Osler Library Studies\" in \"History of Medicine\" vol. 8.A \"History of William Osler's The Principles and Practice of Medicine\" by Richard Golden. ISBN 0-7717-0615-4.. Disponibile dalla Biblioteca Osler.) Anche se proprio il suo libro di testo \u00e8 stato quello di maggiore influenza in medicina per molti anni, Osler defin\u00ec il \"Canone\" di Avicenna come \"il pi\u00f9 famoso libro sulla medicina che sia mai stato scritto\". Osler aveva osservato che il \"Canone\" era rimasto \"una bibbia medica per un periodo pi\u00f9 lungo rispetto a qualsiasi altro lavoro.\" I saggi di Osler erano importanti guide ai medici. Il titolo del suo saggio pi\u00f9 famoso, \"Aequanimitas\", sull'importanza dell'imperturbabilit\u00e0, \u00e8 il motto per lo stemma della famiglia Osler e viene utilizzato per la cravatta Osler \"housestaff\" e per la sciarpa al Johns Hopkins.\n\u00c8 morto all'et\u00e0 di 70 anni, nel 1919, durante l'epidemia di influenza spagnola. Sua moglie, Grace, ha vissuto altri nove anni, ma fu stroncata da una serie di malanni. Le ceneri di Sir William Osler e di sua moglie ora riposano in una nicchia all'interno della Biblioteca Osler alla McGill University. Lady Osler (Grace Revere) era nata a Boston nel 1854, il suo bisnonno paterno era Paul Revere. Nel 1876 si era sposata con Samuel W. Gross, detentore della cattedra di Chirurgia al Medical College di Filadelfia, che mor\u00ec nel 1889. Nel 1892 spos\u00f2 William Osler.\nNel 1925 una monumentale biografia di William Osler \u00e8 stata scritta da Harvey Cushing, che per questo lavoro nel 1926 ha ricevuto il Premio Pulitzer per la biografia. Una pi\u00f9 tarda ed equilibrata biografia fu scritta da Michael Bliss ed \u00e8 stata pubblicata nel 1999.\nUna frase che pu\u00f2 essere considerata il sunto della filosofia di vita di William Osler, e che E.G. Reid riporta \u00e8: \"La pratica della medicina \u00e8 un'arte, non un commercio; una chiamata, non un affare; una chiamata in cui il tuo cuore avr\u00e0 ruolo pari a quello della tua mente [...] E l'ultima lezione che puoi trarne \u00e8 la pi\u00f9 difficile di tutte - che la legge della vita pi\u00f9 elevata trova la sua completezza unicamente nell'amore, nella Carit\u00e0!\"\nEponimi.\nOsler ha dato il suo nome a molte malattie e sintomi; ha inoltre avuto strade ed edifici intitolati a lui. Ha preferito invece chiamare sindrome di Pickwick la sindrome delle apnee-ipopnee ostruttive durante il sonno (OSAS): \"la descrizione di Joe, \"il ragazzo grasso\" nel romanzo di Dickens \"Il circolo Pickwick\", \u00e8 infatti una descrizione clinica accurata dell'OSAS nell'adulto\"."}
{"id": "2819153", "revid": "355597", "url": "https://it.wikipedia.org/wiki?curid=2819153", "title": "James McGrory", "text": ""}
{"id": "2819154", "revid": "367445", "url": "https://it.wikipedia.org/wiki?curid=2819154", "title": "Roary the racing car", "text": ""}
{"id": "2819156", "revid": "104458", "url": "https://it.wikipedia.org/wiki?curid=2819156", "title": "Foresta nazionale di Bridger-Teton", "text": "La foresta nazionale di Bridger-Teton (in inglese \"Bridger-Teton National Forest\") si trova nella regione ad ovest dello stato del Wyoming, Stati Uniti. Si estende su una superficie di 13.800 km\u00b2 e questa caratteristica la rende la seconda \"Foresta Nazionale\" pi\u00f9 grande al di fuori del territorio dell'Alaska. La foresta si estende dal parco nazionale di Yellowstone fino al confine est del parco nazionale del Grand Teton, costeggiando il versante occidentale del Continental Divide e la parte meridionale del Wind River Range.\nLa foresta nazionale di Bridger-Teton \u00e8, dal punto di vista amministrativo, costituita dall'unione delle foreste nazionali di Bridger e di Teton, avvenuta nel 1973. La stessa \"foresta nazionale di Bridger\" fu inglobata, nel 1923, nella \"foresta nazionale del Wyoming\". Quest'ultima venne istituita nel 1904 con il nome di \"Yellowstone Forest Reserve\" per poi essere rinominata nel 1908. In quello stesso periodo venne istituita la \"Teton Forest Reserve\", in seguito divenuta la \"foresta nazionale di Teton\" (\"Teton National Forest\").\nIn ordine decrescente la superficie della foresta nazionale si estende parzialmente nelle contee di Sublette, Teton, Lincoln, Park e Fremont.\nTerritorio.\nLa foresta si estende anche verso sud, comprendendo le catene montuose del Salt River Range e del Wyoming Range nei pressi della frontiera con l'Idaho. All'interno del perimetro dell'area forestale si trovano anche le aree protette di Gros Ventre, Wilderness Bridger e Wilderness Teton, per un totale di 4.900\u00a0km\u00b2. Altri punti di interesse nella foresta comprendono Gannett Peak (4.207 metri), la montagna pi\u00f9 alta nel Wyoming ed il Gros Ventre landslide, che \u00e8 una delle pi\u00f9 grandi (e facilmente visibili) frane sulla Terra. Tutta la foresta \u00e8 compresa negli 81.000\u00a0km\u00b2 del Greater Yellowstone Ecosystem.\nMentre Gannett Peak \u00e8 la cima pi\u00f9 alta della foresta, altre 40 montagne si elevano fino ad oltre 3.658 metri. Sulle alte quote le abbondanti nevicate, che in alcuni punti possono superare i 15 metri, garantiscono una fornitura costante d'acqua al flusso dei fiumi. Gli oltre 1.500 piccoli laghi montani fornisco l'acqua che contribuisce ad alimentare il fiume Yellowstone, fiume Snake ed il fiume fiume Green River, che hanno tutti le loro sorgenti nella foresta. Sette dei pi\u00f9 grandi ghiacciai al di fuori dell'Alaska si trovano all'interno dei confini della foresta.\nLe temperature notturne possono scendere sotto lo zero in qualsiasi momento dell'anno e le zanzare sono molto comuni nella tarda primavera ed all'inizio dell'estate. Le temperature invernali possono scendere anche a -50 \u00b0C.\nFlora.\nLe specie vegetali principali sono caratterizzate da alberi quali \"Pinus contorta\", \"Pinus albicaulis\", \"Picea engelmannii\", l'abete di Douglas (\"Pseudotsuga menziesii\") ed il pioppo tremulo (\"Populus tremula\"). I salici (genere \"Salix\"), le praterie e l'\"Artemisia tridentata\" vegetano a quote basse mentre, superata la linea degli alberi, sono frequenti le tundre alpine.\nFauna.\nMolte specie minacciate ed in via di estinzione si ritrovano entro i confini della foresta e, tra queste sono compresi i grizlly (\"Ursus arctos horribilis\"), il lupo grigio (\"Canis lupus\"), furetto dai piedi neri (\"Mustela nigripes\") ed il falco pellegrino (\"Falco peregrinus\"). La maggior parte dei mammiferi che popolavano la regione prima dell'arrivo dei pionieri europei pu\u00f2 ancora essere osservata in quest'area. Wapiti (\"Cervus canadensis\"), alci (\"Alces alces\"), cervi mulo (\"Odocoileus hemionus\"), antilocapre (\"Antilocapra americana\"), bisonti (\"Bison bison\"), coyote (\"Canis latrans\"), marmotte (\"Marmota\"), pecore selvatiche d'America (\"Ovis canadensis\") e puma (\"Puma concolor\") sono solo alcune delle 75 specie di mammiferi avvistate nella foresta. Quattro sottospecie di trote (\"Oncorhynchus clarkii\") popolano le acque del fiume Snake. Circa 355 specie di uccelli sono state avvistate nell'area protetta e, tra queste, l'aquila di mare testabianca (\"Haliaeetus leucocephalus\"), il cigno trombettiere (\"Cygnus buccinator\"), la gru canadese (\"Grus canadensis\"), varie specie di falchi (\"Accipitridae\") e la nocciolaia di Clark (\"Nucifraga columbiana\").\nAccessi.\nL'\"Highway 26\" e l'\"Highway 287\" attraversano il Continental Divide nei pressi del Togwotee Pass ed entrano nella foresta da nord. Le \"Highways 89\" e \"191\" consentono, invece, l'accesso alla foresta nei pressi di Jackson, da sud. Gli uffici dei rangers si trovano a Pinedale, Kemmerer, Big Piney, Buffalo e Greys River. La sede dell'amministrazione forestale si trova a Jackson.\nAttivit\u00e0.\nNel territorio della foresta nazionale di Bridger-Teton si trovano oltre 3.200 km di percorsi escursionistici che permettono l'accesso in zone selvagge e si interconnettono con i percorsi del parco nazionale di Yellowstone. Vi sono, inoltre, alcune decine di campeggi, attrezzati con tavoli da pic-nic e piazzole di sosta, ai quali \u00e8 possibile accedere con l'uso dei veicoli. In alcuni casi \u00e8 possibile soggiornare con il camper."}
{"id": "2819157", "revid": "287204", "url": "https://it.wikipedia.org/wiki?curid=2819157", "title": "Gauthier de Tessieres", "text": ""}
{"id": "2819159", "revid": "73560", "url": "https://it.wikipedia.org/wiki?curid=2819159", "title": "Canrenoato di Potassio", "text": ""}
{"id": "2819169", "revid": "118857130", "url": "https://it.wikipedia.org/wiki?curid=2819169", "title": "Emanuele Greco", "text": "Biografia.\nStudi e attivit\u00e0 di scavo.\nNel 1968 si \u00e8 laureato in lettere classiche all'Universit\u00e0 di Bari, con una tesi di archeologia dell'antica Grecia, dal titolo \"L'acropoli di Velia\", avendo come relatore Mario Napoli e correlatori Attilio Stazio e M. Marin.\nNegli anni 1969-1971 ha frequentato la Scuola Nazionale di Archeologia presso l'Universit\u00e0 \"La Sapienza\" di Roma.\nHa iniziato l'attivit\u00e0 di ricerca sul campo con Mario Napoli, negli scavi di Elea e Paestum, con Dinu Adame\u0219teanu a Metaponto, e con la soprintendenza della Calabria, nei siti di Laos e Crotone. A tali centri, a cui sono da aggiungere Sibari e Moio della Civitella, \u00e8 particolarmente legata la sua attivit\u00e0 archeologica in Magna Grecia.\nIn Grecia ha lavorato a Itanos, Thouria (in Messenia) e a Efestia, impegnato nel riportare alla luce le mura arcaiche e la fase micenea della citt\u00e0.\nIncarichi accademici.\nDopo essere stato assistente all'Universit\u00e0 di Salerno dal 1971 al 1978, ha insegnato Topografia dell'Italia antica come incaricato (1978-1982) e come associato (1983-1993) presso l'Universit\u00e0 di Napoli \"L'Orientale\", salvo l'intermezzo 1990-1991, durante il quale ha insegnato in Francia presso l'EHESS-\u00c9cole des Hautes \u00c9tudes en Sciences Sociales.\nDal 1994, sempre all'Orientale, \u00e8 professore straordinario di Archeologia della Magna Grecia e dal 1997 ordinario di Archeologia Classica.\nDal 1\u00ba ottobre 2000 \u00e8 succeduto ad Antonino Di Vita nella direzione della Scuola Archeologica Italiana di Atene. Con la Scuola ha dato impulso alle ricerche su Efestia e Thouria, al fianco dei tradizionali filoni, come Gortyna e Fest\u00f2s, seguiti dalla missione italiana sull'isola di Creta.\nNel 2007 \u00e8 stato al Lincoln College di Oxford e nel 2008 \u00e8 stato a Parigi, \"visiting professor\" all'."}
{"id": "2819180", "revid": "1305772", "url": "https://it.wikipedia.org/wiki?curid=2819180", "title": "Benjamin Franklin Butler", "text": ""}
{"id": "2819182", "revid": "287204", "url": "https://it.wikipedia.org/wiki?curid=2819182", "title": "24005 Eddieozawa", "text": "24005 Eddieozawa \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,7307661\u00a0UA e da un'eccentricit\u00e0 di 0,0587888, inclinata di 6,38372\u00b0 rispetto all'eclittica."}
{"id": "2819184", "revid": "1305772", "url": "https://it.wikipedia.org/wiki?curid=2819184", "title": "Koihime mus\u014d", "text": " \u00e8 una serie di visual novel e videogiochi strategici giapponesi per adulti, basati sul classico della letterature cinese \"Il romanzo dei tre regni\". Sviluppato da BaseSon, il primo, , fu pubblicato in Giappone il 26 gennaio 2007 per PC. Il gameplay di \"Koihime \u2020 mus\u014d\" segue una trama lineare, che offre scenari pre-determinati e si concentra sull'avvenenza dalle protagoniste femminili. Una versione per PlayStation 2, intitolata e sviluppata da Yeti fu pubblicata il 30 ottobre 2008.\nUna nuova versione, con molti pi\u00f9 personaggi, fu pubblicata il 26 dicembre 2008. La compagnia europea MangaGamer acquist\u00f2 la licenza del primo videogioco e lo pubblic\u00f2 il 28 febbraio 2011.\nUn adattamento manga fatta da Yayoi Hizuki \u00e8 serializzata su \"Dengeki G's Festival! Comic\" dal 26 aprile 2008. L'anime, prodotto da Doga Kobo, inizia a essere trasmesso a luglio 2008, e ne vengono prodotte varie stagioni.\nAmbientazione.\nIl gioco \u00e8 ambientato nell'Antica Cina, durante e dopo la caduta della dinastia Han con alcune differenze sostanziali: la maggior parte dei personaggi maschili sono diventati ragazze e i Tre Regni formatisi dopo la dinastia Han sono gi\u00e0 stati stabiliti. Nonostante ogni regno sia governato da una monarchia indipendente, i tre regni sono ancora leali all'Impero Han. Tuttavia, l'impero \u00e8 sull'orlo del collasso poich\u00e9 disordini civili, brigantaggio e lotte intestine portano scompiglio nella nazione.\nMentre l'impero infine crolla e i signori della guerra combattono tra di loro, si formano numerose fazioni, pronte a governare e unire la nazione fratturata. Le fazioni (cinque in \"Koihime Mus\u014d\", sette nel sequel) sono:\nNel sequel appaiono inoltre:\nSviluppo e pubblicazione.\n\"Koihime mus\u014d\" \u00e8 il quinto gioco sviluppato da BaseSon. Direzione e planning di \"Koihime mus\u014d\" furono fatti da K. Baggio, che forn\u00ec anche gli scenari, insieme agli scrittori Izumi Kumashiro, Takuya Aoyama, Assault e Shiina Arai. La direzione artistica e il character design furono suddivisi tra cinque persone, Kanan Yatsuha, Kantaka, Hinata Katagiri, Eiji Hikage e Hokuto Saeki. Takumaru, Ry\u014d Mizutsuki e Ichinory\u016b Uehara si occuparono della musica.\n\"Koihime mus\u014d\" fu reso disponibile al pubblico per la prima volta il 26 gennaio 2007, come videogioco per adulti giocabile solo su personal computer Microsoft Windows in due DVD-ROM. Fu poi ripubblicato l'11 aprile 2008, con l'aggiunta di un CD-ROM intitolato Una versione per PlayStation 2, indicata per tutte le et\u00e0, fu sviluppata da Yeti e pubblicata da Regista il 30 ottobre 2008. Un'edizione avanzata, fu pubblicata il 26 dicembre 2008. La traduzione inglese di \"Koihime mus\u014d\" fu diffusa da MangaGamer il 28 febbraio 2011. Inoltre, Gamania lanci\u00f2 un browser intitolato il 7 dicembre 2010, su otto server diversi. Il gioco permette ai giocatori di controllare fino a cinque generali alla volta del cast di \"Shin Koihime mus\u014d\", di unirsi a una delle tre fazioni in lotta per cercare di conquistare i guerrieri avversari insieme ai Banditi dal Turbante Rosso. Il gioco \u00e8 gratuito per chi ha un account Gamania, ma gli utenti paganti possono accedere pi\u00f9 facilmente a miglioramenti altrimenti non disponibili o molto difficili da ottenere.\nAdattamenti.\nManga.\nUn manga basato sulla visual novel originale, illustrato da Yayoi Hizuki e intitolato semplicemente , inizi\u00f2 ad essere serializzato sulla rivista \"Dengeki G's Festival! Comic\" da ASCII Media Works il 26 aprile 2008.\nAnime.\nUn anime prodotto da Doga Kobo cominci\u00f2 a essere trasmesso l'8 luglio 2008 su Tokyo MX e Chiba TV. La serie, intitolata solo \"Koihime mus\u014d\", segue una storia molto diversa rispetto a quella della visual novel. Il protagonista, Hongo Kazuto, non \u00e8 presente nell'anime, e non avviene neanche la battaglia tra i Tre Regni. Segue, invece, le avventure di Kan'u in Cina, dove incontra altri personaggi del gioco. Dopo la trasmissione dell'ultimo episodio, fu annunciato un OAV basato sulla trama della visual novel, pubblicato il 1\u00ba aprile 2009, che fu tuttavia ambientato in un moderno liceo. La seconda stagione dell'anime, sviluppata a partire dal secondo videogioco, intitolata , continu\u00f2 a narrare gli avvenimenti dal punto in cui si erano interrotti e fu trasmessa dal 5 ottobre a dicembre 2009. La terza stagione cominci\u00f2 ad essere trasmessa ad aprile 2010, con il titolo .\nLa serie anime fu licenziata in Nord America da Sentai Filmworksm. Il distributore Section23 Films pubblic\u00f2 la prima stagione in DVD il 4 gennaio 2011. La pubblicazione, per\u00f2, us\u00f2 i master televisivi giapponesi, omettendo i miglioramenti fatti all'animazione in occasione dell'uscita dei DVD in Giappone. La seconda stagione fu pubblicata il 1\u00ba marzo 2011, mentre la terza il 24 maggio 2011.\nColonna sonora.\nLa visual novel ha quattro canzoni principali: una di promozione, una sigla d'apertura (opening), una canzone inserita all'interno e una sigla di chiusura (ending). La canzone di promozione fu , eseguita da \u2606396\u2606. La opening fu \"H\u03c6wling S\u03c6ul\", cantata da Rekka Katakiri. La canzone inserita all'interno, , e la ending, , furono entrambe eseguite da Chata. Tutte le canzoni furono arrangiate da Takumaru, con testi di K. Bajjo.\nLa opening di \"Shin Koihime Musou\" fu intitolata \"HE\u2200ting S\u03c6ul\", eseguita da Rekka Katakiri. La ending fu un arrangiamento al pianoforte di di Chata.\nL'anime ha due canzoni. La opening, \"Flower of Bravery\", fu eseguita da fripSide, composta e scritta da Chiyomaru Shikura, e arrangiata da Satoshi Yaginuma. La ending, , fu eseguita da fripSide NAO project!, composta e arrangiata da Satoshi Yaginuma, e scritta da Nao, Shinichir\u014d Yamashita, e Satoshi Yaginuma.\nL'anime di \"Shin Koihime mus\u014d\" ha anch'esso due canzoni: la opening, , cantata da Rekka Katakiri, e la ending, , seguita da Mai Goto, Nami Kurokawa e Miya Serizono (doppiatrici, rispettivamente, di Ry\u016bbi, Kan'u e Ch\u014dhi)."}
{"id": "2819185", "revid": "287204", "url": "https://it.wikipedia.org/wiki?curid=2819185", "title": "24010 Stovall", "text": "24010 Stovall \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,2457383\u00a0UA e da un'eccentricit\u00e0 di 0,1174755, inclinata di 5,60085\u00b0 rispetto all'eclittica."}
{"id": "2819187", "revid": "287204", "url": "https://it.wikipedia.org/wiki?curid=2819187", "title": "24015 Pascalepinner", "text": "24015 Pascalepinner \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,2913982\u00a0UA e da un'eccentricit\u00e0 di 0,1163966, inclinata di 6,15728\u00b0 rispetto all'eclittica."}
{"id": "2819190", "revid": "287204", "url": "https://it.wikipedia.org/wiki?curid=2819190", "title": "24019 Jeremygasper", "text": "24019 Jeremygasper \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,3896880\u00a0UA e da un'eccentricit\u00e0 di 0,1414182, inclinata di 6,25335\u00b0 rispetto all'eclittica."}
{"id": "2819191", "revid": "729019", "url": "https://it.wikipedia.org/wiki?curid=2819191", "title": "Alexandru Penciu", "text": "Soprannominato in patria \"Alessandro Magno\" (\"Alexandru cel Mare\"), \u00e8 considerato tra i migliori rugbisti del suo Paese.\nBiografia.\nLa carriera di Penciu inizi\u00f2 molto presto, intorno ai 14 anni, nella sezione rugbistica del Petrolul Bucarest; dal 1947 al 1952 milit\u00f2 nel PTT Bucarest e, dal 1952, nel CAA, che poi assunse la denominazione di Steaua, squadra dell'esercito rumeno.\nNello Steaua Penciu vinse 5 scudetti di Romania, e nel 1953 fu convocato per la prima volta in Nazionale in occasione degli eventi sportivi previsti per il quarto Festival Mondiale della Giovent\u00f9 e degli Studenti, che si tenne a Bucarest; il suo primo \"full international\" giunse tuttavia due anni pi\u00f9 tardi, a Brno contro la .\nFu protagonista della prima vittoria di sempre della sulla , a Bucarest, il 5 giugno 1960: sullo \"score\" finale di 11-5 Penciu pes\u00f2 con 8 punti (una trasformazione e due \"drop\"); un anno e mezzo pi\u00f9 tardi, a Bayonne, la Romania riusc\u00ec a imporre il pareggio (5-5) alla squadra francese, e tra i marcatori, con una trasformazione, ci fu ancora Penciu.\nIl suo ultimo incontro internazionale fu, di nuovo, contro la , il 10 dicembre 1967 (sconfitta 3-11).\nNel 1969, a 37 anni, Penciu si trasfer\u00ec in Italia, al Rovigo; in tale squadra rivest\u00ec il ruolo di giocatore-allenatore e, in due campionati consecutivi, nel 1971 e 1972, si impose come miglior marcatore del torneo, rispettivamente con 104 e 124 punti.\nDopo il ritiro definitivo da giocatore, per celebrare il quale il Rovigo organizz\u00f2 un incontro di saluto, Penciu allen\u00f2 in Canada, poi in Francia e, dal 1978 (anno del suo stabilimento in Italia), al Mantova, al Villadose e infine al Belluno, in cui ha curato la preparazione giovanile per molto tempo.\nTra le altre attivit\u00e0 sportive di cui Penciu si occupa attualmente, oltre alla promozione del rugby, figura quella di istruttore di nuoto per giovani disabili."}
{"id": "2819193", "revid": "287204", "url": "https://it.wikipedia.org/wiki?curid=2819193", "title": "24021 Yocum", "text": "24021 Yocum \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,3533633\u00a0UA e da un'eccentricit\u00e0 di 0,1251185, inclinata di 6,50316\u00b0 rispetto all'eclittica."}
{"id": "2819194", "revid": "471474", "url": "https://it.wikipedia.org/wiki?curid=2819194", "title": "Pristiformes", "text": ""}
{"id": "2819197", "revid": "287204", "url": "https://it.wikipedia.org/wiki?curid=2819197", "title": "24024 Lynnejohnson", "text": "24024 Lynnejohnson \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,4252653\u00a0UA e da un'eccentricit\u00e0 di 0,1565570, inclinata di 7,57333\u00b0 rispetto all'eclittica."}
{"id": "2819199", "revid": "479146", "url": "https://it.wikipedia.org/wiki?curid=2819199", "title": "Sindrome del molestatore assillante", "text": ""}
{"id": "2819201", "revid": "297218", "url": "https://it.wikipedia.org/wiki?curid=2819201", "title": "Nicoletta Conio", "text": ""}
{"id": "2819202", "revid": "287204", "url": "https://it.wikipedia.org/wiki?curid=2819202", "title": "24025 Kimwallin", "text": "24025 Kimwallin \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,2459155\u00a0UA e da un'eccentricit\u00e0 di 0,1017617, inclinata di 5,19926\u00b0 rispetto all'eclittica."}
{"id": "2819206", "revid": "90900", "url": "https://it.wikipedia.org/wiki?curid=2819206", "title": "NASA Astronaut Group 18", "text": "NASA Astronaut Group 18 (\"The Bugs\"). Il gruppo \u00e8 formato da sette piloti e dieci specialisti di missione. \u00c8 stato selezionato nell'agosto del 2000."}
{"id": "2819208", "revid": "287204", "url": "https://it.wikipedia.org/wiki?curid=2819208", "title": "24026 Pusateri", "text": "24026 Pusateri \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,2847343\u00a0UA e da un'eccentricit\u00e0 di 0,0234784, inclinata di 6,19174\u00b0 rispetto all'eclittica."}
{"id": "2819210", "revid": "287204", "url": "https://it.wikipedia.org/wiki?curid=2819210", "title": "24027 Downs", "text": "24027 Downs \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,4474845\u00a0UA e da un'eccentricit\u00e0 di 0,1574190, inclinata di 1,99924\u00b0 rispetto all'eclittica."}
{"id": "2819211", "revid": "287204", "url": "https://it.wikipedia.org/wiki?curid=2819211", "title": "24028 Veronicaduys", "text": "24028 Veronicaduys \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,6879831\u00a0UA e da un'eccentricit\u00e0 di 0,1986914, inclinata di 4,26848\u00b0 rispetto all'eclittica."}
{"id": "2819214", "revid": "2163589", "url": "https://it.wikipedia.org/wiki?curid=2819214", "title": "Benjamin Franklin Butler (avvocato)", "text": "Biografia.\nFu il 13\u00ba procuratore generale degli Stati Uniti durante la presidenza di Andrew Jackson (7\u00ba presidente) prima e la presidenza di Martin Van Buren (8\u00ba presidente) poi.\nFiglio di Medad Butler e Hannah (Tylee) Butler. Ha studiato presso l'Accademia di Hudson nello stato di New York, spos\u00f2 Harriet Allen nel 1818. Uno dei suoi figli fu William Allen Butler. Mor\u00ec durante una visita in Europa.\nRiconoscimenti.\nFort Butler venne chiamato cos\u00ec in suo nome."}
{"id": "2819215", "revid": "287204", "url": "https://it.wikipedia.org/wiki?curid=2819215", "title": "24032 Aimeemcarthy", "text": "24032 Aimeemcarthy \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,7534588\u00a0UA e da un'eccentricit\u00e0 di 0,1354256, inclinata di 6,29860\u00b0 rispetto all'eclittica."}
{"id": "2819216", "revid": "33689", "url": "https://it.wikipedia.org/wiki?curid=2819216", "title": "B\u00e8nna", "text": ""}
{"id": "2819222", "revid": "287204", "url": "https://it.wikipedia.org/wiki?curid=2819222", "title": "24044 Caballo", "text": "24044 Caballo \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,3891432\u00a0UA e da un'eccentricit\u00e0 di 0,1426736, inclinata di 7,00397\u00b0 rispetto all'eclittica."}
{"id": "2819224", "revid": "767487", "url": "https://it.wikipedia.org/wiki?curid=2819224", "title": "Fantasia, ma non troppo, per violino", "text": "Fantasia, ma non troppo, per violino \u00e8 un film del 1976 prodotto dalla Rai e diretto da Gianfranco Mingozzi.\nTrama.\nRacconta di Bologna e della sua storia attraverso i secoli. La parte di Giulio Cesare Croce, fabbro e cantastorie di San Giovanni in Persiceto, l'autore del \"Bertoldo e Bertoldino\", \u00e8 interpretata da Francesco Guccini."}
{"id": "2819226", "revid": "287204", "url": "https://it.wikipedia.org/wiki?curid=2819226", "title": "24045 Unruh", "text": "24045 Unruh \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,6377776\u00a0UA e da un'eccentricit\u00e0 di 0,1517998, inclinata di 6,22357\u00b0 rispetto all'eclittica."}
{"id": "2819227", "revid": "640389", "url": "https://it.wikipedia.org/wiki?curid=2819227", "title": "San Lorenzo di Brizza", "text": "San Lorenzo di Brizza, gi\u00e0 San Lorenzo Brizza (in sloveno Brdice pri Neblem, gi\u00e0 \"Brdice\", in tedesco \"San Lorenzo Brizza\") \u00e8 un paese della Slovenia, frazione del comune di C\u00f2llio.\nLa localit\u00e0 si trova a 2,3 kilometri a nord-ovest del capoluogo comunale e a 3,2 kilometri dal confine italiano, nella parte centro-occidentale del C\u00f2llio sloveno.\nStoria.\nDopo la caduta dell'Impero romano d'Occidente, e la parentesi del Regno ostrogoto, a seguito della Guerra gotica (553) promossa dall'imperatore Giustiniano I il suo territorio entr\u00f2 a far parte dei domini bizantini.\nDopo la calata, nel 568, attraverso la Valle del Vipacco nell'Italia settentrionale dei Longobardi, seguiti poi da popolazioni slave, entr\u00f2 a far parte del Ducato del Friuli.\nIn seguito alla caduta del regno longobardo e alla sua inclusione nei domini Franchi da parte di Carlo Magno, nel 781 entr\u00f2 nel Regnum Italiae affidato da Carlo al figlio Pipino; nell'803 venne istituita la \"Marchia Austriae et Italiae\" che comprendeva il Friuli, la Carinzia, la Carniola e l'Istria. Alla morte di Pipino nell'810, il territorio pass\u00f2 in mano al figlio Bernardo.\nCon la morte di Carlo Magno nell'814, la carica imperiale pass\u00f2 a Ludovico I che affid\u00f2 il Regno d'Italia al suo primogenito Lotario, il quale gi\u00e0 nell'828 (dopo aver deposto Baldrico per non aver saputo difendere le frontiere orientali dagli Slavi) divise la parte orientale del Regno, ossia la Marca Orientale (o del Friuli), in quattro contee: Verona, Friuli, Carniola e Istria (comprendente il Carso e parte della Carniola interna).\nIn seguito al Trattato di Verdun, nell'843, il suo territorio entr\u00f2 a far parte della Lotaringia in mano a Lotario I e pi\u00f9 specificatamente dall'846 della Marca del Friuli divenuta nel 951 Marca di Verona e Friuli.\nNel 952 l'imperatore Ottone I obblig\u00f2 il re d'Italia Berengario II a rinunciare alle contee \u201cFriuli et Istria\u201d, unendole al Impero romano-germanico e subordinandole al ducato di Baviera tenuto dal suo fratellastro Enrico I a cui successe il figlio Enrico II. Nel 976 pass\u00f2 al Ducato di Carinzia appena costituito dall'imperatore Ottone II.\nDal 1027 il suo territorio fece parte del Patriarcato di Aquileia, che da quell'anno venne proclamato da Corrado II, nella dieta di Verona, \u201cfeudo immediato dell'impero\u201d , venendo cos\u00ec tolto dalla dipendenza dei duchi di Carinzia; nel 1077 il Patriarcato venne innalzato (e costituito dall'imperatore Enrico IV) a Principato ecclesiastico di Aquileia, che ebbe influenza, mediante apposito diploma emesso lo stesso anno dall'imperatore, anche sulla marca di Carniola e sulla contea dell'Istria.\nTutto il Collio rest\u00f2 in mani patriarcali fino al 1330 quando la sua parte orientale venne annessa dalla Contea di Gorizia, mentre San Lorenzo di Brizza e le attigue San Lorenzo di N\u00e8bola e la maggior parte di N\u00e8bola rimasero ai Patriarchi e passando a sua volta, dopo il 1420, sotto l'autorit\u00e0 della Repubblica di Venezia.\nNel 1500 gli Asburgo s'impossessano della vicina Contea di Gorizia e quindi di territori fortemente ambiti dalla Serenissima la quale mirava ad espandersi ad est dell'Isonzo; l'assetto territoriale tra le due potenze, stabilito dal Trattato di Noyon (1516) e sancito da quello di Worms (1521), diede luogo a una linea di confine tortuosa ed incerta, con enclavi arciducali in territorio veneziano e viceversa; anche la pace firmata a Madrid dopo la sanguinosa Guerra di Gradisca ristabil\u00ec con meticolosa precisione il confine preesistente; San Lorenzo di Brizza in particolare confinava a est coi domini asburgici.\nDopo il Trattato di Campoformido e al successivo Trattato di Lun\u00e9ville, venne assegnato alla Monarchia asburgica.\nCon la Convenzione di Fontainebleau del 1807, pass\u00f2, per un breve periodo fino al 1814, assieme a tutti i territori sulla sponda destra del fiume Isonzo, nel Regno d\u2019Italia napoleonico sotto il Dipartimento di Passariano.\nCol Congresso di Vienna nel 1815 entr\u00f2 per la prima volta a far parte dei domini asburgici nel Regno d'Illiria; pass\u00f2 in seguito sotto il profilo amministrativo al Litorale austriaco nel 1849 come frazione del comune di Bigliana.\nDopo la prima guerra mondiale fu annesso al Regno d'Italia e venne congiunto alla Provincia di Gorizia.\nIn seguito all'abolizione della stessa Provincia nel 1923, pass\u00f2 alla Provincia di Udine sempre nel comune di Bigliana, per poi passare, nel 1927, alla ricostituita Provincia di Gorizia nel comune di Castel Dobra.\nFu soggetto alla Zona d'operazioni del Litorale adriatico (OZAK) tra il Settembre 1943 e il 1945 e tra il 1945 e il 1947, trovandosi a ovest della Linea Morgan, fece parte della Zona A della Venezia Giulia sotto il controllo Britannico-Americano del Governo Militare Alleato (AMG); pass\u00f2 poi alla Jugoslavia e quindi alla Slovenia.\nGeografia fisica.\nRappresentato nella carta IGM al 25.000: 26-III-SO\nCorsi d'acqua.\nRecca (\"Reka\"); torrente Cosbaniza (\"Ko\u017ebanj\u0161\u010dek\")"}
{"id": "2819228", "revid": "1971044", "url": "https://it.wikipedia.org/wiki?curid=2819228", "title": "Gino Pernice", "text": "Biografia.\n\u00c8 noto soprattutto per aver interpretato il ruolo del sindacalista nel film \"La classe operaia va in paradiso\" (1971) di Elio Petri, oltre che per la sua partecipazione a diversi film western, tra cui spiccano \"Django\" (1966) e \"Vamos a matar compa\u00f1eros\" (1970), ambedue per la regia di Sergio Corbucci. Da ricordare anche l'interpretazione in \"Italiani, brava gente\" (1964) di Giuseppe De Santis e \"Spaghetti House\" (1982) con Nino Manfredi.\nDoppiatori italiani.\nNonostante fosse italiano, Gino Pernice \u00e8 stato doppiato in varie occasioni da:"}
{"id": "2819231", "revid": "297059", "url": "https://it.wikipedia.org/wiki?curid=2819231", "title": "Terry W. Virts, Jr.", "text": ""}
{"id": "2819233", "revid": "339392", "url": "https://it.wikipedia.org/wiki?curid=2819233", "title": "Kevin A. Ford", "text": ""}
{"id": "2819234", "revid": "339392", "url": "https://it.wikipedia.org/wiki?curid=2819234", "title": "Ronald J. Garan, Jr.", "text": ""}
{"id": "2819235", "revid": "297059", "url": "https://it.wikipedia.org/wiki?curid=2819235", "title": "Eric A. Boe", "text": ""}
{"id": "2819237", "revid": "297059", "url": "https://it.wikipedia.org/wiki?curid=2819237", "title": "Douglas G. Hurley", "text": ""}
{"id": "2819238", "revid": "287204", "url": "https://it.wikipedia.org/wiki?curid=2819238", "title": "24051 Hadinger", "text": "24051 Hadinger \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,2168995\u00a0UA e da un'eccentricit\u00e0 di 0,1008128, inclinata di 2,53696\u00b0 rispetto all'eclittica."}
{"id": "2819240", "revid": "297059", "url": "https://it.wikipedia.org/wiki?curid=2819240", "title": "Dominic A. Antonelli", "text": ""}
{"id": "2819242", "revid": "86599", "url": "https://it.wikipedia.org/wiki?curid=2819242", "title": "24052 Nguyen", "text": "24052 Nguyen \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,3329461\u00a0UA e da un'eccentricit\u00e0 di 0,0380914, inclinata di 2,60156\u00b0 rispetto all'eclittica.\nL'asteroide \u00e8 dedicato a Thuy-Anh Nguyen, professoressa alla Challenger School di Sunnyvale, California."}
{"id": "2819244", "revid": "297059", "url": "https://it.wikipedia.org/wiki?curid=2819244", "title": "Karen L. Nyberg", "text": ""}
{"id": "2819245", "revid": "287204", "url": "https://it.wikipedia.org/wiki?curid=2819245", "title": "24059 Halverson", "text": "24059 Halverson \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,1998777\u00a0UA e da un'eccentricit\u00e0 di 0,0834699, inclinata di 6,69970\u00b0 rispetto all'eclittica."}
{"id": "2819246", "revid": "297059", "url": "https://it.wikipedia.org/wiki?curid=2819246", "title": "K. Megan McArthur", "text": ""}
{"id": "2819247", "revid": "297059", "url": "https://it.wikipedia.org/wiki?curid=2819247", "title": "Andrew J. Feustel", "text": ""}
{"id": "2819249", "revid": "110413302", "url": "https://it.wikipedia.org/wiki?curid=2819249", "title": "Pian San Giacomo", "text": "Pian San Giacomo (toponimo italiano; ) \u00e8 una frazione del comune svizzero di Mesocco, nella regione Moesa (Canton Grigioni).\nEconomia.\nTurismo.\nNella stagione invernale \u00e8 disponibile un piccolo impianto di risalita adatto per bambini e principianti (la pista misura 200 metri, al suo termine vi \u00e8 un chiosco.\nA Pian San Giacomo, all'ingresso del paese provenendo da sud, c'\u00e8 un albergo-ristorante.\nAttivit\u00e0 agricole.\nA Pian San Giacomo c'\u00e8 una fattoria costituita da pi\u00f9 edifici e attiva tutto l'anno; al suo interno vengono allevate mucche da matte, nurtrici, manzi , yak, maiali, galline, cavalli e vitelli. All'interno dell'azienda agricola vi \u00e8 un caseificio che produce yogurt e formaggi acquistabili al negozietto autogestito antistante o in alcuni negozi locali.\nTrasporti.\nPian San Giacomo \u00e8 raggiungibile con l'autostrada A13 o con la cantonale. Su richiesta a Pian San Giacomo ferma il postale proveniente da Bellinzona e diretto a San Bernardino."}
{"id": "2819250", "revid": "297059", "url": "https://it.wikipedia.org/wiki?curid=2819250", "title": "Stephen G. Bowen", "text": ""}
{"id": "2819251", "revid": "486946", "url": "https://it.wikipedia.org/wiki?curid=2819251", "title": "B. Alvin Drew", "text": ""}
{"id": "2819254", "revid": "287204", "url": "https://it.wikipedia.org/wiki?curid=2819254", "title": "24060 Schimenti", "text": "24060 Schimenti \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,2571964\u00a0UA e da un'eccentricit\u00e0 di 0,0562408, inclinata di 6,67571\u00b0 rispetto all'eclittica."}
{"id": "2819258", "revid": "287204", "url": "https://it.wikipedia.org/wiki?curid=2819258", "title": "24062 Hardister", "text": "24062 Hardister \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,2510023\u00a0UA e da un'eccentricit\u00e0 di 0,1140028, inclinata di 5,51181\u00b0 rispetto all'eclittica."}
{"id": "2819259", "revid": "287204", "url": "https://it.wikipedia.org/wiki?curid=2819259", "title": "24063 Nanwoodward", "text": "24063 Nanwoodward \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,5301005\u00a0UA e da un'eccentricit\u00e0 di 0,0800318, inclinata di 0,96591\u00b0 rispetto all'eclittica."}
{"id": "2819260", "revid": "287204", "url": "https://it.wikipedia.org/wiki?curid=2819260", "title": "24065 Barbfriedman", "text": "24065 Barbfriedman \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,7852412\u00a0UA e da un'eccentricit\u00e0 di 0,0971735, inclinata di 2,42900\u00b0 rispetto all'eclittica."}
{"id": "2819266", "revid": "287204", "url": "https://it.wikipedia.org/wiki?curid=2819266", "title": "24066 Eriksorensen", "text": "24066 Eriksorensen \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,5450751\u00a0UA e da un'eccentricit\u00e0 di 0,0509696, inclinata di 1,87879\u00b0 rispetto all'eclittica."}
{"id": "2819269", "revid": "287204", "url": "https://it.wikipedia.org/wiki?curid=2819269", "title": "24068 Simonsen", "text": "24068 Simonsen \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,5150621\u00a0UA e da un'eccentricit\u00e0 di 0,1360617, inclinata di 3,69978\u00b0 rispetto all'eclittica."}
{"id": "2819273", "revid": "287204", "url": "https://it.wikipedia.org/wiki?curid=2819273", "title": "24069 Barbarapener", "text": "24069 Barbarapener \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,5414249\u00a0UA e da un'eccentricit\u00e0 di 0,0945305, inclinata di 3,67410\u00b0 rispetto all'eclittica."}
{"id": "2819274", "revid": "287204", "url": "https://it.wikipedia.org/wiki?curid=2819274", "title": "24070 Toniwest", "text": "24070 Toniwest \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,3425153\u00a0UA e da un'eccentricit\u00e0 di 0,0988795, inclinata di 3,58606\u00b0 rispetto all'eclittica."}
{"id": "2819275", "revid": "1318658", "url": "https://it.wikipedia.org/wiki?curid=2819275", "title": "Izad Khvast", "text": "\u012azad Khv\u0101st o Izadkhast (farsi \u0627\u06cc\u0632\u062f\u062e\u0648\u0627\u0633\u062a) \u00e8 una citt\u00e0 dello shahrest\u0101n di Abadeh, circoscrizione Centrale, nella provincia di Fars. Aveva, nel 2006, una popolazione di 7.366 abitanti. \nIl \"Complesso di Izadkhast\", che consiste in un castello, un caravanserraglio e un ponte del periodo safavide \u00e8 stato inserito nel 2007 nella lista provvisoria del Patrimonio dell'umanit\u00e0 dell'UNESCO nella categoria culturale. La struttura del castello \u00e8 particolarmente interessante per la fusione di diversi stili che vanno dal periodo sasanide al qajar. "}
{"id": "2819277", "revid": "287204", "url": "https://it.wikipedia.org/wiki?curid=2819277", "title": "24074 Thomasjohnson", "text": "24074 Thomasjohnson \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,2738394\u00a0UA e da un'eccentricit\u00e0 di 0,0897978, inclinata di 5,92359\u00b0 rispetto all'eclittica."}
{"id": "2819281", "revid": "287204", "url": "https://it.wikipedia.org/wiki?curid=2819281", "title": "24084 Teresaswiger", "text": "24084 Teresaswiger \u00e8 un asteroide della fascia principale. Scoperto nel 1999, presenta un'orbita caratterizzata da un semiasse maggiore pari a 2,2125993\u00a0UA e da un'eccentricit\u00e0 di 0,1166727, inclinata di 6,60320\u00b0 rispetto all'eclittica."}
{"id": "2819299", "revid": "290948", "url": "https://it.wikipedia.org/wiki?curid=2819299", "title": "As-built", "text": ""}
{"id": "2819301", "revid": "287204", "url": "https://it.wikipedia.org/wiki?curid=2819301", "title": "24 Ore di Le Mans 2002", "text": "La 24 Ore di Le Mans 2002 \u00e8 stata la 70\u00aa maratona automobilistica svoltasi sul Circuit de la Sarthe di Le Mans, in Francia, il 15 e il 16 giugno 2002. Hanno gareggiato assieme 5 classi di automobili da competizione, ognuna delle quali ha avuto il suo vincitore. Le vetture pi\u00f9 veloci, appartenenti alle classi LM-P900, LM-GTP e LM-P675, erano sportprototipi di categoria Le Mans Prototype appositamente progettati e costruiti per le gare, mentre le pi\u00f9 lente classi GTS e GT comprendevano vetture derivate da automobili GT stradali.\nContesto.\nIn seguito a lavori di rifacimento del Circuito Bugatti, anche alcune porzioni del Circuit de la Sarthe hanno subito cambiamenti, il rettilineo in discesa successivo al \"Ponte Dunlop\" viene sostituito da un nuovo tratto di curve veloci denominato \"Esse de la Chapelle\", modifica resa necessaria per consentire un raccordo migliore con il Circuito Bugatti; inoltre il dosso di Mulsanne sul rettilineo dell'Hunaudi\u00e8res viene abbassato di alcuni metri su espressa richiesta della FIA.\nPer quanto riguarda i partecipanti a questa edizione, nella classe regina l'Audi \u00e8 il costruttore con pi\u00f9 forze in campo, schierando tre Audi R8 ufficiali: due vetture iscritte dal team Joest e una dall'Audi Sport North America; un quarto esemplare gestito in modo semiufficiale \u00e8 schierato dall'Audi Sport Japan Team Goh. Le principali avversarie sono: la Bentley EXP Speed 8, le Dallara LMP1 motorizzate Judd del team Oreca, le Panoz Spyder, le Cadillac LMP1, le Courage e le Dome-Judd.\nGara.\nLa corsa viene vinta per la terza volta consecutiva dallo stesso equipaggio: Frank Biela, Tom Kristensen ed Emanuele Pirro piloti dell'Audi Sport Team Joest. Si tratta della prima volta nella storia della corsa che lo stesso terzetto di piloti vince per tre anni di seguito con la stessa vettura. L'Audi, vincendo la corsa per la terza volta, ottiene il diritto di conservare definitivamente il trofeo che spetta ai vincitori. A livello statistico raggiunge altri grandi costruttori come Bentley, Alfa Romeo, Jaguar, Ferrari, Ford, Matra e Porsche riusciti anch'essi nell'impresa di vincere tre volte consecutive a Le Mans. \nPer le Audi gli unici problemi di rilievo sono state le frequenti forature, causate da detriti sulla pista, la vettura pi\u00f9 penalizzata \u00e8 stata quella di Rinaldo Capello.Al quarto posto \u00e8 giunta la Bentley, unica vettura di classe LM-GTP. La vittoria nella categoria LM-P675 \u00e8 stata pi\u00f9 combattuta, inizialmente sono andate al comando le MG, ma poi a causa di problemi meccanici si sono dovute ritirare e la Reynard-Volkswagen #29 \u00e8 riuscita a superare a 5 minuti dal termine la WR-Peugeot, rallentata da una foratura. In classe GTS, vittoria della Chevrolet Corvette C5-R #63, in classe GT vince la Porsche 996 GT3-RS #81.\nClassifica finale.\nI vincitori di Classe sono marcati in grassetto. Le vetture che hanno terminato la gara ma non hanno coperto il 75% della distanza del vincitore sono considerate non classificate (NC).\n\"Leggenda:\""}
{"id": "2819302", "revid": "1573940", "url": "https://it.wikipedia.org/wiki?curid=2819302", "title": "Saghad", "text": "Sagh\u0101d (farsi \u0635\u063a\u0627\u062f) \u00e8 una citt\u00e0 dello shahrest\u0101n di Abadeh, circoscrizione Centrale, nella provincia di Fars. Aveva, nel 2006, una popolazione di 11.065 abitanti. "}
{"id": "2819315", "revid": "1573940", "url": "https://it.wikipedia.org/wiki?curid=2819315", "title": "Arsenjan", "text": "Arsenj\u0101n o Arsanj\u0101n (farsi \u0627\u0631\u0633\u0646\u062c\u0627\u0646) \u00e8 il capoluogo dello shahrest\u0101n di Arsanjan, circoscrizione Centrale, nella provincia di Fars. Aveva, nel 2006, una popolazione di 17.642 abitanti. "}
{"id": "2819316", "revid": "46291", "url": "https://it.wikipedia.org/wiki?curid=2819316", "title": "Argania spinosa", "text": "L'argan o argania (\"Argania spinosa \"L.; - sinonimi \"A. sideroxylon\" Roem. &amp; Schult. e \"Sideroxylon spinosum\") appartenente alla famiglia delle Sapotaceae, \u00e8 un albero endemico del Marocco (nelle sue zone sudoccidentali, e in particolare nella pianura del Sous) e della regione di Tindouf in Algeria. Il nome argan con cui la pianta \u00e8 conosciuta, corrisponde al nome locale, in lingua berbera (tashelhit) e significa olio.\nCome elemento culturale residuo, legato alla antichissima civilt\u00e0 berbera, i grandi alberi di argan hanno la valenza di simboli della vita, e quello considerato il pi\u00f9 vecchio, a Tassila, presso Tamanar, detto \"\u201cTargante Nchick\u201d\", o albero saggio, \u00e8 festeggiato ogni anno con un raduno popolare, con pranzi, balli e canti tradizionali, ricordando il passato e con la speranza per il futuro.\nDescrizione.\nL'argania \u00e8 un albero dai rami spinosi (da qui l'epiteto specifico \"spinosa\"), alto fino a 8-10 metri, assai resistente e che pu\u00f2 vivere anche 150-200 anni. \u00c8 una pianta che si \u00e8 perfettamente adattata all'aridit\u00e0 del sud-ovest del Marocco, e la sua sagoma \u00e8 molto caratteristica: chioma ampia e arrotondata, tronco nodoso, tortuoso e abbastanza corto, formato spesso da pi\u00f9 parti intrecciate tra loro. La pianta pu\u00f2 assumere comunque, in locazioni disagiate, le dimensioni pi\u00f9 modeste di un piccolo arbusto.\nL'argania fornisce un legno molto duro, utilizzato soprattutto come legname da riscaldamento. I fiori, da bianchi a giallo-verdastri, compaiono tra maggio e giugno. Sono gamopetali (ovvero con i petali della corolla fusi tra loro), con tubo corollino molto corto e sono riuniti in infiorescenze a glomerulo.\nIl frutto \u00e8 una drupa ovale, fusiforme, lunga circa 30\u00a0mm, che quando \u00e8 matura \u00e8 giallo-bruna e che contiene una \"noce\" estremamente dura (formata dall'endocarpo legnoso e dai semi). All'interno vi sono fino a tre semi a volte commercialmente chiamati \"mandorle di argan\". Un albero di medie dimensioni produce circa 8\u00a0kg di semi all'anno. Le foglie, verde scuro e coriacee, servono di nutrimento a cammelli e capre, e queste ultime non esitano ad arrampicarsi sui rami per brucarle.\nDistribuzione geografica.\nL'Argan cresce dal livello del mare fino a circa di altitudine. La pianta dell'argan viene considerata un \"relitto\" del Terziario: essa esiste infatti in Marocco da 80 milioni di anni, e probabilmente nel Terziario copriva vaste superfici del Nordafrica (che all'epoca era probabilmente unito alle isole Canarie) e dell'Europa meridionale. Questo vasto areale si contrasse nel Quaternario a causa dei mutamenti climatici connessi alle glaciazioni, il che spiegherebbe l'esistenza attuale di alcune colonie nella zona di Rabat (regione di Khemisset) e molto pi\u00f9 a nord, vicino alla costa mediterranea tra gli Ait Iznassen.\nUna considerazione ulteriore della sua particolarit\u00e0 \u00e8 che la famiglia delle Sapotaceae, (a cui appartiene Argania), \u00e8 altrimenti assente o rarissima in tutta l'area geografica nordafricana, ed ovviamente assente in Europa. Oggi la massima concentrazione di queste piante si trova nella regione del Sous. Dal 1988 una zona di circa ettari, locazione naturale delle rade \"foreste di argania\", tra Agadir e Essaouira \u00e8 stata dichiarata dall'UNESCO \"Riserva della biosfera\".\nUno dei maggiori problemi legati alla sopravvivenza della specie \u00e8 il fatto che la raccolta tradizionale \u00e8 effettuata da piante selvatiche, cio\u00e8 non coltivate, di norma di \"propriet\u00e0 del re\", cio\u00e8 su terreni demaniali. Se da un lato il governo ha provveduto a nuovi impianti su suoli demaniali, la raccolta rigorosa dei frutti compromette la riproduzione naturale della specie. Un altro fattore molto dannoso alla sopravvivenza della specie \u00e8 la predazione da parte delle capre che pascolano nei terreni demaniali, le quali non si limitano a strappare foglie e frutti da terra, ma si arrampicano fino ai rami pi\u00f9 alti, spogliando completamente le piante. La estensione della coltivazione della pianta, effettuata in analogia alla coltivazione dell'ulivo, ovvierebbe a molti di questi problemi, ottenendo tra l'altro miglioramento della qualit\u00e0.\nL'olio di argan.\nEsistono due tipi di olio di argan, a seconda che i noccioli vengano o meno tostati prima dell'uso.\nL'olio cosmetico, da noccioli non tostati, \u00e8 pi\u00f9 chiaro, si usa applicandolo sulla pelle e sui capelli ed \u00e8 ritenuto efficace contro la caduta dei capelli, gli eczemi, la disidratazione, l'invecchiamento della pelle e altro, ma per principi che irritano il sistema digerente non pu\u00f2 essere usato in ambito alimentare.\nL'olio alimentare, pi\u00f9 scuro, ha sapore pi\u00f9 forte di nocciola tostata a causa della torrefazione dei semi, ed \u00e8 utilizzato come olio per condire gli alimenti; \u00e8 molto nutritivo e costituisce, in minima quantit\u00e0, assieme a mandorle tritate e miele, l\"'amlu\", una pasta molto nutriente tradizionale, consumata per la prima colazione. Il consumo di olio ha anche un profondo significato rituale derivato dalla cultura berbera, come il bagnare la bocca dei neonati con una goccia d'olio, in segno augurale, o offrirlo simbolicamente agli ospiti.\nPer le rese incredibilmente basse (da 2 a 3,2 chili, ogni 100 chili di frutti secchi), questo olio \u00e8 molto costoso. Salvo una parte minore, prodotta e consumata localmente, la produzione specializzata \u00e8 quasi completamente esportata.\nLa popolazione berbera dell'Atlante ha sempre utilizzato l'olio di argan per le sue virt\u00f9 alimentari e cosmetiche. Come il t\u00e8, anche l'olio di argan viene tradizionalmente offerto agli ospiti insieme al miele in segno di rispetto ed ospitalit\u00e0.\nSemina.\nI semi di Argania spinosa hanno un tegumento coriaceo, per ammorbidirlo si possono immergere in acqua tiepida per un periodo da 2 a 4 giorni prima della semina. Altra soluzione pu\u00f2 essere la copertura con un panno umido a temperatura di circa 20-25\u00a0\u00b0C. Piantare i semi pre-germinati in piccole vaschette con un leggero strato di terra, torba e sabbia e annaffiare periodicamente senza eccessi, limitandosi a mantenere umido il terreno. I tempi di germinazione variano da alcune settimane a un mese."}
{"id": "2819326", "revid": "30251114", "url": "https://it.wikipedia.org/wiki?curid=2819326", "title": "Armadillo volgare", "text": ""}
{"id": "2819330", "revid": "30251128", "url": "https://it.wikipedia.org/wiki?curid=2819330", "title": "Insetto palla", "text": ""}
{"id": "2819331", "revid": "298229", "url": "https://it.wikipedia.org/wiki?curid=2819331", "title": "Campionati europei di atletica leggera 1969", "text": "I IX campionati europei di atletica leggera si sono tenuti ad Atene, in Grecia, dal 16 al 21 settembre del 1969 allo stadio Karaisk\u00e1kis.\nNazioni partecipanti.\nTra parentesi, il numero di atleti partecipanti per nazione."}
{"id": "2819332", "revid": "767487", "url": "https://it.wikipedia.org/wiki?curid=2819332", "title": "Felix Grundy", "text": "Biografia.\nFu il 14\u00ba procuratore generale degli Stati Uniti durante la presidenza di Martin Van Buren (8\u00ba presidente).\nNato nella Contea di Berkeley nella Virginia Occidentale, fu anche senatore degli Stati Uniti dello stato del Tennessee.\nRiconoscimenti.\nEsistono 4 diverse Contee di Grundy cos\u00ec chiamate in suo onore."}
{"id": "2819334", "revid": "110157", "url": "https://it.wikipedia.org/wiki?curid=2819334", "title": "Ro\u017e\u0148ava", "text": "Ro\u017e\u0148ava (in ungherese \"Rozsny\u00f3\", in tedesco \"Rosenau\") \u00e8 una citt\u00e0 della Slovacchia, capoluogo del distretto omonimo, nella regione di Ko\u0161ice.\n\u00c8 sede vescovile cattolica."}
{"id": "2819338", "revid": "277947", "url": "https://it.wikipedia.org/wiki?curid=2819338", "title": "Polittico Griffoni", "text": "Il Polittico Griffoni \u00e8 un dipinto a tempera su tavola di Francesco del Cossa ed Ercole de' Roberti, databile al 1472-1473 circa e oggi smembrato in pi\u00f9 musei.\nStoria.\nFrancesco del Cossa si trovava da poco a Bologna quando ricevette dalla famiglia Griffoni, con cui era stato gi\u00e0 in contatto durante un suo precedente soggiorno negli anni sessanta del Quattrocento, la commissione di una pala d'altare per la propria cappella nella basilica di San Petronio. Il committente fu Floriano Griffoni e l'opera venne realizzata con la collaborazione di un altro maestro ferrarese, il pi\u00f9 giovane e molto promettente Ercole de' Roberti che aveva seguito Del Cossa da Ferrara. Il soggetto venne probabilmente scelto in accordo con i Domenicani, essendo stato Vincenzo Ferrer canonizzato da poco (1455) ed essendo l'Ordine impegnato in una forte opera di diffusione del culto.\nL'opera rimase nella cappella fino al 1725-1730 quando, passata alla famiglia Aldrovandi e poi Cospi, venne smembrata dal cardinale Pompeo Aldrovandi e immessa nel mercato antiquario in lotti separati: da allora i pannelli si dispersero, tranne la cornice, opera di Agostino De Marchi, andata distrutta.\nIl polittico venne ricostruito virtualmente da Roberto Longhi nel 1935, con il fondamentale saggio \"Officina ferrarese\".\nNel maggio 2020, le sedici tavole originali furono riunite a Bologna per la prima volta dopo quasi 300 anni, in una mostra organizzata a Palazzo Fava grazie ai prestiti dei singoli pannelli da parte dei vari musei proprietari.\nDescrizione.\nDel Cossa realizz\u00f2 tutti gli scomparti principali: quelli inferiori erano di gusto pi\u00f9 moderno, con sfondi architettonici, mentre quelli superiori erano pi\u00f9 arcaici, col fondo oro. De' Roberti cur\u00f2 invece la pittura della predella e dei santi nei pilastrini.\nGli scomparti conosciuti oggi sono:\nLa predella \u00e8 costituita da un unico pannello:\nI pilastrini laterali erano composti da otto figure di santi, ciascuna rappresentata in una nicchia. Se ne conoscono sette, tutte di Ercole de' Roberti:\nNelle tavole di Del Cossa si nota nuovamente l'influenza di Piero della Francesca per la monumentalit\u00e0 e luminosit\u00e0 dei personaggi, unita anche a una variet\u00e0 estrosa di soggetti, pose e sfondi. La norma prospettica e l'illuminazione veritiera riescono a dare naturalezza anche agli elementi pi\u00f9 improbabili, come ai minuscoli angeli su san Vincenzo Ferrer o ai castelli che sembrano germinare dalle rocce negli sfondi."}
{"id": "2819340", "revid": "1305887", "url": "https://it.wikipedia.org/wiki?curid=2819340", "title": "Kai Hiwatari", "text": ""}
{"id": "2819342", "revid": "204012", "url": "https://it.wikipedia.org/wiki?curid=2819342", "title": "Benjamin Franklin Butler (giudice)", "text": ""}
{"id": "2819351", "revid": "767487", "url": "https://it.wikipedia.org/wiki?curid=2819351", "title": "Bavanat", "text": "Bav\u0101n\u0101t (farsi \u0628\u0648\u0627\u0646\u0627\u062a) \u00e8 il capoluogo dello shahrest\u0101n di Bovanat, circoscrizione Centrale, nella provincia di Fars. Aveva, nel 2006, una popolazione di 9.645 abitanti. "}
{"id": "2819353", "revid": "599013", "url": "https://it.wikipedia.org/wiki?curid=2819353", "title": "Bobby Lennox", "text": "Carriera.\nClub.\nSoprannominato \"Lemon\", Lennox ricopriva il ruolo di ala di fascia sinistra. La sua principale caratteristica era l'abilit\u00e0 nel rifinire l'azione fornendo assist agli attaccanti dalla fascia sinistra. Lennox era altres\u00ec un goleador prolifico: aveva la media reti di un gol ogni due partite. Con la maglia del Celtic ha totalizzato 273 centri in 589 presenze; \u00e8 tuttora secondo nella graduatoria marcatori di tutti tempi dietro a Jimmy McGrory, e primo considerando i calciatori del secondo dopoguerra. In campionato ha siglato 167 reti ed \u00e8 quinto nella classifica di tutti i tempi. Nei due decenni trascorsi in maglia biancoverde, Lennox ha arricchito il suo palmar\u00e8s di ben 24 trofei: undici campionati scozzesi, otto coppe nazionali, quattro coppe di lega ed una Coppa dei Campioni. Nel 1967 fu un componente dei \"Lisbon Lions\", squadra che vinse la Coppa dei Campioni 1966-1967 sconfiggendo in finale l' col risultato di 2 a 1. In questa edizione della competizione segn\u00f2 due gol, entrambi contro il Nantes. Ha disputato la finale di Coppa dei Campioni anche nell'edizione 1969-1970, persa contro il .\nNazionale.\nLa sua attivit\u00e0 in nazionale scozzese ebbe inizio il 16 novembre 1966 all'Hampden Park di Glasgow in una partita - valida per la qualificazione al - vinta per 2 a 1 sull'. In questa partita Lennox ha segnato il gol vittoria, il suo primo sigillo in maglia scozzese. Il 15 aprile 1967 - in un altro match di qualificazione all'Europeo del 1968 - ha siglato una rete in casa dell', contribuendo alla famosa vittoria scozzese sui rivali inglesi. Il suo terzo e ultimo gol internazionale risale al 16 ottobre 1968 - a Copenaghen - decisivo per la vittoria sulla (1-0). La Scozia ha pertanto vinto le tre partite in cui Bobby ha segnato. La sua ultima partita in nazionale \u00e8 invece datata 22 aprile 1970, pareggio casalingo a reti bianche contro il , in una partita del Torneo Interbritannico. Si ritir\u00f2 dal calcio giocato nel 1980, all'et\u00e0 di 36 anni.\nDopo il ritiro.\nNel 2002 \u00e8 stato inserito nella \"Miglior formazione di sempre del Celtic\" votata dai tifosi; nel 2005 \u00e8 stato introdotto nella Hall of Fame del calcio scozzese."}
{"id": "2819354", "revid": "1543377", "url": "https://it.wikipedia.org/wiki?curid=2819354", "title": "Independencia (Paraguay)", "text": "Independencia, chiamata anche spesso Colonia Independencia, \u00e8 un centro abitato del Paraguay, situato nel Dipartimento di Guair\u00e1, a 180 km di distanza dalla capitale del paese, Asunci\u00f3n. Forma uno dei 17 distretti in cui \u00e8 diviso il dipartimento.\nPopolazione.\nAl censimento del 2002 la localit\u00e0 contava una popolazione urbana di 1.441 abitanti (22.351 nel distretto).\nCaratteristiche.\nSituata nei pressi della catena montuosa chiamata \"Serran\u00eda de Ybytyruz\u00fa\", la localit\u00e0 \u00e8 stata fondata con il nome di \"Colonia Independencia Nacional\" il 9 ottobre 1919 da immigrati tedeschi originari della Baviera e del Baden-W\u00fcrttemberg. Nel territorio si sono insediati in seguito anche coloni svizzeri ed austriaci.\nIndependencia \u00e8 conosciuta nel paese per la produzione di vino. Le bellezze naturali circostanti ne fanno inoltre una rinomata localit\u00e0 turistica."}
{"id": "2819356", "revid": "88740", "url": "https://it.wikipedia.org/wiki?curid=2819356", "title": "Philip Mangano", "text": "Philip Mangano \u00e8 stato il Consigliere della cosca e braccio destro di suo fratello dal 1931 fino al 1951.\nBiografia.\nFilippo Mangano nasce a Palermo nel 1898, da una potente dinastia di mafiosi della citt\u00e0. Infatti suo padre ed i suoi zii erano degli importanti e temuti \"uomini d'onore\". Divenuto anche lui un temuto mafioso emigra illegalmente a New York nel 1924, dove raggiunge i suoi genitori ed i suoi fratelli, stabilitisi tutti a Brooklyn, tra cui Vincent divenuto nel frattempo un potentissimo mafioso della Famiglia D'Aquila.\nSotto la guida del fratello Vincent e di suo padre, Philip si occupa di gioco d'azzardo, di contrabbando di alcol, e diventa un importante dirigente dell'ILA, l'associazione degli scaricatori di porto sui moli di Brooklyn, controllati da suo cugino Emil Camarda, importante \"soldato\" della cosca. Nel 1931, con la fine della guerra castellammarese, suo fratello Vincent viene nominato Boss della Famiglia, e nomina suo fratello Consigliere, ovvero in ordine gerarchico il terzo uomo pi\u00f9 importante dell'intera cosca. Philip, oltre a controllare il porto di Brooklyn, era anche il principale interlocutore della Famiglia Mangano per quanto riguardava i rapporti con la politica.\nAlla fine degli anni quaranta i rapporti tra i fratelli Mangano ed il potente Albert Anastasia iniziano a deteriorarsi irrimediabilmente. Cos\u00ec, senza chiedere il permesso alla Commissione, Anastasia ordina gli omicidi dei fratelli Mangano. Il 19 aprile del 1951, il cinquantatreenne Philip Mangano viene assassinato all'interno della sua automobile, nel quartiere di Sheepshead Bay a Brooklyn. Lo stesso giorno suo fratello Vincenzo scompare di lupara bianca.\nMafiosi associati.\nPhilip Mangano aveva rapporti di affari e alleanza con i seguenti mafiosi:"}
{"id": "2819357", "revid": "1543377", "url": "https://it.wikipedia.org/wiki?curid=2819357", "title": "Anastasija Kuz'mina", "text": "Biografia.\nSorella del biatleta Anton \u0160ipulin e moglie del fondista israeliano Daniel Kuzmin, che \u00e8 anche suo allenatore, ha esordito in Coppa del Mondo il 7 gennaio 2006 nella sprint di Oberhof (63\u00aa), ha conquistato il primo podio il 17 dicembre 2009 nell'individuale di Pokljuka e la prima vittoria il 10 dicembre 2010 nella sprint di Hochfilzen.\nIn carriera ha preso parte a tre edizioni dei Giochi olimpici invernali, (1\u00aa nella sprint, 39\u00aa nell'individuale, 2\u00aa nell'inseguimento, 8\u00aa nella partenza in linea, 13\u00aa nella staffetta), (1\u00aa nella sprint, 27\u00aa nell'individuale, 6\u00aa nell'inseguimento, 26\u00aa nella partenza in linea, 5\u00aa nella staffetta mista) e (13\u00aa nella sprint, oro nella partenza in linea, argento nell'inseguimento e nell'individuale, 20\u00aa nella staffetta mista), e a sette dei Campionati mondiali, vincendo tre medaglie.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSP = sprint\nPU = inseguimento\nMS = partenza in linea"}
{"id": "2819358", "revid": "3115", "url": "https://it.wikipedia.org/wiki?curid=2819358", "title": "Gelnica", "text": "Gelnica (in ungherese \"G\u00f6lnicb\u00e1nya\", in tedesco \"G\u00f6llnitz\") \u00e8 una citt\u00e0 della Slovacchia, capoluogo del distretto omonimo, nella regione di Ko\u0161ice."}
{"id": "2819360", "revid": "26630", "url": "https://it.wikipedia.org/wiki?curid=2819360", "title": "Teatro greco", "text": "Per teatro greco si intende l'arte teatrale nel periodo della Grecia classica, in particolare il V secolo a.C., periodo a cui risale la quasi totalit\u00e0 delle opere teatrali oggi conosciute. Gli ateniesi della Atene classica, per i quali le rappresentazioni erano non solo uno spettacolo ma anche una cerimonia religiosa, conoscevano tre tipi di opere teatrali: la tragedia, la commedia e il dramma satiresco.\nLe rappresentazioni teatrali avvenivano ad Atene in occasione di tre feste in onore di Dioniso (dio del teatro, nonch\u00e9 dell'estasi, del vino e della liberazione dei sensi) che si tenevano nel corso dell'anno: le Grandi Dionisie, le Lenee e le Dionisie rurali. Il teatro, dato il suo vasto seguito, divenne veicolo di diffusione di idee e problematiche nella vita politica e culturale della Atene democratica.\nCaratteristiche.\nOrigini.\nSecondo la tradizione, il primo uomo di teatro sarebbe stato Tespi, un personaggio semileggendario che sarebbe giunto ad Atene dall'Icaria, verso il VI secolo a.C., portando sul suo carro i primi attrezzi di scena, arredi scenografici, costumi e maschere teatrali. Tuttavia, storicamente, il nucleo attorno al quale si svilupparono la tragedia e la commedia fu il coro. Quest'ultimo trae la sua origine, verosimilmente, da canti corali che venivano eseguiti precedentemente alla nascita del teatro. Scrive Aristotele nella \"Poetica\" che la tragedia nacque dall'improvvisazione, e precisamente \"da coloro che intonano il ditirambo\", un canto corale in onore di Dioniso.\nGli studiosi hanno formulato una serie di ipotesi riguardo al modo in cui si sia compiuta, nel VI secolo a.C., l'evoluzione dal ditirambo alla tragedia. Pur con numerose incertezze e dubbi, in generale si ritiene che gradualmente il corifeo (ossia il capo del coro, che fungeva da guida per gli altri) abbia cominciato a differenziarsi dal resto del coro, distaccandosene e cominciando a dialogare con esso, diventando cos\u00ec un vero e proprio personaggio. Questo dialogo tra il coro e il personaggio sarebbe dunque alla base della nascita del teatro. Ecco dunque che a partire da un canto epico-lirico, nacquero gradatamente i primi spettacoli teatrali (secondo il Marmor Parium, le prime rappresentazioni teatrali organizzate si ebbero ad Atene attorno al 534 a.C.). Mentre nasceva e si strutturava la tragedia vera e propria, lo spirito pi\u00f9 popolare dei riti e delle danze dionisiache sopravvisse nel dramma satiresco. Quanto alla commedia, il suo coro nacque alcuni decenni dopo la tragedia dal \"k\u00f2mos\", il corteo associato alle falloforie (feste di fertilit\u00e0 che si svolgevano per la semina e il lavoro nei campi) e alle ritualit\u00e0 simposiache, divenendo la controparte comica del coro tragico.\nI generi teatrali.\nLa tragedia.\nLa tragedia greca rappresenta una vicenda, quasi sempre presa dalla mitologia, riguardante uno o pi\u00f9 uomini o semidei. Scrive Aristotele nella \"Poetica\" che scopo della tragedia \u00e8 suscitare negli spettatori sentimenti di piet\u00e0 e paura, arrivando in questo modo alla purificazione da queste passioni. Viene raccontato, per esempio, il terribile dilemma di Oreste (cui viene ordinato dal dio Apollo di uccidere la propria madre Clitennestra, colpevole di aver ucciso il proprio marito e padre di Oreste), o la vicenda delle Baccanti, o il dramma di Antigone, che decide di seppellire il proprio fratello Polinice nonostante il divieto imposto dal re di Tebe. Il pubblico gi\u00e0 conosceva la vicenda nelle sue linee generali (essendo parte del mito), ma ci\u00f2 che non poteva sapere era come la storia sarebbe stata nuovamente interpretata, raccontata e magari modificata dal drammaturgo.\nI pi\u00f9 importanti e riconosciuti autori di tragedie vissero tutti nel V secolo a.C.:\nLa tragedia inizia generalmente (ma non sempre) con un prologo da parte di un personaggio, che ha la funzione di introdurre l'argomento del dramma; segue la parodo, ossia il canto con il quale entra in scena il coro. L'azione scenica vera e propria si dispiega quindi tramite gli attori attraverso tre o pi\u00f9 episodi, intervallati dagli stasimi (intermezzi in cui il coro tramite canti e danze commenta, illustra o analizza la situazione che si sta sviluppando sulla scena). L'ultima scena, il finale della vicenda, \u00e8 chiamata esodo.\nNon tutti gli eventi del dramma venivano rappresentati sulla scena; quelli pi\u00f9 violenti (in particolare gli omicidi) avvenivano infatti fuori di essa. Gli spettatori prendevano coscienza dell'avvenimento tramite l'annuncio di un personaggio che aveva assistito all'evento, oppure tramite le urla provenienti da fuori scena.\nDopo il V secolo a.C., la tragedia continu\u00f2 con Agatone e altri autori, ma di essi non ci sono rimaste opere.\nLa commedia.\nSecondo la testimonianza di Aristotele, furono i siracusani Formide ed Epicarmo i primi autori di testi teatrali comici, di conseguenza la commedia siracusana precederebbe quella attica. Anche in altre citt\u00e0 si erano sviluppate forme di spettacolo burlesche, come le farse di Megara, composte di danze e scherzi. Tuttavia tali testi non ci sono pervenuti, rendendo quindi impossibile un giudizio su di essi.\nPer quanto riguarda la commedia attica, essa si svilupp\u00f2 ad Atene circa mezzo secolo dopo la tragedia e sicuramente i due generi si influenzarono a vicenda. Il genere comico (che, a differenza del tragico, utilizzava trame e personaggi non presi dal mito ma inventati dall'autore stesso) si svilupp\u00f2 e modific\u00f2 nel corso di alcuni secoli, tanto che i filologi della biblioteca di Alessandria suddivisero la commedia greca in tre fasi:\nDella commedia greca ci sono giunti i testi di solo due autori:\nLa commedia antica \u00e8 fortemente incentrata su Atene e sulle sue problematiche, tanto che le sue trame spesso prendono di mira i personaggi pi\u00f9 in vista della citt\u00e0 a quei tempi (Cleone, Socrate, Euripide), deridendoli o criticandoli. Sono inoltre presenti numerosi elementi fantastici e immaginifici. Aristofane, considerato il pi\u00f9 grande autore della commedia antica, \u00e8 anche l'unico di cui ci siano rimasti testi, nonostante anche altri autori, per esempio Cratino, fossero molto apprezzati.\nLa commedia di mezzo prende buona parte del IV secolo a.C., ma ci \u00e8 sostanzialmente ignota, non essendo rimaste opere. I suoi maggiori esponenti furono Antifane, Anassandride e Alessi. Pare che in questo tipo di commedia le trame legate all'attualit\u00e0 siano andate declinando (probabilmente anche a causa del mutato periodo storico: la lunga guerra del Peloponneso si era conclusa con la sconfitta di Atene e la perdita del suo primato sulle \"poleis\" greche), sostituite da opere non pi\u00f9 impegnate politicamente o da parodie di episodi mitologici.\nL'ultima fase della commedia attica fu la commedia nuova, che coincide con l'et\u00e0 ellenistica. Essa completa il suo spostamento dall'analisi dei problemi pubblici all'universo dell'individuo. I personaggi riproducono dei \"tipi\" secondo uno schema poi divenuto classico e adottato dalla commedia latina e, pi\u00f9 tardi, dalla commedia dell'arte e dalle opere moderne: i giovani innamorati, il vecchio scorbutico, lo schiavo astuto, il crapulone. Il maggiore esponente della commedia nuova era considerato Menandro, l'unico di cui, grazie ad alcuni ritrovamenti archeologici, possediamo alcune opere.\nIl dramma satiresco.\nIl dramma satiresco era una rappresentazione di tipo comico, di solito messa in scena dopo le tragedie, allo scopo di risollevare l'animo degli spettatori, incupito dagli eventi tragici. Autori dei drammi satireschi erano di solito gli autori di tragedie e non di commedie, e la sua caratteristica principale era che il coro era sempre composto da uomini travestiti da satiri, dal comportamento comico, in quanto caratterizzato da pavidit\u00e0, smargiasseria, golosit\u00e0. Per esempio, negli \"Spettatori o atleti ai giochi istmici\" di Eschilo, essi sono atleti, mentre nel \"Ciclope\" di Euripide, essi sono i servitori di Polifemo in una parodia del celebre episodio dell\"Odissea\" di Omero.\nIl dramma satiresco come genere teatrale cominci\u00f2 a declinare gi\u00e0 in tempi antichi. Oggi, oltre a vari frammenti, ne conosciamo solo uno completo (\"Il ciclope\" di Euripide) e circa i tre quarti di un altro (\"I cercatori di tracce\" di Sofocle), cui manca per\u00f2 il finale.\nIl coro.\nIl coro, presente in tutti e tre i generi teatrali dell'antica Grecia, rappresenta un personaggio collettivo, che partecipa alla vicenda tanto quanto gli attori stessi. Per esempio, nella tragedia \"Agamennone\" di Eschilo, esso \u00e8 formato da un gruppo di anziani notabili di Argo; nelle \"Baccanti\" di Euripide esso \u00e8 costituito appunto dalle sfrenate menadi, e nell\"Elena\" dello stesso autore, il coro \u00e8 formato da un gruppo di giovani schiave greche. In alcuni casi il coro \u00e8 suddiviso in due semicori, come nella commedia \"Lisistrata\" di Aristofane.\nNel periodo ellenistico gli attori recitavano su un palco rialzato, mentre il coro stava nella sottostante orchestra, tuttavia in precedenza, al tempo dei grandi tragici (V secolo a.C.), non \u00e8 noto se tale palco fosse effettivamente presente, o se attori e coro recitassero insieme nell'orchestra; gli studiosi sono divisi a tal proposito, anche se sembra pi\u00f9 probabile che attori e coro recitassero nello stesso spazio, viste le numerose occasioni in cui essi si avvicinano tra loro o escono dalle stesse uscite. Il coro entrava nell'orchestra all'inizio dello spettacolo e vi restava per tutta la durata della rappresentazione. Durante le parti riservate agli attori \u00e8 probabile che il coro restasse ai margini dell'orchestra, mentre durante la \"parodos\" (il canto di ingresso) e i cosiddetti stasimi esso eseguiva canti e danze.\nEssendo alla base della nascita del teatro, nelle opere pi\u00f9 antiche il coro ha un'importanza fondamentale e interagisce spesso con gli attori (basti pensare alle tragedie di Eschilo). Col passare del tempo per\u00f2 esso and\u00f2 sempre pi\u00f9 defilandosi, tanto che nelle ultime tragedie di Euripide (fine del V secolo a.C., circa sessant'anni dopo Eschilo) esso \u00e8 spesso del tutto avulso dall'azione, costituito da un gruppo di persone che nulla hanno a che vedere con la vicenda e si limitano a osservarla e commentarla. Il coro, com'era inizialmente inteso, alla fine scomparve completamente, sostituito da intermezzi cantati, intercambiabili tra uno spettacolo e un altro. Le opere della commedia nuova, databile alla seconda met\u00e0 del IV secolo a.C., sono infatti prive di coro.\nGli attori e la maschera.\nGli attori, esclusivamente uomini anche nelle parti femminili (perch\u00e9 le donne non potevano recitare), indossavano maschere che li rendevano riconoscibili anche a grande distanza. Tali maschere avevano il difetto di azzerare qualsiasi possibilit\u00e0 di espressione facciale, ma con la distanza tra attori e pubblico tipica dei teatri greci (spesso di svariate decine di metri) il viso non sarebbe stato comunque visibile. Le maschere non amplificavano la voce: per farsi sentire gli attori potevano fare affidamento solo sulle proprie capacit\u00e0 vocali e sull'ottima acustica dei teatri.\nGli edifici teatrali.\nI teatri erano in genere costruiti sul fianco di una collina, per sfruttarne il pendio naturale. Alla base c'era un ampio terreno circolare detto orchestra, da cui si dipartivano su un lato i sedili per gli spettatori, che avevano dunque una visuale dall'alto. Sul lato opposto dell'orchestra c'era la scenografia (bench\u00e9 alcune opere non ne richiedessero una), con un'entrata al centro di essa. Vi erano poi due ulteriori entrate dette \"parodoi\" (o \"eisodoi\"), due corridoi coperti posti tra le gradinate del pubblico e la scenografia, utilizzati da attori e coro per le entrate e le uscite. Come gi\u00e0 accennato, non \u00e8 chiaro se nel V secolo a.C. esistesse un palco rialzato per gli attori, o se questi, insieme al coro, recitassero nell'orchestra. Pare per\u00f2 pi\u00f9 probabile questa seconda ipotesi. Ad Atene le rappresentazioni avvenivano al teatro di Dioniso; altri esempi notevoli di teatri greci antichi sono il teatro di Epidauro o quello di Siracusa.\nL'organizzazione teatrale ad Atene.\nAd Atene e dintorni le rappresentazioni teatrali si tenevano in occasione di tre festivit\u00e0 nel corso dell'anno, dedicate a Dioniso, dio del teatro. Nel corso di tali festivit\u00e0 si tenevano le rappresentazioni teatrali, spesso assai costose, che erano di tipo competitivo: alla fine delle rappresentazioni una giuria di cittadini nominati per sorteggio decretava una classifica. Le feste durante le quali avvenivano le rappresentazioni teatrali erano:\nLe Grandi Dionisie.\nOgni anno, nel mese di Elafebolione (la fine di marzo), ad Atene si svolgevano le Grandi Dionisie, una festa in onore di Dioniso all'interno delle quali si organizzavano le manifestazioni teatrali. Tale festa era organizzata dallo Stato e l'arconte eponimo, appena assunta la carica, provvedeva a scegliere tre dei cittadini pi\u00f9 ricchi ai quali affidare la \"coregia\", ossia l'allestimento di uno spettacolo teatrale. Nell'Atene democratica in effetti i cittadini pi\u00f9 abbienti erano tenuti a finanziare servizi pubblici come liturgia, ossia come tassa speciale. Oltre alla coregia una delle liturgie pi\u00f9 importanti era ad esempio l'allestimento di una nave per la flotta, la trierarchia.\nDurante le Dionisie si svolgeva una gara fra tre autori, scelti dall'arconte eponimo forse sulla base di un copione provvisorio, ognuno dei quali doveva presentare una tetralogia composta di tre tragedie e un dramma satiresco; ogni tetralogia veniva recitata nello stesso giorno a partire dal mattino fino al pomeriggio inoltrato, cos\u00ec che le rappresentazioni tragiche duravano tre giorni, mentre il quarto giorno era dedicato alla messa in scena di cinque commedie, che costituivano una competizione separata, riservata alle opere comiche. Alla fine dei tre giorni di gara si attribuiva un premio al miglior autore, al miglior attore e al miglior coro. Il sistema utilizzato prevedeva che le giurie fossero composte da dieci persone (non esperti, ma cittadini comuni estratti a sorte secondo una procedura piuttosto complessa). Al termine delle rappresentazioni, i giurati ponevano in un'urna una tavoletta con scritto il nome del vincitore prescelto. Infine venivano estratte a sorte cinque tavolette, e solo in base a quelle veniva proclamato il vincitore. In questo modo la classifica finale era influenzata non solo dalla scelta dei giurati, ma anche in parte dalla sorte.\nLa fama che le Dionisie avevano raggiunto era tale che numerose persone provenivano anche da altre citt\u00e0 per assistere alle rappresentazioni. Pare che il teatro di Dioniso, dove venivano messi in scena gli spettacoli, potesse ospitare tra i 14 000 e i 17 000 spettatori.\nLe Lenee.\nUn'altra festivit\u00e0 nella quale venivano rappresentate opere tragiche era quella delle Lenee, che si tenevano nel mese di Gamelione (gennaio). Anche qui le rappresentazioni avvenivano al teatro di Dioniso, ma il pubblico era esclusivamente ateniese, dal momento che la navigazione era interdetta per tutta la stagione invernale a causa delle proibitive condizioni meteorologiche. Inizialmente alle Lenee si rappresentavano cinque commedie, poi, nel tardo V secolo, si cominci\u00f2 a rappresentare anche tragedie: due autori presentavano due tragedie a testa.\nLe Dionisie rurali.\nLe Dionisie rurali erano feste che si svolgevano in inverno nei demi intorno ad Atene. Al loro interno, si facevano rappresentazioni teatrali di importanza minore. Recandosi nei vari demi, un appassionato poteva assistere a numerose rappresentazioni l'anno.\nIl teatro e la \"polis\".\nIl teatro era per i greci uno spettacolo di massa, ma anche un rituale di grande rilevanza religiosa e sociale, considerato uno strumento di educazione nell'interesse della comunit\u00e0. Data la regolarit\u00e0 delle rappresentazioni e la grande partecipazione del pubblico, il teatro assunse la funzione di cassa di risonanza per le idee, i problemi e la vita politica e culturale della Atene democratica: questo vale soprattutto per la commedia, che poteva trattare direttamente i problemi dell'attualit\u00e0, ma anche per la tragedia, che pur parlando di un passato mitico poteva farsi metafora dei problemi profondi della societ\u00e0 ateniese. Agli spettacoli la popolazione partecipava in massa e forse gi\u00e0 nel V secolo a.C. erano ammessi anche donne, bambini e schiavi (\u00e8 accertato che le donne fossero ammesse nel IV secolo a.C., ma per il V secolo si tratta solo di un'ipotesi). Quando il costo per gli spettacoli si fece sensibile, fu istituito un prezzo d'ingresso, affiancato per\u00f2 dal cosiddetto teorico, un fondo speciale per pagare il biglietto ai meno abbienti."}
{"id": "2819362", "revid": "124808", "url": "https://it.wikipedia.org/wiki?curid=2819362", "title": "La Biondina", "text": ""}
{"id": "2819367", "revid": "793215", "url": "https://it.wikipedia.org/wiki?curid=2819367", "title": "Alfidii", "text": ""}
{"id": "2819368", "revid": "288300", "url": "https://it.wikipedia.org/wiki?curid=2819368", "title": "Simon Busk Poulsen", "text": ""}
{"id": "2819376", "revid": "1573940", "url": "https://it.wikipedia.org/wiki?curid=2819376", "title": "Charina bottae", "text": "Charina bottae () \u00e8 un serpente della famiglia Boidae diffuso in Nord America, comunemente noto come boa di gomma o boa caucci\u00f9. Il nome \"bottae\" \u00e8 un omaggio al chirurgo, esploratore e naturalista italiano Paolo Botta.\nDistribuzione e habitat.\nLa specie \u00e8 presente nel Canada sud-occidentale e negli Stati Uniti occidentali.."}
{"id": "2819378", "revid": "288300", "url": "https://it.wikipedia.org/wiki?curid=2819378", "title": "Flemming S\u00f8gaard Povlsen", "text": ""}
{"id": "2819379", "revid": "288300", "url": "https://it.wikipedia.org/wiki?curid=2819379", "title": "Flemming Sogaard Povlsen", "text": ""}
{"id": "2819392", "revid": "124123", "url": "https://it.wikipedia.org/wiki?curid=2819392", "title": "Alexandre Bilodeau", "text": "Biografia.\nStagioni 2005-2009.\nIn Coppa del Mondo esord\u00ec il 14 dicembre 2005 a Tignes (11\u00ba) e ottenne la prima vittoria, nonch\u00e9 primo podio, il 7 gennaio 2006 a Mont Gabriel. Il mese successivo esord\u00ec ai Giochi olimpici invernali a , giungendo 11\u00ba nelle gobbe.\nPrese parte alla sua prima rassegna iridata a Madonna di Campiglio 2007, dove fu 14\u00ba nelle gobbe e 5\u00ba nelle gobbe in parallelo. Due anni dopo, ai Mondiali di Inawashiro 2009, vinse la medaglia d'oro nelle gobbe in parallelo e inoltre giunse 8\u00ba nelle gobbe. Al termine della stagione conquist\u00f2 sia la Coppa del Mondo generale sia la coppa di specialit\u00e0 nelle gobbe.\nStagioni 2010-2014.\nAlle Olimpiadi di vinse la medaglia d'oro nelle gobbe, mentre l'anno successivo ai Mondiali di Deer Valley conquist\u00f2 la medaglia d'oro nelle gobbe in parallelo e la medaglia d'argento nelle gobbe.\nAi Mondiali di Voss-Myrkdalen 2013 vinse nuovamente due medaglie: l'oro nelle gobbe in parallelo e l'argento nelle gobbe. L'anno seguente prese parte alle Olimpiadi di , dove si conferm\u00f2 campione olimpico, vincendo la medaglia d'oro nelle gobbe. Al termine di quella stagione annunci\u00f2 il ritiro dalle competizioni.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nMO = gobbe\nDM = gobbe in parallelo"}
{"id": "2819393", "revid": "287204", "url": "https://it.wikipedia.org/wiki?curid=2819393", "title": "Antonio Carlos", "text": ""}
{"id": "2819394", "revid": "767487", "url": "https://it.wikipedia.org/wiki?curid=2819394", "title": "Englar alheimsins", "text": "Englar alheimsins \u00e8 un film del 2000 diretto da Fri\u00f0rik \u00de\u00f3r Fri\u00f0riksson e interpretato da Ingvar E. Sigur\u00f0sson, che fu nominato per gli European Film Awards come migliore attore.\nLa storia \u00e8 basata sul romanzo di Einar M\u00e1r Gu\u00f0mundsson, una storia semi-immaginaria su suo fratello P\u00e1lmi \u00d6rn Gu\u00f0mundsson (chiamato P\u00e1ll nel libro e nel film).\nTrama.\n\u00c8 la storia di un uomo islandese e della sua lenta discesa nella pazzia. incontra Dagn\u00fd, che sar\u00e0 poi la causa principale della sua caduta. Sprofondando sempre di pi\u00f9 e diventando sempre pi\u00f9 aggressivo, i suoi genitori si trovano costretti a mandarlo in un ospedale psichiatrico. Qui conoscer\u00e0 individui singolari come Viktor, un uomo che si crede Adolf Hitler, o \u00d3li Beatle che crede di aver scritto tutte le canzoni dei Beatles e di averle trasmesse loro telepaticamente.\nColonna sonora.\nLa colonna sonora del film, oltre alle composizioni di Hilmar \u00d6rn Hilmarsson, \u00e8 stata composta dalla band molto conosciuta Sigur R\u00f3s: di loro si trovano \"B\u00edum B\u00edum Bambal\u00f3\" e \"D\u00e1narfregnir Og Jar\u00f0arfarir\". Aggiungendo un interessante elemento sono presenti, miscelate nel film, diverse canzoni rock americane; tuttavia, queste ultime non sono state inserite nella colonna sonora del cd pubblicato."}
{"id": "2819398", "revid": "164044", "url": "https://it.wikipedia.org/wiki?curid=2819398", "title": "Mj\u00f8ndalen Idrettsforening", "text": "Il Mj\u00f8ndalen Idrettsforening \u00e8 una societ\u00e0 polisportiva con sede a Mj\u00f8ndalen, in Norvegia. Dal 2022 milita in 1. divisjon, la seconda serie del campionato di calcio norvegese.\nFondato nel 1910 ha diverse sezioni che si occupano di calcio, bandy, pallamano, ginnastica.\nLa sezione calcistica vanta 3 vittorie in Norgesmesterskapet e 3 partecipazioni nelle coppe Europee; in queste manifestazioni si segnala una vittoria sul campo del Werder Brema nella Coppa UEFA 1987-1988.\nIl 26 novembre 2014 conquista la promozione in Eliteserien, la massima serie del campionato di calcio norvegese, battendo nello spareggio promozione il Brann, dopo aver conquistato la 3\u00aa posizione nella 1. divisjon, la seconda serie del calcio norvegese.\nRosa.\n\"Rosa aggiornata al 30 agosto 2019.\""}
{"id": "2819399", "revid": "43204", "url": "https://it.wikipedia.org/wiki?curid=2819399", "title": "Mj\u00f8ndalen IF", "text": ""}
{"id": "2819400", "revid": "43204", "url": "https://it.wikipedia.org/wiki?curid=2819400", "title": "Mj\u00f8ndalen I.F.", "text": ""}
{"id": "2819401", "revid": "43204", "url": "https://it.wikipedia.org/wiki?curid=2819401", "title": "Mjondalen IF", "text": ""}
{"id": "2819402", "revid": "288300", "url": "https://it.wikipedia.org/wiki?curid=2819402", "title": "Brian Priske Pedersen", "text": ""}
{"id": "2819403", "revid": "43530", "url": "https://it.wikipedia.org/wiki?curid=2819403", "title": "Virtua cop 2", "text": ""}
{"id": "2819404", "revid": "1305772", "url": "https://it.wikipedia.org/wiki?curid=2819404", "title": "Other Worlds", "text": ""}
{"id": "2819405", "revid": "110157", "url": "https://it.wikipedia.org/wiki?curid=2819405", "title": "Trebi\u0161ov", "text": "Trebi\u0161ov (in ungherese \"T\u0151keterebes\", in tedesco \"Trebischau\") \u00e8 una citt\u00e0 della Slovacchia, capoluogo del distretto omonimo, nella regione di Ko\u0161ice."}
{"id": "2819428", "revid": "92723", "url": "https://it.wikipedia.org/wiki?curid=2819428", "title": "Michalovce", "text": "Michalovce (in ungherese \"Nagymih\u00e1ly\", in tedesco \"Gro\u00dfmichel\") \u00e8 una citt\u00e0 della Slovacchia, capoluogo del distretto omonimo, nella regione di Ko\u0161ice.\nHa dato i natali al poeta e presbitero Gorazd Zvonick\u00fd (1913-1995).\nA tre chilometri dalla citt\u00e0 si trova il grande lago artificiale di Zempl\u00ednska \u0161\u00edrava, meta turistica."}
{"id": "2819437", "revid": "1305772", "url": "https://it.wikipedia.org/wiki?curid=2819437", "title": "CRYSTAL", "text": "CRYSTAL \u00e8 un programma di chimica quantistica per effettuare calcoli ab initio, sviluppato prevalentemente per calcoli su cristalli (3 dimensioni), superfici (2 dimensioni) e polimeri (1 dimensione) grazie all'utilizzo della simmetria traslazione; pu\u00f2 essere inoltre utilizzato per calcoli su singole molecole.\n\u00c8 stato scritto da V.R. Saunders, Roberto Dovesi, C. Roetti, R. Orlando, C.M. Zicovich-Wilson, N.M. Harrison, K. Doll, B. Civalleri, I.J. Bush, Ph. D'Arco, and M. Llunell e sviluppato presso il Gruppo di Chimica Teorica dell'Universit\u00e0 degli Studi di Torino ed il Computational Materials Group al Daresbury Laboratory presso Warrington in Cheshire, Inghilterra.\nLa versione corrente \u00e8 CRYSTAL09, distribuita a febbraio 2010; versioni precedenti sono CRYSTAL88, CRYSTAL92, CRYSTAL95, CRYSTAL98, CRYSTAL03 e CRYSTAL06.\nStruttura del programma.\nIl programma \u00e8 costituito da due moduli: \"crystal\" e \"properties\".\nIl modulo \"crystal\" \u00e8 dedicato ai calcoli SCF, all'ottimizzazione della geometria e a calcoli delle frequenze per le strutture fornite in input.\nAlla fine del calcolo SCF il modulo crystal scrive le informazioni sul sistema cristallino in esame e sulle sue funzioni d'onda come dati sequenziali non-formattati in Fortran unit 9 e come dati formattati in Fortran unit 98.\nLe propriet\u00e0 elettronico e l'analisi delle funzioni d'onda viene eseguita dal modulo \"properties\"\nIl principale punto di forza del codice CRYSTAL \u00e8 dato dallo sfruttamento profondo e ottimizzato della simmetria, ad ogni livello di calcolo (sia SCF che calcoli di frequenze e gradienti). Ci\u00f2 permette una significativa riduzione del costo computazionale per i sistemi periodici.\nBackground Teorico.\nIl metodo Hartree-Fock per sistemi periodici.\nC. Pisani and R. Dovesi, \"Exact exchange Hartree-Fock calculations for periodic systems.\"\nI. Illustration of the method.\nInt. J. Quantum Chem. 17 (1980) 501\nV.R. Saunders, \n\"Ab Initio Hartree-Fock Calculations for periodic systems.\"\nFaraday Symp. Chem. Soc. 19 (1984) 79-84\nC.Pisani, R.Dovesi and C.Roetti, \n\"Hartree-Fock ab-initio of crystalline systems,\"\nLecture Notes in Chemistry, Vol. 48, Spinger Verlag, Heidelberg, (1988)\nIl problema di Coulomb.\nR. Dovesi, C. Pisani, C. Roetti and V.R. Saunders,\n\"Treatment of Coulomb interactions in Hartree-Fock calculations of periodic systems.\"\nPhys. Rev. B28 (1983) 5781-5792\nV.R.Saunders, C.Freyria Fava, R.Dovesi, L.Salasco and C.Roetti,\n\"On the electrostatic potential in crystalline systems where the charge density is expanded in Gaussian Functions\"\nMolecular Physics 77 (1992) 629-665\nV.R.Saunders, C.Freyria Fava, R.Dovesi and C.Roetti,\n\"On the electrostatic potential in linear periodic polymers.\"\nComputer Physics Communications, 84 (1994) 156-172\nProblemi di scambio.\nM.Caus\u00e0, R.Dovesi, R.Orlando, C.Pisani and V.R.Saunders,\n\"Treatment of the exchange interactions in Hartree-Fock LCAO calculation of periodic systems.\"\nJ. Phys. Chem 92 (1988) 909\nSimmetria.\nR. Dovesi, \n\"On the role of symmetry in the ab initio Hartree-Fock linear combination of atomic orbitals treatment of periodic systems.\"\nInt. J. Quantum Chem. 29 (1986) 1755\nC. Zicovich-Wilson and R. Dovesi, \n\"On the use of Symmetry Adapted Crystalline Orbitals in SCF-LCAO periodic calculations. I. The construction of the Symmetrized Orbitals.\" \nInt. J. Quantum Chem. 67 (1998) 299-309\nC. Zicovich-Wilson and R. Dovesi, \n\"On the use of Symmetry Adapted Crystalline Orbitals in SCF-LCAO periodic calculations. II. Implementation of the Self-Consistent-Field scheme and examples.\"\nInt. J. Quantum Chem. 67 (1998) 309-320\nImplementazione DFT.\nM.Causa`, R.Dovesi, C.Pisani, R.Colle and A.Fortunelli\nCorrelation correction to the Hartree-Fock total energy of solids.\nPhys. Rev., B 36, 891, 1987\nM.D. Towler, M. Causa' and A. Zupan\nDensity functional Theory in periodic systems using local gaussian basis sets.\nComp. Phys. Comm. 98, 181 (1996)\nImplementazione dei gradienti analitici.\nK. Doll, V.R. Saunders, N.M. Harrison\nAnalytical Hartree-Fock gradients for periodic systems.\nInt. J. Quantum Chem. 82, 1-13 (2001)\nK. Doll, R. Dovesi, R. Orlando\nAnalytical Hartree-Fock gradients with respect to the cell parameter \nfor systems periodic in three dimensions.\nTheor. Chem. Acc. 112, 394-402 (2004).\nOttimizzazione della geometria.\nB. Civalleri, Ph. D'Arco, R. Orlando, V.R. Saunders, R. Dovesi\nHartree-Fock geometry optimisation of periodic systems with the CRYSTAL code.\nChem. Phys. Lett. 348, 131-138 (2001)\nFunzioni di Wannier Localizzate.\nC.M. Zicovich-Wilson, R. Dovesi and V.R. Saunders\nA general method to obtain well localized Wannier functions for \ncomposite energy bands in LCAO periodic calculations.\nJ. Chem. Phys. 115, 9708-9718 (2001).\nFrequenze vibrazionali a Gamma.\nF. Pascale, C.M. Zicovich-Wilson, F. Lopez Gejo, B. Civalleri, R. Orlando, R. Dovesi\nThe calculation of vibrational frequencies of crystalline compounds.\nand its implementation in the CRYSTAL code\nJ. Comput. Chem. 25, 888-897 (2004).\nC.M. Zicovich-Wilson, F. Pascale, C. Roetti, V.R. Saunders, R. Orlando, R. Dovesi\nCalculation of vibration frequencies of alpha-quartz: the effect of hamiltonian\nand basis set.\nJ. Comput. Chem.25, 1873-1881 (2004).\nCalcolo della costante dielettrica.\nC. Darrigan, M. Rerat, G. Mallia, R. Dovesi \nImplementation of the finite field perturbation method in the CRYSTAL \nprogram for calculating the dielectric constant of periodic systems.\nJ. Comp. Chem. 24, 1305-1312 (2003).\nCalcolo di propriet\u00e0 di materiali cristallini.\nC.Pisani \nQuantum-Mechanical Ab-initio calculation of the Properties of Crystalline Materials,\nLecture Notes in Chemistry, Vol. 67, Spinger Verlag, Heidelberg, 1996"}
{"id": "2819442", "revid": "1573940", "url": "https://it.wikipedia.org/wiki?curid=2819442", "title": "Athl\u012btikos Gymnastikos Syllogos Kastorias Kastoria", "text": "L'Athl\u012btikos Gymnastikos Syllogos Kastorias Kastoria (in greco: \u0391\u03b8\u03bb\u03b7\u03c4\u03b9\u03ba\u03cc\u03c2 \u0393\u03c5\u03bc\u03bd\u03b1\u03c3\u03c4\u03b9\u03ba\u03cc\u03c2 \u03a3\u03cd\u03bb\u03bb\u03bf\u03b3\u03bf\u03c2 \u039a\u03b1\u03c3\u03c4\u03bf\u03c1\u03b9\u03ac\u03c2 \u039a\u03b1\u03c3\u03c4\u03bf\u03c1\u03b9\u03ac), pi\u00f9 comunemente Kastoria, \u00e8 una societ\u00e0 calcistica greca con sede nella citt\u00e0 di Kastoria.\nHa partecipato alla massima serie nazionale tra il 1975 ed il 1983 e nel 1997. Nel 1980 ha conquistato la vittoria nella Coppa di Grecia battendo in finale l'Iraklis e quindi accedendo alla Coppa delle Coppe 1980-1981.\nAttualmente milita nella Gamma Ethniki, la terza serie del campionato greco."}
{"id": "2819443", "revid": "1543377", "url": "https://it.wikipedia.org/wiki?curid=2819443", "title": "Hannah Kearney", "text": "\u00c8 sorella dell'hockeista su ghiaccio Denny Kearney.\nBiografia.\nIn Coppa del Mondo esord\u00ec l'11 gennaio 2003 a Mont-Tremblant (26\u00aa nelle gobbe), ottenne il primo podio il 6 dicembre 2003 a Ruka (3\u00aa nelle gobbe) e la prima vittoria il 22 febbraio 2004 a Naeba nella medesima disciplina.\nAnnunci\u00f2 il ritiro dalle competizioni al termine della stagione 2014-15.\nIn carriera partecip\u00f2 a tre edizioni dei Giochi olimpici invernali, (22\u00aa nelle gobbe), (1\u00aa nelle gobbe), (3\u00aa nelle gobbe), e cinque dei Campionati mondiali, vincendo otto medaglie.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nMO = gobbe\nDM = gobbe in parallelo"}
{"id": "2819444", "revid": "461603", "url": "https://it.wikipedia.org/wiki?curid=2819444", "title": "Kastoria FC", "text": ""}
{"id": "2819465", "revid": "287204", "url": "https://it.wikipedia.org/wiki?curid=2819465", "title": "Campionato del mondo di ciclismo su strada 1921", "text": ""}
{"id": "2819466", "revid": "287204", "url": "https://it.wikipedia.org/wiki?curid=2819466", "title": "Campionato del mondo di ciclismo su strada 1922", "text": ""}
{"id": "2819467", "revid": "287204", "url": "https://it.wikipedia.org/wiki?curid=2819467", "title": "Campionato del mondo di ciclismo su strada 1923", "text": ""}
{"id": "2819468", "revid": "287204", "url": "https://it.wikipedia.org/wiki?curid=2819468", "title": "Campionato del mondo di ciclismo su strada 1924", "text": ""}
{"id": "2819470", "revid": "287204", "url": "https://it.wikipedia.org/wiki?curid=2819470", "title": "Campionato del mondo di ciclismo su strada 1925", "text": ""}
{"id": "2819471", "revid": "287204", "url": "https://it.wikipedia.org/wiki?curid=2819471", "title": "Campionato del mondo di ciclismo su strada 1926", "text": ""}
{"id": "2819473", "revid": "287204", "url": "https://it.wikipedia.org/wiki?curid=2819473", "title": "Campionato del mondo di ciclismo su strada 1927", "text": ""}
{"id": "2819475", "revid": "287204", "url": "https://it.wikipedia.org/wiki?curid=2819475", "title": "Campionato del mondo di ciclismo su strada 1928", "text": ""}
{"id": "2819477", "revid": "287204", "url": "https://it.wikipedia.org/wiki?curid=2819477", "title": "Campionato del mondo di ciclismo su strada 1929", "text": ""}
{"id": "2819479", "revid": "110157", "url": "https://it.wikipedia.org/wiki?curid=2819479", "title": "Sobrance", "text": "Sobrance (in ungherese: \"Szobr\u00e1nc\", in tedesco: \"Sobranz\") \u00e8 una citt\u00e0 della Slovacchia, capoluogo del distretto omonimo, nella regione di Ko\u0161ice."}
{"id": "2819480", "revid": "287204", "url": "https://it.wikipedia.org/wiki?curid=2819480", "title": "Campionato del mondo di ciclismo su strada 1930", "text": ""}
{"id": "2819482", "revid": "287204", "url": "https://it.wikipedia.org/wiki?curid=2819482", "title": "Campionato del mondo di ciclismo su strada 1931", "text": ""}
{"id": "2819484", "revid": "287204", "url": "https://it.wikipedia.org/wiki?curid=2819484", "title": "Campionato del mondo di ciclismo su strada 1932", "text": ""}
{"id": "2819486", "revid": "287204", "url": "https://it.wikipedia.org/wiki?curid=2819486", "title": "Campionato del mondo di ciclismo su strada 1933", "text": ""}
{"id": "2819488", "revid": "287204", "url": "https://it.wikipedia.org/wiki?curid=2819488", "title": "Campionato del mondo di ciclismo su strada 1934", "text": ""}
{"id": "2819490", "revid": "287204", "url": "https://it.wikipedia.org/wiki?curid=2819490", "title": "Campionato del mondo di ciclismo su strada 1935", "text": ""}
{"id": "2819493", "revid": "287204", "url": "https://it.wikipedia.org/wiki?curid=2819493", "title": "Campionato del mondo di ciclismo su strada 1936", "text": ""}
{"id": "2819495", "revid": "287204", "url": "https://it.wikipedia.org/wiki?curid=2819495", "title": "Campionato del mondo di ciclismo su strada 1937", "text": ""}
{"id": "2819497", "revid": "287204", "url": "https://it.wikipedia.org/wiki?curid=2819497", "title": "Campionato del mondo di ciclismo su strada 1938", "text": ""}
{"id": "2819500", "revid": "287204", "url": "https://it.wikipedia.org/wiki?curid=2819500", "title": "Campionato del mondo di ciclismo su strada 1946", "text": ""}
{"id": "2819502", "revid": "287204", "url": "https://it.wikipedia.org/wiki?curid=2819502", "title": "Campionato del mondo di ciclismo su strada 1947", "text": ""}
{"id": "2819504", "revid": "287204", "url": "https://it.wikipedia.org/wiki?curid=2819504", "title": "Campionato del mondo di ciclismo su strada 1948", "text": ""}
{"id": "2819506", "revid": "287204", "url": "https://it.wikipedia.org/wiki?curid=2819506", "title": "Campionato del mondo di ciclismo su strada 1949", "text": ""}
{"id": "2819508", "revid": "287204", "url": "https://it.wikipedia.org/wiki?curid=2819508", "title": "Campionato del mondo di ciclismo su strada 1950", "text": ""}
{"id": "2819510", "revid": "287204", "url": "https://it.wikipedia.org/wiki?curid=2819510", "title": "Campionato del mondo di ciclismo su strada 1951", "text": ""}
{"id": "2819512", "revid": "287204", "url": "https://it.wikipedia.org/wiki?curid=2819512", "title": "Campionato del mondo di ciclismo su strada 1952", "text": ""}
{"id": "2819514", "revid": "287204", "url": "https://it.wikipedia.org/wiki?curid=2819514", "title": "Campionato del mondo di ciclismo su strada 1953", "text": ""}
{"id": "2819518", "revid": "287204", "url": "https://it.wikipedia.org/wiki?curid=2819518", "title": "Campionato del mondo di ciclismo su strada 1954", "text": ""}
{"id": "2819520", "revid": "287204", "url": "https://it.wikipedia.org/wiki?curid=2819520", "title": "Campionato del mondo di ciclismo su strada 1955", "text": ""}
{"id": "2819522", "revid": "287204", "url": "https://it.wikipedia.org/wiki?curid=2819522", "title": "Campionato del mondo di ciclismo su strada 1956", "text": ""}
{"id": "2819525", "revid": "287204", "url": "https://it.wikipedia.org/wiki?curid=2819525", "title": "Campionato del mondo di ciclismo su strada 1957", "text": ""}
{"id": "2819528", "revid": "287204", "url": "https://it.wikipedia.org/wiki?curid=2819528", "title": "Campionato del mondo di ciclismo su strada 1958", "text": ""}
{"id": "2819530", "revid": "282579", "url": "https://it.wikipedia.org/wiki?curid=2819530", "title": "BA 20", "text": ""}
{"id": "2819531", "revid": "287204", "url": "https://it.wikipedia.org/wiki?curid=2819531", "title": "Campionato del mondo di ciclismo su strada 1959", "text": ""}
{"id": "2819534", "revid": "729019", "url": "https://it.wikipedia.org/wiki?curid=2819534", "title": "Other Worlds (rivista)", "text": "Other Worlds Science Stories (normalmente chiamata dai lettori solo Other Worlds) \u00e8 stata una rivista pulp di fantascienza statunitense diretta da Raymond A. Palmer con Bea Mahaffey e pubblicata dalla Clark Publishing a Evanston (Illinois) dal 1949. Venduta per 35 centesimi, la pubblicazione in formato digest fu bimestrale fino al settembre 1950, usc\u00ec ogni sei settimane fino ad ottobre 1952 e divenne quindi mensile.\nIl primo numero, datato novembre 1949, fu accreditato al curatore editoriale Robert N. Webster, uno degli pseudonimi di Palmer, dato che era a quel tempo ancora impiegato da Ziff-Davis, come curatore di \"Amazing Stories\" e di \"Fantastic Adventures\". \"Other Worlds\" fece il suo debutto pubblicando \"The Fall of Lemuria\" di Richard S. Shaver, \"Where No Foot Walks\" di G. H. Irwin e \"Venus Trouble Shooter\" di John Wiley.\nA seguito di un incidente occorsogli nel 1953, Palmer sospese \"Other Worlds\" con il 31\u00ba numero (luglio 1953). Il titolo fu in seguito ripreso dallo stesso Palmer dal 1955 per alcune altre riviste, accostando sempre pi\u00f9 alla fantascienza articoli di argomento ufologico, fino al 1958."}
{"id": "2819535", "revid": "287204", "url": "https://it.wikipedia.org/wiki?curid=2819535", "title": "Campionato del mondo di ciclismo su strada 1960", "text": ""}
{"id": "2819536", "revid": "287204", "url": "https://it.wikipedia.org/wiki?curid=2819536", "title": "Campionato del mondo di ciclismo su strada 1961", "text": ""}
{"id": "2819537", "revid": "287204", "url": "https://it.wikipedia.org/wiki?curid=2819537", "title": "Campionato del mondo di ciclismo su strada 1962", "text": ""}
{"id": "2819538", "revid": "287204", "url": "https://it.wikipedia.org/wiki?curid=2819538", "title": "Campionato del mondo di ciclismo su strada 1963", "text": ""}
{"id": "2819539", "revid": "767487", "url": "https://it.wikipedia.org/wiki?curid=2819539", "title": "Chris Bracey", "text": ""}
{"id": "2819540", "revid": "287204", "url": "https://it.wikipedia.org/wiki?curid=2819540", "title": "Campionato del mondo di ciclismo su strada 1964", "text": ""}
{"id": "2819541", "revid": "287204", "url": "https://it.wikipedia.org/wiki?curid=2819541", "title": "Campionato del mondo di ciclismo su strada 1965", "text": ""}
{"id": "2819542", "revid": "287204", "url": "https://it.wikipedia.org/wiki?curid=2819542", "title": "Campionato del mondo di ciclismo su strada 1966", "text": ""}
{"id": "2819543", "revid": "287204", "url": "https://it.wikipedia.org/wiki?curid=2819543", "title": "Campionato del mondo di ciclismo su strada 1967", "text": ""}
{"id": "2819544", "revid": "287204", "url": "https://it.wikipedia.org/wiki?curid=2819544", "title": "Campionato del mondo di ciclismo su strada 1968", "text": ""}
{"id": "2819545", "revid": "287204", "url": "https://it.wikipedia.org/wiki?curid=2819545", "title": "Campionato del mondo di ciclismo su strada 1969", "text": ""}
{"id": "2819546", "revid": "287204", "url": "https://it.wikipedia.org/wiki?curid=2819546", "title": "Campionato del mondo di ciclismo su strada 1970", "text": ""}
{"id": "2819547", "revid": "287204", "url": "https://it.wikipedia.org/wiki?curid=2819547", "title": "Campionato del mondo di ciclismo su strada 1971", "text": ""}
{"id": "2819548", "revid": "287204", "url": "https://it.wikipedia.org/wiki?curid=2819548", "title": "Campionato del mondo di ciclismo su strada 1972", "text": ""}
{"id": "2819549", "revid": "287204", "url": "https://it.wikipedia.org/wiki?curid=2819549", "title": "Campionato del mondo di ciclismo su strada 1973", "text": ""}
{"id": "2819550", "revid": "287204", "url": "https://it.wikipedia.org/wiki?curid=2819550", "title": "Campionato del mondo di ciclismo su strada 1974", "text": ""}
{"id": "2819551", "revid": "287204", "url": "https://it.wikipedia.org/wiki?curid=2819551", "title": "Campionato del mondo di ciclismo su strada 1975", "text": ""}
{"id": "2819552", "revid": "287204", "url": "https://it.wikipedia.org/wiki?curid=2819552", "title": "Campionato del mondo di ciclismo su strada 1976", "text": ""}
{"id": "2819553", "revid": "287204", "url": "https://it.wikipedia.org/wiki?curid=2819553", "title": "Campionato del mondo di ciclismo su strada 1977", "text": ""}
{"id": "2819554", "revid": "287204", "url": "https://it.wikipedia.org/wiki?curid=2819554", "title": "Campionato del mondo di ciclismo su strada 1978", "text": ""}
{"id": "2819555", "revid": "287204", "url": "https://it.wikipedia.org/wiki?curid=2819555", "title": "Campionato del mondo di ciclismo su strada 1979", "text": ""}
{"id": "2819556", "revid": "287204", "url": "https://it.wikipedia.org/wiki?curid=2819556", "title": "Campionato del mondo di ciclismo su strada 1980", "text": ""}
{"id": "2819557", "revid": "287204", "url": "https://it.wikipedia.org/wiki?curid=2819557", "title": "Campionato del mondo di ciclismo su strada 1981", "text": ""}
{"id": "2819558", "revid": "287204", "url": "https://it.wikipedia.org/wiki?curid=2819558", "title": "Campionato del mondo di ciclismo su strada 1982", "text": ""}
{"id": "2819559", "revid": "287204", "url": "https://it.wikipedia.org/wiki?curid=2819559", "title": "Campionato del mondo di ciclismo su strada 1983", "text": ""}
{"id": "2819560", "revid": "287204", "url": "https://it.wikipedia.org/wiki?curid=2819560", "title": "Campionato del mondo di ciclismo su strada 1984", "text": ""}
{"id": "2819561", "revid": "287204", "url": "https://it.wikipedia.org/wiki?curid=2819561", "title": "Campionato del mondo di ciclismo su strada 1985", "text": ""}
{"id": "2819562", "revid": "287204", "url": "https://it.wikipedia.org/wiki?curid=2819562", "title": "Campionato del mondo di ciclismo su strada 1986", "text": ""}
{"id": "2819563", "revid": "287204", "url": "https://it.wikipedia.org/wiki?curid=2819563", "title": "Campionato del mondo di ciclismo su strada 1987", "text": ""}
{"id": "2819564", "revid": "287204", "url": "https://it.wikipedia.org/wiki?curid=2819564", "title": "Campionato del mondo di ciclismo su strada 1988", "text": ""}
{"id": "2819565", "revid": "287204", "url": "https://it.wikipedia.org/wiki?curid=2819565", "title": "Campionato del mondo di ciclismo su strada 1989", "text": ""}
{"id": "2819567", "revid": "287204", "url": "https://it.wikipedia.org/wiki?curid=2819567", "title": "Campionato del mondo di ciclismo su strada 1990", "text": ""}
{"id": "2819570", "revid": "287204", "url": "https://it.wikipedia.org/wiki?curid=2819570", "title": "Campionato del mondo di ciclismo su strada 1991", "text": ""}
{"id": "2819572", "revid": "287204", "url": "https://it.wikipedia.org/wiki?curid=2819572", "title": "Campionato del mondo di ciclismo su strada 1992", "text": ""}
{"id": "2819574", "revid": "287204", "url": "https://it.wikipedia.org/wiki?curid=2819574", "title": "Campionato del mondo di ciclismo su strada 1993", "text": ""}
{"id": "2819576", "revid": "287204", "url": "https://it.wikipedia.org/wiki?curid=2819576", "title": "Campionato del mondo di ciclismo su strada 1994", "text": ""}
{"id": "2819578", "revid": "287204", "url": "https://it.wikipedia.org/wiki?curid=2819578", "title": "Campionato del mondo di ciclismo su strada 1995", "text": ""}
{"id": "2819580", "revid": "287204", "url": "https://it.wikipedia.org/wiki?curid=2819580", "title": "Campionato del mondo di ciclismo su strada 1996", "text": ""}
{"id": "2819582", "revid": "287204", "url": "https://it.wikipedia.org/wiki?curid=2819582", "title": "Campionato del mondo di ciclismo su strada 1997", "text": ""}
{"id": "2819584", "revid": "287204", "url": "https://it.wikipedia.org/wiki?curid=2819584", "title": "Campionato del mondo di ciclismo su strada 1998", "text": ""}
{"id": "2819586", "revid": "287204", "url": "https://it.wikipedia.org/wiki?curid=2819586", "title": "Campionato del mondo di ciclismo su strada 1999", "text": ""}
{"id": "2819588", "revid": "287204", "url": "https://it.wikipedia.org/wiki?curid=2819588", "title": "Campionato del mondo di ciclismo su strada 2000", "text": ""}
{"id": "2819590", "revid": "287204", "url": "https://it.wikipedia.org/wiki?curid=2819590", "title": "Campionato del mondo di ciclismo su strada 2001", "text": ""}
{"id": "2819592", "revid": "287204", "url": "https://it.wikipedia.org/wiki?curid=2819592", "title": "Campionato del mondo di ciclismo su strada 2002", "text": ""}
{"id": "2819594", "revid": "287204", "url": "https://it.wikipedia.org/wiki?curid=2819594", "title": "Campionato del mondo di ciclismo su strada 2003", "text": ""}
{"id": "2819597", "revid": "287204", "url": "https://it.wikipedia.org/wiki?curid=2819597", "title": "Campionato del mondo di ciclismo su strada 2004", "text": ""}
{"id": "2819599", "revid": "287204", "url": "https://it.wikipedia.org/wiki?curid=2819599", "title": "Campionato del mondo di ciclismo su strada 2007", "text": ""}
{"id": "2819601", "revid": "287204", "url": "https://it.wikipedia.org/wiki?curid=2819601", "title": "Campionato del mondo di ciclismo su strada 2008", "text": ""}
{"id": "2819603", "revid": "287204", "url": "https://it.wikipedia.org/wiki?curid=2819603", "title": "Campionato del mondo di ciclismo su strada 2009", "text": ""}
{"id": "2819605", "revid": "287204", "url": "https://it.wikipedia.org/wiki?curid=2819605", "title": "Campionato del mondo di ciclismo su strada 2010", "text": ""}
{"id": "2819616", "revid": "158913", "url": "https://it.wikipedia.org/wiki?curid=2819616", "title": "Usa", "text": ""}
{"id": "2819622", "revid": "107176892", "url": "https://it.wikipedia.org/wiki?curid=2819622", "title": "Fyllingen Fotball", "text": "Il Fyllingen Fotball \u00e8 una societ\u00e0 calcistica con sede a Bergen, in Norvegia.\nFondata nel 1946, ha giocato nella Coppa delle Coppe 1991-1992 dopo aver raggiunto la finale di Norgesmesterskapet del 1990.\nSul finire del 2011, la squadra si \u00e8 unita al L\u00f8v-Ham per fondare il \"Fyllingsdalen\"."}
{"id": "2819630", "revid": "124123", "url": "https://it.wikipedia.org/wiki?curid=2819630", "title": "Hiroaki Miura", "text": " Lavora per Aoni Production, la sua carriera nel doppiaggio \u00e8 cominciata nel 1998."}
{"id": "2819633", "revid": "422900", "url": "https://it.wikipedia.org/wiki?curid=2819633", "title": "Miura Hiroaki", "text": ""}
{"id": "2819637", "revid": "2209726", "url": "https://it.wikipedia.org/wiki?curid=2819637", "title": "Heaven or Las Vegas", "text": "Heaven or Las Vegas \u00e8 il sesto album in studio del gruppo britannico Cocteau Twins, pubblicato nel 1990.\nIl disco.\nFu l'ultimo pubblicato dalla loro etichetta di sempre, la 4AD. \u00c8 in assoluto l'album del gruppo che ha avuto pi\u00f9 successo a livello commerciale e nelle classifiche, arrivando a raggiungere la Top 10, pi\u00f9 precisamente la posizione n\u00b0 7 della classifica ufficiale britannica.\nIn questo LP si nota subito che il sound del gruppo ha subito una trasformazione, in quanto per la prima volta Elizabeth Fraser canta in inglese, senza per\u00f2 rinunciare al suo vezzo di personalizzare al massimo le sillabe di ogni singola parola.\nLa maggior parte delle canzoni poi hanno un tema preponderante, la nascita della figlia della Fraser e Guthrie, Lucy-Belle.\nSi tratta di un grosso cambiamento se si pensa che in precedenza i testi delle canzoni non avevano il bench\u00e9 minimo senso, lasciando spazio, e di conseguenza il compito di comunicare, solo alla musica.\nC'\u00e8 da aggiungere anche che in quel periodo Robin Guthrie stava avendo problemi di droga e Simon Raymonde acquis\u00ec un ruolo maggiore nella composizione dei brani cos\u00ec come nelle performance.\nIvo Watts-Russell, presidente della loro etichetta discografica, la 4AD, afferm\u00f2 all'epoca che \"Heaven or Las Vegas\" \u00e8 in assoluto l'album migliore che la casa discografica abbia mai pubblicato.\nA dispetto di questo, decise di rescindere il contratto con i Cocteau Twins e cos\u00ec fece alla fine del 1990, non con pochi dissapori.\nEdizioni.\n\"Heaven or Las Vegas\" fu pubblicato nel 1990 dalla 4AD nel Regno Unito e dalla 4AD/Capitol negli Stati Uniti.\nQualche tempo fa la 4AD riacquis\u00ec tutti i diritti sull'album in riguardo alla sua distribuzione negli Stati Uniti. Infatti nel 2003 l'LP fu ripubblicato esclusivamente sotto etichetta 4AD, rimasterizzato da Robin Guthrie.\nNei media.\nLa title track fa parte della colonna sonora del film del 2009 \"S. Darko\", il seguito del film del 2001 \"Donnie Darko\". La si pu\u00f2 sentire nei titoli di coda."}
{"id": "2819646", "revid": "2048388", "url": "https://it.wikipedia.org/wiki?curid=2819646", "title": "Qu Bo", "text": "Carriera.\nClub.\nHa giocato nella prima divisione cinese.\nNazionale.\nHa giocato nella nazionale cinese."}
{"id": "2819649", "revid": "1226", "url": "https://it.wikipedia.org/wiki?curid=2819649", "title": "Dispositivo di ingresso/uscita", "text": ""}
{"id": "2819651", "revid": "712828", "url": "https://it.wikipedia.org/wiki?curid=2819651", "title": "Keiko Yamamoto", "text": " \u00c8 popolare soprattutto per aver prestato la voce al personaggio di Re Kaioh dell'Est dell'anime \"Dragon Ball Z\"."}
{"id": "2819653", "revid": "422900", "url": "https://it.wikipedia.org/wiki?curid=2819653", "title": "Yamamoto Keiko", "text": ""}
{"id": "2819654", "revid": "2048388", "url": "https://it.wikipedia.org/wiki?curid=2819654", "title": "Du Wei", "text": ""}
{"id": "2819655", "revid": "122396529", "url": "https://it.wikipedia.org/wiki?curid=2819655", "title": "Miejski Klub Sportowy Mied\u017a Legnica", "text": "Il Miejski Klub Sportowy Mied\u017a Legnica, meglio noto come Mied\u017a Legnica, \u00e8 una societ\u00e0 di calcio polacca con sede nella citt\u00e0 di Legnica. Milita in I liga, la seconda serie del campionato polacco di calcio. Ha vinto una Coppa di Polonia.\nStoria.\nFondata nel 1971 con il nome di \"Klub Sportowy Mied\u017a Legnica\", ha acquisito la denominazione attuale nel 1996.\nLa squadra \u00e8 entrata nella storia del calcio polacco avendo vinto la Coppa di Polonia nel 1992, battendo in finale dopo i tiri di rigore il G\u00f3rnik Zabrze.\nNella Coppa delle Coppe 1992-1993 a cui ha avuto diritto di partecipare, il club \u00e8 stato eliminato ai sedicesimi dal Monaco.\nA partire dalla stagione 2018-2019 il Mied\u017a Legnica milita, per la prima volta nella sua storia, nella Ekstraklasa, la prima divisione nazionale, avendo vinto l'anno precedente il campionato di I liga.\nOrganico.\nRosa 2021-2022.\nRosa come da sito ufficiale."}
{"id": "2819656", "revid": "196390", "url": "https://it.wikipedia.org/wiki?curid=2819656", "title": "Mied\u017a Legnica", "text": ""}
{"id": "2819657", "revid": "196390", "url": "https://it.wikipedia.org/wiki?curid=2819657", "title": "Miedz Legnica", "text": ""}
{"id": "2819665", "revid": "287204", "url": "https://it.wikipedia.org/wiki?curid=2819665", "title": "Classe Renown", "text": "La classe Renown \u00e8 stata una classe di incrociatori da battaglia costruita per la Royal Navy britannica durante la prima guerra mondiale.\nEra inizialmente previsto che le due unit\u00e0 fossero le ultime navi della classe Revenge ma le aspettative di una guerra breve fecero s\u00ec che la loro costruzione venisse sospesa nella convinzione che non potessero essere completate in tempo. L'Ammiraglio Jackie Fisher, diventato Primo Lord del Mare, fece riprendere la costruzione modificando il progetto e trasformando le unit\u00e0 in incrociatori da battaglia di pi\u00f9 facile e rapida costruzione. Eustace Tennyson-D'Eyncourt, Direttore delle costruzioni navali, aveva progettato le navi classe Revenge. Rispetto a queste le Renown ebbero uno scafo pi\u00f9 lungo, il numero di torrette venne ridotto da quattro a tre e la corazzatura venne resa pi\u00f9 leggera per aumentare la velocit\u00e0. Come risultato di queste modifiche i lavori procedettero speditamente e le unit\u00e0 entrarono in servizio poco dopo la battaglia dello Jutland del 1916.\nLe due navi vennero battezzate \"Renown\" e \"Repulse\". Una terza unit\u00e0, la \"Resistance\", venne cancellata prima dell'inizio dei lavori. Al momento del loro completamento erano le navi da guerra pi\u00f9 grandi mai costruite, fino all'ingresso in servizio della \"Hood\". Le navi, per cui era necessaria una continua e costosa manutenzione, vennero soprannominate HMS \"Refit\" e HMS \"Repair\".\nEntrambe le unit\u00e0 servirono in entrambe le guerre mondiali. La \"Repulse\" venne affondata il 10 dicembre 1941 insieme alla nave da battaglia \"Prince of Wales\" da un violento attacco aereo giapponese. La \"Renown\", sopravvissuta alla guerra, venne demolita nel 1948.\nNavi.\nEra pratica comune per la Royal Navy non contabilizzare il costo degli armamenti nel costo della costruzione delle unit\u00e0."}
{"id": "2819667", "revid": "110157", "url": "https://it.wikipedia.org/wiki?curid=2819667", "title": "Serie B1 2009-2010 (pallavolo femminile)", "text": "La Serie B1 2009-2010 si \u00e8 svolta dal 17 ottobre 2009 al 9 giugno 2010: al torneo hanno partecipato cinquantasei squadre di club italiane.\nRegolamento.\nFormula.\nLe squadre, divise in quattro gironi, hanno disputato un girone all'italiana, con gare di andata e ritorno, per un totale di ventisei giornate; al termine della \"regular season\":\nCriteri di classifica.\nSe il risultato finale \u00e8 stato di 3-0 o 3-1 sono stati assegnati 3 punti alla squadra vincente e 0 a quella sconfitta, se il risultato finale \u00e8 stato di 3-2 sono stati assegnati 2 punti alla squadra vincente e 1 a quella sconfitta.\nL'ordine del posizionamento in classifica \u00e8 stato definito in base a:\nTorneo.\nRegular season.\nGirone A.\nClassifica.\nLegenda:\nGirone B.\nClassifica.\nLegenda:\nGirone C.\nClassifica.\nLegenda:\nGirone D.\nClassifica.\nLegenda:"}
{"id": "2819668", "revid": "31857", "url": "https://it.wikipedia.org/wiki?curid=2819668", "title": "DS9", "text": ""}
{"id": "2819670", "revid": "2048388", "url": "https://it.wikipedia.org/wiki?curid=2819670", "title": "Li Xiaopeng (calciatore)", "text": ""}
{"id": "2819672", "revid": "287204", "url": "https://it.wikipedia.org/wiki?curid=2819672", "title": "Campionato Sammarinese 2000-2001", "text": "Play-off.\nAi play-off si qualificano le prime tre squadre di ogni girone.\n- 2-1\n- 3-0\n- 2-1\n- 0-1\n- 1-0\n- 0-3\n- 0-2\n- 0-4\n- 1-0\n- 1-3"}
{"id": "2819680", "revid": "1498232", "url": "https://it.wikipedia.org/wiki?curid=2819680", "title": "Canon EOS 50D", "text": "La Canon EOS 50D \u00e8 una fotocamera reflex digitale (DSLR) semiprofessionale annunciata il 26 agosto 2008 e messa in commercio il 6 ottobre 2008. Si presenta come sostituta della EOS 40D."}
{"id": "2819682", "revid": "116944", "url": "https://it.wikipedia.org/wiki?curid=2819682", "title": "Provincia di Littoria", "text": ""}
{"id": "2819687", "revid": "2048388", "url": "https://it.wikipedia.org/wiki?curid=2819687", "title": "Xu Yunlong", "text": "Carriera.\nClub.\nInizi\u00f2 la sua carriera nella stagione calcistica del 1999 con il Beijing Guoan, quando entr\u00f2 nella prima squadra e fece 13 presenze in campionato. e poco dopo nel 2009 vinse il titolo di capitano della squadra.\nNazionale.\nHa fatto il suo debutto contro la Jugoslavia il 5 maggio del 2000 in una sconfitta 2-0 per Bora Milutinovi\u0107 che us\u00f2 Xu Yunlong principalmente come terzino destro. Con Multinovi\u0107 la carriera internazionale di Xu Yunlong fior\u00ec prendendo il posto del precedente terzino destro Sun Jihai che usc\u00ec dalla squadra Nazionale durante il torneo della Coppa d'Asia 2000 e della prima fase di qualificazione della Coppa del Mondo. \u00c8 stato costretto a fermarsi a causa di una polmonite e Sun Jihai riconquist\u00f2 il suo posto all'interno della squadra; fu quindi convocato per i Mondiali 2002."}
{"id": "2819688", "revid": "486946", "url": "https://it.wikipedia.org/wiki?curid=2819688", "title": "Tour du Poitou-Charentes et de la Vienne", "text": ""}
{"id": "2819690", "revid": "481666", "url": "https://it.wikipedia.org/wiki?curid=2819690", "title": "Chester M. Franklin", "text": "Biografia.\nNato nel 1890, Franklin ha iniziato la sua carriera cinematografica come attore nel 1912, a 22 anni. Nel 1915, ha debuttato come regista lavorando insieme al fratello Sidney Franklin in \"The Baby\", un cortometraggio prodotto dalla Reliance Film Company, una piccola casa di produzione attiva solo dal 1910 al 1916.\nNel 1922, Franklin gir\u00f2 \"The Toll of the Sea\", una storia che si rifaceva alla Madama Butterfly e che \u00e8 uno dei primi film a colori della storia del cinema e il primo prodotto a Hollywood in un primitivo Technicolor 2-strip.\nChester M. Franklin ha lavorato saltuariamente anche come produttore, sceneggiatore e aiuto regista. In quest'ultimo ruolo, \u00e8 stato regista della seconda unit\u00e0 nel 1939 di \"Via col vento\" (\"Gone with the Wind\") di Victor Fleming, nel 1946 de \"Il cucciolo\" (\"The Yearling\") di Clarence Brown e, nel 1946, di \"Duello al sole\" (\"Duel in the Sun\") di King Vidor."}
{"id": "2819692", "revid": "287204", "url": "https://it.wikipedia.org/wiki?curid=2819692", "title": "Masaharu Suganami", "text": "Ufficiale delle Forze aeree della Marina giapponese, pilota da caccia esperto e capace, guid\u00f2 le sue squadriglie, come comandante del gruppo (\"Buntaicho\") di caccia A6M Zero imbarcato sulla portaerei \"Soryu\", durante tutte le battaglie aeronavali della prima fase della campagna del Pacifico durante la seconda guerra mondiale.\nIn particolare, partecip\u00f2 alla prima ondata dell'attacco a Pearl Harbor, alla successiva conquista dell'isola di Wake e alla battaglia delle Midway, dove comand\u00f2 tutti i caccia giapponesi di copertura al primo attacco sulle isole, il mattino del 4 giugno 1942, che respinsero con gravi perdite i tentativi dei caccia dei Marines di contrastare l'attacco. Molto stimato per le sue qualit\u00e0 di comandante e di tattico, dopo la perdita della \"Soryu\" a Midway venne ancora impegnato nelle dure e interminabili battaglie aeronavali della campagna di Guadalcanal; il 12 novembre 1942, avrebbe perso la vita durante questi scontri, abbattuto da caccia americani Grumman F4F Wildcat.\nDa Pearl Harbor a Wake.\nAlla vigilia dell'inizio della guerra nel Pacifico il tenente di vascello Masaharu Suganami era il \"buntaicho\" (comandante di gruppo aereo imbarcato) dei caccia assegnati alla portaerei \"S\u014dry\u016b\" con cui prese parte all'attacco di sorpresa su Pearl Harbor del 7 dicembre 1941. L'esperto comandante guid\u00f2 otto caccia Zero della sua portaerei durante la prima ondata e condusse l'attacco alle basi aeree americane di Wheeler Field (dove vennero colti di sorpresa e in gran parte distrutti a terra la maggior parte dei caccia dell'USAAF) e di Ewa Field (dove vennero colpiti altri aerei appartenenti al Corpo dei Marines).&lt;br&gt;\nL'attacco ebbe pieno successo e caus\u00f2 pesanti danni alle forze aeree americane; Suganami coordin\u00f2 con abilit\u00e0 l'attacco dei suoi piloti (non contrastato da aerei americani) controllando la situazione fino al termine dell'incursione e rientrando tra gli ultimi sulla portaerei \"Soryu\".\nSulla rotta di ritorno la seconda divisione portaerei del contrammiraglio Tamon Yamaguchi (costituita dalla \"Soryu\" e dalla \"Hiryu\") venne rapidamente inviata verso l'Isola di Wake per appoggiare le forze giapponesi impegnate a conquistare questa base americana; le difese di Wake avevano respinto un primo attacco nemico e quindi l'ammiraglio Yamamoto dovette disporre l'intervento di una parte della squadra dell'ammiraglio Ch\u016bichi Nagumo proveniente dalle Hawaii per risolvere la spiacevole situazione.\nA partire dal 21 dicembre 1941, il tenente Suganami guid\u00f2 vari gruppi di caccia Zero sull'isola per contrastare i pochi caccia americani disponibili e per appoggiare gli aerei d'attacco delle forze aeronavali giapponesi; il 23 dicembre la conquista di Wake venne completata con successo nonostante la coraggiosa difesa del presidio americano e quindi le due portaerei giapponesi poterono fare finalmente ritorno in Giappone.\nBattaglia alle isole Midway.\nDopo le prime clamorose vittorie Suganami, sempre al comando dei caccia imbarcati sulla \"Soryu\", partecip\u00f2 ancora alle successive missioni della flotta portaerei dell'ammiraglio Nagumo (\"Kido Butai\") nel Sud Est Asiatico e nell'Oceano Indiano, effettuate nella primavera del 1942, prima della cruciale battaglia delle Midway.\nIn questa battaglia, il tenente Suganami venne messo al comando di tutte le formazioni da caccia impiegate, la mattina del 4 giugno 1942, per scortare la prima massiccia formazione giapponese destinata ad attaccare le difese americane sulle isole; si trattava di 36 caccia Zero divisi in quattro gruppi, decollati da tutte e quattro le portaerei giapponesi (guidati dai tenenti di vascello Mori della \"Hiryu\", Shirane della \"Akagi\", Iizuka della \"Kaga\" e Suganami, che controllava anche l'intera formazione).\nLa formazione giapponese venne attaccata dalle modeste forze da caccia dei Marines disponibili a Midway; 20 caccia F2A e 7 F4F del VMF-221, guidati dal maggiore Floyd B. Parks; i caccia americani guadagnarono un vantaggio di quota e si gettarono in picchiata sui gruppi di bombardieri giapponesi. I caccia di scorta nipponici erano inizialmente posizionati dietro i bombardieri e leggermente pi\u00f9 in basso e quindi in modo non particolarmente favorevole; nonostante qualche difficolt\u00e0 iniziale, il tenente Suganami guid\u00f2 prontamente i suoi caccia contro gli americani; molto pi\u00f9 esperti, dotati di caccia pi\u00f9 veloci e pi\u00f9 agili, i piloti giapponesi ebbero rapidamente la meglio e lo scontro si trasform\u00f2 in un massacro per le forze dei Marines.\nI resoconti della battaglia aerea sono ampiamente contrastanti ma sicuramente lo scontro (protrattosi per circa quindici minuti) si concluse con la totale sconfitta americana, 17 caccia vennero abbattuti, 15 piloti furono uccisi (tra cui il maggiore Parks) e i superstiti ritornarono alle isole tutti pesantemente danneggiati; i caccia del tenente Suganami ebbero solo 1 o 2 perdite definitive (anche 3 o 4 bombardieri \"Val\" furono persi) e dominarono i cieli sopra le Midway consentendo l'attacco dei bombardieri.\nNonostante questo successo iniziale (la sconfitta pi\u00f9 grave subita dai caccia dei Marines in tutta la guerra del Pacifico), la battaglia delle Midway sarebbe terminata con la catastrofica sconfitta giapponese e l'affondamente delle quattro portaerei, tra cui la \"Soryu\": Suganami, che dopo il ritorno a bordo non partecip\u00f2 alla lunga e aspra battaglia aerea sopra le navi giapponesi, scamp\u00f2 alla tragedia e ritorn\u00f2 con i superstiti in Giappone, ma molti abili e esperti piloti morirono.\nL'ultima battaglia a Guadalcanal.\nLe forze aeronavali giapponesi uscirono gravemente indebolite dalla catastrofe delle Midway e quindi si trovarono in inferiorit\u00e0 nelle successiva, lunga campagna di Guadalcanal; il tenente Suganami partecip\u00f2 anche ai durissimi scontri sui cieli di Guadalcanal contro le portaerei americane e soprattutto contro le combattive forze aeree dei Marines stabilite nell'aeroporto di \"Lunga Point\" (Campo Henderson).&lt;br&gt;\nNegli incessanti scontri aerei entrambe le parti subirono dure perdite, ma gli americani, meglio organizzati, finirono per avere lentamente la meglio; si verificarono anche numerosi e aspri scontri navali che impegnarono a fondo anche le forze aeree delle due parti.\nIl 12 novembre 1942, durante la cosiddetta Prima battaglia navale di Guadalcanal, anche il tenente Suganami avrebbe infine trovato la morte combattendo contro i combattivi ed efficaci caccia americani F4F Wildcat.\nLa perdita del tenente di vascello Suganami, ufficiale molto esperto, capace e in grado di comandare e guidare grandi formazioni aeree di caccia, fu molto sentita dalle forze aeronavali giapponesi, ormai carenti (dopo le gravi perdite di Midway e Guadalcanal) di comandanti e piloti addestrati, in grado di affrontare le sempre crescenti forze del nemico."}
{"id": "2819697", "revid": "287204", "url": "https://it.wikipedia.org/wiki?curid=2819697", "title": "Campionato Sammarinese 2001-2002", "text": "Play-off.\nAi play-off si qualificano le prime tre squadre di ogni girone.\n- 1-2 dts\n- 4-2 dts\n- 3-0\n- 1-0\n- 1-2\n- 1-0 dts\n- 2-1\n- 1-3\n- 0-1\n- 0-1"}
{"id": "2819699", "revid": "7969", "url": "https://it.wikipedia.org/wiki?curid=2819699", "title": "DAO-12 Striker", "text": ""}
{"id": "2819702", "revid": "31269", "url": "https://it.wikipedia.org/wiki?curid=2819702", "title": "Il grande teatro del West", "text": "Il grande teatro del West (\"The Guns of Will Sonnett\") \u00e8 una serie televisiva statunitense di genere western, trasmessa dalla ABC per 2 stagioni, dal 1967 al 1969.\nComposta da 50 episodi, la serie \u00e8 stata ideata e prodotta da Aaron Spelling, alla prima collaborazione con l'attore e produttore Danny Thomas: i due produrranno in seguito la pi\u00f9 celebre \"Mod Squad, i ragazzi di Greer\" (1968-1972).\nProtagonisti della serie, il 3 volte premio Oscar Walter Brennan, nei panni dell'anziano Will Sonnett, e il nipote Jeff, interpretato da Dack Rambo.\n34 dei 50 episodi della serie sono stati diretti dal veterano Jean Yarbrough.\nTrama.\nFar West, 1870: dall'anziano Will Sonnett, ex guida dell'esercito, si presenta un giovane, Jeff, che dice di essere suo nipote. Orfano della madre, morta all'atto della sua nascita, il giovane \u00e8 disposto a tutto pur di ritrovare il padre James (chiamato anche Jim, nel corso della serie), figlio di Will. James \u00e8 sparito all'et\u00e0 di 17 anni, e l'anziano Will si trova ad educare il nipote, oltre che ad addestrarlo all'uso delle armi."}
{"id": "2819713", "revid": "2048388", "url": "https://it.wikipedia.org/wiki?curid=2819713", "title": "Yang Chen", "text": ""}
{"id": "2819719", "revid": "30254203", "url": "https://it.wikipedia.org/wiki?curid=2819719", "title": "Giornale dal futuro", "text": ""}
{"id": "2819720", "revid": "767487", "url": "https://it.wikipedia.org/wiki?curid=2819720", "title": "Bovary moderna", "text": "Bovary moderna (\"Vanity Fair\") \u00e8 un film del 1932 diretto da Chester M. Franklin: una delle numerose versioni cinematografiche del romanzo omonimo di William Thackeray.Il ruolo di Becky Sharp \u00e8 interpretato da Myrna Loy in uno dei suoi primi ruoli da protagonista. Accanto a lei Barbara Kent nella parte di Amelia.\nTrama.\nAmbientata in epoca contemporanea. la storia di Becky, una ragazza dai pochi mezzi, la quale, usando il suo fascino, cerca di farsi strada nella vita. Parallela alla sua, la storia di Amelia, ragazza dolce e sensibile, di famiglia ricca ma ormai rovinata. Il destino delle due amiche si incrocia ripetutamente.\nProduzione.\nIl titolo di lavorazione del film fu \"Vanity Fair of Today\"; i titoli di testa lo descrivono come \"A modern version of William Thackeray's Vanity Fair\" (una moderna versione di \"La fiera della vanit\u00e0\" di William Thackeray).\nLa MGM - per motivi mai chiaramente spiegati - imprest\u00f2 Myrna Loy, una delle sue star emergenti, a una piccola casa di produzione come quella di Chester M. Franklin, per interpretare questa nuova versione in abiti moderni della storia di Becky Sharp. Myrna Loy, nei titoli, viene indicata come \"concessa cortesemente\" dalla MGM.\nDistribuzione.\nDistribuito dalla Allied Pictures Corporation, usc\u00ec nelle sale statunitensi il 15 marzo 1932. In Italia, ottenne nel 1933 il visto di censura (approvato con riserva) numero 27731 e usc\u00ec distribuito dalla Allied Pict. con il titolo \"Bovary moderna\" e con quello alternativo di \"Quella che non perdona\".\nRibattezzato \"Indecent\", \u00e8 uscito in DVD sul mercato statunitense."}
{"id": "2819721", "revid": "287204", "url": "https://it.wikipedia.org/wiki?curid=2819721", "title": "Campionato Sammarinese 2002-2003", "text": "Play-off.\nAi play-off si qualificano le prime tre squadre di ogni girone.\n- 3-2\n- 2-1\n- 4-1\n- 3-2\n- 2-4 dts\n- 0-1\n- 0-0 rig.: 4-5\n- 3-3 rig.: 3-4\n- 5-1 dts\n- 1-2"}
{"id": "2819725", "revid": "767487", "url": "https://it.wikipedia.org/wiki?curid=2819725", "title": "Radoslav Anev", "text": "Carriera.\nClub.\nHa giocato con varie squadre di club bulgare, e con il Pirin, squadre di cui fa attualmente parte.\nNazionale.\nHa rappresentato la Nazionale bulgara Under-21."}
{"id": "2819726", "revid": "1833487", "url": "https://it.wikipedia.org/wiki?curid=2819726", "title": "Charles Francis Adams, Sr.", "text": "Cofondatore dell'attuale Partito Repubblicano, leg\u00f2 il suo nome specialmente all'attivit\u00e0 diplomatica svolta in Inghilterra, durante il periodo della guerra di secessione americana, quando seppe vincere le cattive disposizioni dell'ambiente londinese, sebbene fosse aspramente criticata in America la sua moderazione verso gli inglesi. La sua fama internazionale si consolid\u00f2 durante la procedura di arbitrato del 1871 per la \"questione dell'Alabama\", durante la quale egli sostenne quella definizione di neutralit\u00e0 poi prevalsa nel diritto internazionale.\nBiografia.\nAdams era il figlio del sesto presidente degli Stati Uniti d'America John Quincy Adams e nipote del secondo presidente John Adams, e di sua moglie, Louisa Catherine Johnson.\nHa frequentato la Boston Latin School e il Harvard College, dove si \u00e8 laureato nel 1825. Ha poi studiato legge con Daniel Webster e praticato a Boston. Ha scritto numerose recensioni di opere sulla storia americana e britannica per la \"North American Review\".\nCharles e i suoi fratelli, John e George, erano tutti rivali per la stessa donna, la loro cugina Mary Catherine Hellen, che ha vissuto con la famiglia Adams dopo la morte dei suoi genitori. Nel 1828, suo fratello John spos\u00f2 Mary Hellen in una cerimonia alla Casa Bianca, e Charles e George si rifiutarono di partecipare.\nCarriera.\nNel 1841, Adams venne eletto alla Camera dei Rappresentanti del Massachusetts e serv\u00ec nel Senato del Massachusetts (1844-1845). Nel 1846 acquist\u00f2 e divenne direttore del quotidiano \"Boston Whig\". Nel 1848, \u00e8 stato il candidato senza successo del Partito del Socio Libera per il Vice Presidente degli Stati Uniti.\nDal 1840, Adams \u00e8 diventato uno dei migliori redattori storici della sua epoca. Adams riprese il progetto che il padre aveva lasciato incompleto e tra il 1850 e il 1856, pubblic\u00f2 diversi volumi dal titolo \"Diary and Autobiography\" di John Adams , i suoi principali scritti politici e una selezione di lettere e discorsi. L'edizione, intitolata \"The Works of John Adams, Esq., Second President of the United States\", \u00e8 stata l'unica edizione di scritti di John Adams donati alla Massachusetts Historical Society nel 1954 e venne autorizzato la creazione della Progetto Adams Papers. Fu eletto membro dell'Accademia americana delle arti e delle scienze nel 1857.\nCarriera politica.\nCome repubblicano, Adams \u00e8 stato eletto nella Camera dei Rappresentanti degli Stati Uniti nel 1858, dove ha presieduto la commissione per l'industrie. \u00c8 stato rieletto nel 1860, ma si dimise per ricoprire la carica di ambasciatore alla Corte di San Giacomo (1861-1868), carica che aveva ricoperto sia suo padre che suo nonno. Adams era deciso nel mantenere la neutralit\u00e0 britannica e nell'impedire il riconoscimento diplomatico britannico della Confederazione durante la guerra civile americana. Parte dei suoi compiti comprendeva la corrispondenza con i civili britannici tra cui Karl Marx e l'International Workingmen's Association.\nDi ritorno a Boston, Adams ha rifiutato la presidenza dell'Universit\u00e0 di Harvard ma \u00e8 diventato uno dei suoi sovrintendenti nel 1869. Nel 1870 costru\u00ec la prima biblioteca presidenziale negli Stati Uniti per onorare il padre John Quincy Adams. La Biblioteca di Pietra comprende oltre 14.000 libri scritti in dodici lingue. La biblioteca si trova sulla propriet\u00e0 della \"Old House\" (nota anche come \"Peacefield\") presso il Adams National Historical Park di Quincy, Massachusetts.\nMatrimonio.\nSpos\u00f2, il 3 settembre 1829, Abigail Brown Brooks (1808\u20131889), figlia di Peter Chardon Brooks. Ebbero sette figli:\nMorte.\nAdams mor\u00ec a Boston il 21 novembre 1886 ed \u00e8 stato interrato nel cimitero di Mount Wollaston, Quincy. Era l'ultimo figlio sopravvissuto di John Quincy Adams."}
{"id": "2819731", "revid": "293377", "url": "https://it.wikipedia.org/wiki?curid=2819731", "title": "Bangor Football Club", "text": "Il Bangor Football Club \u00e8 una societ\u00e0 calcistica nordirlandese con sede nella citt\u00e0 di Bangor. Fondata nel 1918, oggi milita nella seconda serie nazionale, la IFA Championship 1. Possiede anche una sezione femminile.\nDisputa i match interni nello stadio Clandeboye Park, che ospita 2.850 spettatori, di cui 504 seduti.\nStoria.\nNella sua storia ha conquistato una Irish Cup ed una Irish Football League Cup nel 1993; ha inoltre disputato tre edizioni delle coppe europee.\nNella stagione 2015-2016 di IFA Premiership, dopo un'annata altalenante riesce ad arrivare 10\u00b0 su 14 e ad ottenere la salvezza."}
{"id": "2819733", "revid": "43204", "url": "https://it.wikipedia.org/wiki?curid=2819733", "title": "Bangor FC", "text": ""}
{"id": "2819734", "revid": "43204", "url": "https://it.wikipedia.org/wiki?curid=2819734", "title": "Bangor F.C.", "text": ""}
{"id": "2819749", "revid": "599013", "url": "https://it.wikipedia.org/wiki?curid=2819749", "title": "Blatnice", "text": ""}
{"id": "2819755", "revid": "1504506", "url": "https://it.wikipedia.org/wiki?curid=2819755", "title": "Blatno", "text": ""}
{"id": "2819762", "revid": "74801", "url": "https://it.wikipedia.org/wiki?curid=2819762", "title": "Charles Kendall Adams", "text": "Professore all'Universit\u00e0 del Michigan dal 1867, fu uno dei pionieri della storiografia americana, allora ai primi passi, favorendo la conoscenza dei metodi tedeschi.\nBiografia.\nStudi\u00f2 con Andrew Dickson White, primo presidente della Universit\u00e0 di Cornell, all'Universit\u00e0 del Michigan, ove si laure\u00f2 nel 1861. Fu quindi assistente di latino e storia nella medesima Universit\u00e0 dal 1863 al 1867 e professore titolare dal 1867 al 1885. Avendo studiato in Germania, Francia ed Italia nel 1867 e nel 1868, egli applic\u00f2 il metodo di studio appreso in Germania e nel 1869 e nel 1870 istitu\u00ec un seminario storico che si dimostr\u00f2 di grande utilit\u00e0 per promuovere gli studi storici e le scienze politiche. Nel 1881 divenne professore non residente di storia alla \"Cornell University\" e nel 1885 succedette a White nella presidenza di quell'Universit\u00e0.\nDovette per\u00f2 dimettersi dalla Cornell a causa del dissidio con la facolt\u00e0 sugli onorari e sul controllo degl'incarichi.\nNel 1890 fu presidente dell'\u00a0\"American Historical Association \". nel 1892 fu eletto presidente della Universit\u00e0 del Wisconsin, ove rimase fino al 1901. Mor\u00ec il 26 luglio 1902."}
{"id": "2819763", "revid": "395975", "url": "https://it.wikipedia.org/wiki?curid=2819763", "title": "Ferrovia Val di Neto", "text": ""}
{"id": "2819764", "revid": "307923", "url": "https://it.wikipedia.org/wiki?curid=2819764", "title": "Bla\u017eim", "text": ""}
{"id": "2819769", "revid": "599013", "url": "https://it.wikipedia.org/wiki?curid=2819769", "title": "Bludov", "text": ""}
{"id": "2819779", "revid": "28592", "url": "https://it.wikipedia.org/wiki?curid=2819779", "title": "Bohuslavice", "text": ""}
{"id": "2819780", "revid": "6923", "url": "https://it.wikipedia.org/wiki?curid=2819780", "title": "Rinspeed sQuba", "text": "La sQuba, sviluppata da una societ\u00e0 svizzera, la Rinspeed, \u00e8 una automobile anfibia unica nel suo genere, difatti \u00e8 la prima al mondo che pu\u00f2 normalmente viaggiare sia su terraferma sia in acqua muovendosi anche al di sotto della superficie come un sottomarino.\nIl contesto.\nIl fondatore della societ\u00e0 produttrice Frank M. Rinderknecht ebbe l'idea ispirato dal film \"Agente 007 - La spia che mi amava\" del 1977 che mostrava una vecchia Lotus sottomarina ma non funzionante in realt\u00e0, essendo solo un innovativo oggetto scenico. L'auto moderna ha come base una Lotus Elise cabrio opportunamente modificata per la guida subacquea.\nDescrizione.\nLa sQuba \u00e8 un veicolo elettrico ad emissioni zero che utilizza tre motori dei quali uno per lo spostamento su strada e gli altri due per le eliche subacquee. Ha trazione posteriore e l'energia \u00e8 immagazzinata in un pacco batterie agli ioni di litio composto da 6 unit\u00e0 da 10kWh l'una, per un totale di 60kWh di potenza.\nDopo l'entrata in acqua mediante una normale rampa inclinata per barche l'auto galleggia sulla superficie muovendosi con una coppia di eliche posizionate sul retro. Pu\u00f2 immergersi dopo aver annacquato l'abitacolo sospinta da due propulsori a getto posizionati al di sotto degli specchi retrovisori nella parte anteriore, ricavati da due scooter subacquei. La velocit\u00e0 massima su strada \u00e8 di 120\u00a0km/h. In acqua naviga a 6\u00a0km/h sulla superficie e a circa 3\u00a0km/h al di sotto.\nIl veicolo pu\u00f2 trasportare due persone. Il tetto aperto \u00e8 necessario per il funzionamento in acqua perch\u00e9 in caso di abitacolo all'asciutto la bolla d'aria presente richiederebbe un peso extra di circa 2 tonnellate per poter far immergere l'auto, fatto che ne comprometterebbe per\u00f2 la guida su strada, inoltre in caso di emergenza non c'\u00e8 nulla che sbarri la via verso la superficie. Quando sotto acqua i passeggeri possono respirare mediante due erogatori da sub collegati ad una bombola d'aria incorporata nell'auto. I due idrogetti rotanti forniscono controllo subacqueo.\nI materiali sono ovviamente tutti resistenti all'acqua e anche al sale cosicch\u00e9 la sQuba sia utilizzabile anche in mare.\nLa sQuba \u00e8 equipaggiata anche di sensori laser che analizzano l'ambiente circostante permettendogli di muoversi in completa autonomia anche senza autista, il sistema \u00e8 stato sviluppato dalla Ibeo.\nPresentazione.\nLa sQuba \u00e8 stata presentata al pubblico la prima volta al Ginevra Motor Show il 16 marzo 2008, preceduta per\u00f2 da un video pubblicitario autorizzato.\nProduzione.\nLa produzione del prototipo della sQuba ha richiesto circa 1.5 milioni di dollari; in caso di una produzione in serie, non ancora pianificata, l'intenzione dichiarata dall'ideatore \u00e8 quello di mantenere il prezzo finale inferiore a quello necessario per l'acquisto di una Rolls-Royce."}
{"id": "2819781", "revid": "599013", "url": "https://it.wikipedia.org/wiki?curid=2819781", "title": "Bohut\u00edn", "text": ""}
{"id": "2819785", "revid": "767487", "url": "https://it.wikipedia.org/wiki?curid=2819785", "title": "Killing Mrs. Tingle", "text": "Killing Mrs. Tingle \u00e8 una commedia nera statunitense del 1999, diretto da Kevin Williamson.\nTrama.\nL'ambiziosa Leigh Ann Watson ha bisogno di ottenere un buon voto per entrare al college dalla temibile professoressa di storia Mrs. Tingle il cui passatempo preferito \u00e8 quello di seminare terrore tra i suoi studenti. Quando Mrs. Tingle scopre che Luke, un amico di Leigh, ha rubato il testo dell'esame finale, c'\u00e8 una sola soluzione: tenere la prof sequestrata in casa sua, dando inizio ad un gioco al massacro che finir\u00e0 per degenerare."}
{"id": "2819787", "revid": "1543377", "url": "https://it.wikipedia.org/wiki?curid=2819787", "title": "Euro Ice Hockey Challenge 2002-2003", "text": "La prima stagione dell'Euro Ice Hockey Challenge si \u00e8 svolta nelle quattro sessioni di settembre 2002, novembre 2002, dicembre 2002 e febbraio 2003.\nCome previsto nell'ottobre 2001 dalla IIHF, le undici nazioni partecipanti di diritto furono Ucraina, Italia (che rinunci\u00f2 ad un torneo, sostituita dalla ), Lettonia, Slovenia, Polonia, Bielorussia, Norvegia, Gran Bretagna, Francia, Danimarca e Ungheria. Il dodicesimo posto era suddiviso tra e , che presero parte a due tornei ciascuna.\nQuesta fu l'unica edizione in cui si stil\u00f2 una classifica generale, comprensiva dei risultati dell'intero torneo.\nFormula.\nI dodici tornei prevedevano un girone all'italiana di sola andata. In caso di pareeggio al termine dei tre tempi regolamentari, si \u00e8 disputato un tempo supplementare (con l'eccezione dei tornei di Riga e di Sz\u00e9kesfeh\u00e9rv\u00e1r/Duna\u00fajv\u00e1ros, dove non erano previsti supplementari). In caso di ulteriore parit\u00e0, la partita terminava in pareggio. Due punti venivano assegnati alla squadra vincitrice (sia nei tempi regolamentari che dopo il supplementare), uno in caso di pareggio. Nel solo trofeo Olivier Lesieur, un punto andava anche alla squadra sconfitta nel supplementare.\nNel caso due squadre fossero terminate a pari punti, risultava classificata meglio la squadra vincitrice dello scontro diretto. In caso di scontro diretto finito in parit\u00e0, il miglior posto in classifica spettava alla squadra con la miglior differenza reti.\nSessione di settembre.\nI tre tornei si sono svolti dal 26 agosto al 1\u00ba settembre 2002 in Italia, Lettonia e Gran Bretagna.\nSessione di novembre.\nI tre tornei si sono svolti dall'8 al 10 novembre 2002 in Ungheria, Norvegia e Francia.\nSessione di dicembre.\nI tre tornei si sono svolti dal 13 al 15 dicembre 2002 in Ucraina, Slovenia e Polonia (originariamente quest'ultimo previsto in Danimarca). L' non ha partecipato al Torneo di Bled, sostituita dalla .\nSessione di febbraio.\nI tre tornei si sono svolti dal 7 al 9 febbraio 2003 in Austria, Bielorussia e Danimarca (originariamente quest'ultimo previsto in Polonia)."}
{"id": "2819788", "revid": "1918873", "url": "https://it.wikipedia.org/wiki?curid=2819788", "title": "Bandiera di Hong Kong", "text": "La bandiera della regione amministrativa a statuto speciale di Hong Kong rappresenta una \"Bahuinia blakeana\" stilizzata di colore bianco a cinque petali, su campo rosso. All'interno di ciascun petalo \u00e8 presente una piccola stella a cinque punte di colore rosso. Il rosso del drappo presenta la stessa tonalit\u00e0 della bandiera cinese, cos\u00ec come le cinque stelle riprendono le stelle presenti sulla bandiera nazionale.\nLa bandiera fu adottata il 16 febbraio 1990 ma ricevette l'approvazione formale soltanto il 10 agosto 1996 da un comitato preposto, per essere quindi issata per la prima volta ufficialmente il 1\u00ba luglio 1997, durante una cerimonia storica che celebrava il trasferimento della sovranit\u00e0 di Hong Kong dal Regno Unito alla Cina. L'uso della bandiera regionale \u00e8 regolato dalle leggi approvate dalla 58\u00aa riunione esecutiva del Consiglio di Stato celebrata a Pechino.\nPrecedentemente era utilizzata la bandiera coloniale dal 27 luglio 1959 al 30 giugno 1997, quando Hong Kong era sotto il dominio britannico.\nSignificato.\nIl disegno della bandiera ha diversi significati, culturali, politici e regionali. Partendo dal colore, il rosso \u00e8 un colore festivo per i cinesi, mentre \u00e8 utile ricordare che l'Esercito di Liberazione del Popolo (l'esercito cinese) era nominato precedentemente Esercito Rosso di Cina. Pertanto il rosso presenta un doppio significato celebrativo e festivo ma anche nazionalistico. Oltre a questo, il colore rosso \u00e8 identico a quello della bandiera cinese, a sottolineare il legame ristabilito tra Hong Kong e la madrepatria, nel periodo post-coloniale.\nLa scelta della bahuinia blakeana come simbolo \u00e8 motivata dal fatto che tale pianta era anteriormente utilizzata come simbolo dall'ormai estinto Consiglio Urbano fin dal 1965, seppur con un disegno ancor pi\u00f9 stilizzato.\nTuttavia esiste un\u2019altra bandiera, attualmente legata ai movimenti indipendentisti-democratici del 2019. Simbolicamente rappresenta il rigetto delle influenze cinesi nel paese che ne vorrebbero limitare le libert\u00e0 civili, \u00e8 stata quindi creata una versione della bandiera attuale ma su sfondo nero e senza le stelle sui petali; proprio in segno di rottura con la Cina continentale.\nCostruzione.\nIl governo di Hong Kong ha specificato le dimensioni e i colori per la costruzione della bandiera. Lo schema posto qui sotto ne illustra i parametri. Viene altres\u00ec specificato che la corda utilizzata per issare il vessillo deve essere di colore bianco."}
{"id": "2819791", "revid": "1543377", "url": "https://it.wikipedia.org/wiki?curid=2819791", "title": "Guerra franco-thailandese", "text": "La guerra franco-thailandese (francese: Guerre franco-tha\u00eflandaise, thailandese: \u0e01\u0e23\u0e13\u0e35\u0e1e\u0e34\u0e1e\u0e32\u0e17\u0e2d\u0e34\u0e19\u0e42\u0e14\u0e08\u0e35\u0e19 o \u0e2a\u0e07\u0e04\u0e23\u0e32\u0e21\u0e2d\u0e34\u0e19\u0e42\u0e14\u0e08\u0e35\u0e19 \u0e04\u0e23\u0e31\u0e49\u0e07\u0e17\u0e35\u0e48) (1940\u20131941) fu combattuta tra l'Indocina francese e il Regno di Thailandia, tra l'ottobre 1940 e il 9 maggio 1941. Le ostilit\u00e0 terminarono grazie alla mediazione giapponese dopo diversi scontri lungo le frontiere, una battaglia navale che vide prevalere i francesi ed un raid aereo altamente distruttivo dei thailandesi sulle basi aeree nemiche.\nContesto storico.\nIl primo significativo contatto tra Francia e Siam avvenne nel 1867, quando re Rama IV rinunci\u00f2 alle rivendicazioni siamesi sulla totalit\u00e0 della Cambogia riconoscendo la sovranit\u00e0 sulla maggior parte di quel Paese ai francesi, che in cambio riconobbero la sovranit\u00e0 siamese sui territori cambogiani corrispondenti alle odierne province nord-occidentali di Battambang, Siem Reap, Pailin, Oddar Meanchey e Banteay Meanchey. Durante il regno di Rama V (dal 1868 al 1910), l'espansionismo francese port\u00f2 nel 1893 alla guerra franco-siamese, con cui il governo di Bangkok fu costretto a cedere alla neonata Indocina francese tutti i territori laotiani ad est del Mekong.\nGrazie agli accordi di Londra del 1896 con i britannici, i francesi ottennero carta bianca per la definizione dei confini tra Indocina e Siam. Nel febbraio del 1904 costrinsero i siamesi a cedere le zone ad ovest del Mekong facenti parte delle odierne province laotiane di Xaignabouli e Champasak. Con gli accordi del 1907, i siamesi cedettero al Protettorato francese di Cambogia i territori di Battambang, Siem Reap, Pailin, Oddar Meanchey e Sisophon. Furono queste le ultime modifiche dei confini prima del conflitto del 1940-1941.\nPremesse.\n Nel giugno del 1940 la Germania nazista port\u00f2 a termine l'occupazione della Francia, che fu quindi controllata dal governo collaborazionista di Vichy filo-tedesco. Nel periodo successivo i francesi non riuscirono a rifornire a dovere le colonie. Le truppe dell'Impero del Giappone erano dal 1937 impegnate nella seconda guerra sino-giapponese; per interrompere gli aiuti degli Stati Uniti alla Cina, approfittarono della debolezza dei francesi e nel settembre del 1940 occuparono il nord del Vietnam.\nQueste vicende aprirono uno spiraglio per le ambizioni thailandesi di riprendere il controllo dei territori ceduti ai francesi durante il regno di Rama V. Il primo ministro thailandese Plaek Phibunsongkhram, noto come \"Phibun\", da alcuni anni stava coltivando i rapporti con il Giappone, affascinato dalla potenza del suo apparato militare.\nIl conflitto.\nPhibun decise di recuperare con la forza questi territori, grazie anche ai moderni aerei da combattimento forniti dal Giappone e a una marina numericamente consistente. La prima fase della guerra vide una vittoriosa avanzata dei thailandesi in territorio laotiano e, con minor successo, in quello cambogiano. I thai trassero vantaggio da una grande mobilit\u00e0, dalla sorpresa strategica, dall'uso di (antiquati) carri armati leggeri di progettazione britannica e dalla superiorit\u00e0 delle artiglierie. La resistenza francese tese ad irrigidirsi man mano che si allontanava dai confini e che i battaglioni d'\u00e9lite della legione straniera e delle truppe coloniali (algerine e vietnamite) giungevano al fronte. I siamesi avevano per\u00f2 il grande vantaggio di operare con le truppe gi\u00e0 raccolte in divisioni e in quattro corpi d'armata, mentre i francesi operavano con battaglioni per lo pi\u00f9 isolati o disordinatamente raggruppati, difficili da organizzare in formazioni adeguate.\nIl 17 gennaio 1941, nella battaglia navale di Koh-Chang, una squadra francese composta dall'incrociatore leggero \"Lamotte-Picquet\", gli avvisi coloniali \"Dumont d'Urville\" ed \"Amiral Charner\", e le cannoniere pi\u00f9 vecchi \"Tahure\" e \"Marne\", avendo avuto l'incarico di colpire alcuni obiettivi sulla costa thailandese ma prive praticamente di protezione aerea, colp\u00ec le navi ancorate nella baia omonima, approfittando della copertura visuale di alcuni isolotti. Dopo la battaglia, le siluranti HTMS \"Chonburi\" e HTMS \"Songhkla\" erano affondate, la HTMS \"Thonburi\" gravemente danneggiata.\nIn risposta, il 24 gennaio, in una violenta battaglia aerea i bombardieri thailandesi attaccarono gli aeroporti francesi ad Angkor vicino a Siem Reap. L'ultima missione di attacco inizi\u00f2 alle 7:10 del 28 gennaio, con il raid effettuato su Sisophon dai Martin B-10 della 50\u00aa squadriglia bombardieri, scortata da 13 caccia Hawk 75N della 60\u00aa squadriglia caccia.\nFine delle ostilit\u00e0.\nI giapponesi, direttamente interessati ad infiltrarsi nella regione, mediarono un cessate il fuoco che divenne esecutivo alle 10.00 del 28 gennaio e costrinsero i francesi a cedere i territori contesi nel trattato firmato a Tokyo il 9 maggio 1941."}
{"id": "2819793", "revid": "174925", "url": "https://it.wikipedia.org/wiki?curid=2819793", "title": "Meriggiare pallido e assorto", "text": "Meriggiare pallido e assorto \u00e8 una poesia di Eugenio Montale, parte della raccolta intitolata \"Ossi di seppia\" e pi\u00f9 precisamente della sezione dei cosiddetti \"Ossi brevi\".\nI versi sono endecasillabi, decasillabi e novenari, raggruppati in tre quartine e un pentastico (strofa di cinque versi). Il sistema di rime nelle prime tre strofe \u00e8: AABB; CDCD; EEFF. Nell'ultima strofa tutti i versi sono legati da consonanza: abbaglia/meraviglia/travaglio/muraglia/bottiglia.\nTema.\nIl testo ruota attorno al tema dell'impossibilit\u00e0 della parola poetica di raggiungere la dimensione dell'\"oltre\" (in questo caso rappresentato da quelle agognate \"scaglie di mare\" del v.10 che si intravedono oltre il muro, tra le fronde degli alberi), e della rinuncia da parte dell'io lirico a travalicare la dimensione della mera contingenza (il \"muro d'orto\" del v. 2, la \"muraglia\" del v.16).\n\u00c8 quanto mai distante il modello dannunziano del poeta-vate che, nel momento dell'estasi panica, era in grado di mettersi in contatto con un\u2019altra dimensione dell'esistenza e di comunicare al mondo dei barlumi di verit\u00e0. \u00c8 altrettanto impossibile, per Montale, ricongiungersi con il mondo della natura per via panica: il soggetto poetico, ormai irrimediabilmente scisso dall'entit\u00e0 paterna (il mare, per Montale), si trova catapultato al di qua del muro, immerso in una realt\u00e0 costituita da contingenze irrelate, ma porter\u00e0 sempre con s\u00e9 il ricordo dell'unione mistica con il mare - padre.\nNonostante la grande distanza che separa Montale dai modelli precedenti, e in particolar modo da Gabriele D'Annunzio, va anche per\u00f2 sottolineato come Montale non operi un'eversione frontale della tradizione letteraria, ma preferisca di gran lunga procedere alla corrosione della tradizione dal suo interno. \nLa lingua poetica rimane infatti quella piana e lucida della tradizione, con forti rimandi alla poesia pascoliana e crepuscolare, ma \u00e8 decontestualizzata in modo da creare un effetto di \"straniamento\".\nAllo stesso modo \u00e8 possibile rintracciare alcuni \"topoi\" letterari, che per\u00f2, nell'economia complessiva del componimento, risultano ribaltati nel significato.\nGi\u00e0 a partire dalla collocazione temporale del componimento, esplicitata nel titolo, non \u00e8 possibile non notare l'analogia con il \"Meriggio\" dannunziano, ora per eccellenza dell'estasi panica. In \"Meriggiare pallido e assorto\", per\u00f2, il sole pomeridiano non \u00e8 rivelatore di altre verit\u00e0, quanto elemento funzionale alla presa di coscienza da parte del poeta della necessit\u00e0 di una resa al mondo della contingenza e di una accettazione della condizione umana, di cui sono chiara metafora le brulicanti \"file di rosse formiche\" che, pur non avendo un obiettivo preciso, continuano a muoversi.\nAnche lo stesso muro, che frustra la vista del soggetto poetante, ha come illustre antecedente la \"siepe\" leopardiana de \"L'infinito\": se questa, per\u00f2, enfatizzava l'immaginazione di Leopardi nella misura in cui ne limitava lo sguardo, il \"muro\" montaliano lascia il poeta nell'ossessiva contemplazione della sua vana verticalit\u00e0, del suo slancio verso l'alto frustrato da quei \"cocci aguzzi di bottiglia\" in cui si riassume il senso dell'esistenza umana. Si sente anche l'influsso della poesia di Leopardi che si rispecchia nel momento ozioso e nella difficile cavalcabilit\u00e0 della vita.\nPotremmo dire che il poeta paragona la vita dell'uomo piena di travagli e sofferenze al camminare lungo un muro nell'ora pi\u00f9 calda del giorno, e voler superare quest'ostacolo senza riuscirci perch\u00e9 bloccato da un mucchio di cocci aguzzi; allo stesso tempo l'uomo cammina, vive, osserva ogni aspetto della natura, trova il suo \"mare\" da cui attingere la conoscenza, ma non \u00e8 in grado di individuare il senso vero della vita, bens\u00ec \u00e8 limitato nella sua ricerca dall'impossibilit\u00e0 di proseguire lungo il suo cammino.\nEgli vede nelle \"scaglie di mare\" (che suscitano allo stesso tempo un senso di aridit\u00e0 e scagliosit\u00e0) il raggiungimento di una verit\u00e0 a cui non riesce ad arrivare.\nL'uomo cerca continuamente e intensamente il senso vero della natura, ma nella sua condizione non \u00e8 mai in grado di trovarlo."}
{"id": "2819799", "revid": "767487", "url": "https://it.wikipedia.org/wiki?curid=2819799", "title": "Io e la boxe", "text": "Io e la boxe (\"Battling Butler\") \u00e8 un film del 1926 diretto e interpretato da Buster Keaton.\nCome nei precedenti \"The Saphead\" (regia di Roscoe Arbuckle, 1920) e \"Il navigatore\" (1924), anche qui il Keaton interpreta il ruolo di un riccone che si trova alle prese con attivit\u00e0 a cui non \u00e8 abituato (in questo caso nel classico tema cinematografico della boxe) e alle quali si deve adattare con l'ingegno e la furbizia.\nTrama.\nIl film si basa su uno spettacolo teatrale chiamato \"Battling Buttler\" ed interpretato da Charlie Ruggles al Selwyn Theatre e poi al Times Square Theatre per il Broadway theatre dal 1923 arrivando a 313 recite.\nAlfred, figlio di un milionario, viene spedito dal padre sui monti, in una vacanza \"forzata\" col proprio maggiordomo, per farsi le ossa e staccare da una vita oltremodo agiata: si innamora di una ragazza e vorrebbe sposarla, ma i genitori di lei vogliono che abbia al suo fianco un uomo atletico e forte. Il maggiordomo decide cos\u00ec di spacciare il padrone Alfred per il pugile \"Battling\" Butler, suo omonimo. Alfred \u00e8 coinvolto in una serie di equivoci e paradossi, ma la trovata regge, fino a quando giunge al paese il vero pugile e i due si devono sfidare.\nProduzione.\nIl film fu prodotto dalla Buster Keaton Productions. Conosciuto in Italia anche come Se perdo la pazienza..., \u00e8 l'ultimo film di Keaton per la Metro-Goldwyn-Mayer: le ingerenze dei produttori nella realizzazione dei suoi film portano il regista, forte dei successi al botteghino, a cercare una maggiore libert\u00e0 artistica.&lt;br&gt;Il successivo \"The General\" viene infatti prodotto dalla United Artists.\nLuoghi delle riprese.\nIl film venne girato in esterni in California a Bakersfield e sul Kern River. Altre riprese furono effettuate a Los Angeles all'Olympic Auditorium al 1801 S. Grand Avenue, Downtown e ai Talmadge Apartments al 3278 del Wilshire Boulevard.\nDistribuzione.\nDistribuito dalla MGM, il film usc\u00ec in sala il 19 settembre 1926. In Spagna il film usc\u00ec nel 1927 in una versione di 61 minuti.\nData di uscita.\nIMDb\nAlias"}
{"id": "2819801", "revid": "767487", "url": "https://it.wikipedia.org/wiki?curid=2819801", "title": "Fior di loto (film 1922)", "text": "Fior di loto (\"The Toll of the Sea\") \u00e8 un film muto del 1922 diretto da Chester M. Franklin con Anna May Wong nel suo primo ruolo da protagonista.\nLa storia si ispira a quella di Madama Butterfly, ambientata in Cina invece che in Giappone.\nTrama.\nLa giovane Lotus Flower soccorre uno sconosciuto svenuto che trova in acqua vicino alla spiaggia. L'uomo \u00e8 Allen Carver che sta viaggiando in Cina. I due si innamorano e Allen promette di venire a prendere la ragazza al momento del suo ritorno negli Stati Uniti. Ma gli amici di Allen lo dissuadono dal farlo, e lui ritorna a casa da solo.\nTempo dopo i due amanti si rivedono, ma molte cose sono cambiate: Lotus Flower ha avuto un figlio e Allen \u00e8 ritornato in Cina con sua moglie. Lotus viene convinta che il bambino star\u00e0 meglio con il padre in America. Rimasta sola, Lotus va verso il mare e si annega.\nProduzione.\nIl film fu prodotto dalla Technicolor Motion Picture Corporation, con la supervisione (non accreditato) di Herbert T. Kalmus. Venne girato in un primitivo Technicolor 2-strip (o Technicolor Process 2).\nSi tratta del primo film a colori prodotto a Hollywood, il secondo girato usando il sistema del Technicolor 2-strip e il settimo della storia del cinema. La pellicola, oltretutto, per essere proiettata nelle sale, non aveva bisogno di uno speciale proiettore come i film precedenti.\nDistribuzione.\nDistribuito dalla Metro Pictures Corporation, il film fu presentato in prima a New York il 26 novembre 1922. Usc\u00ec poi nelle sale il 22 gennaio 1923. In Giappone, venne presentato l'11 aprile del 1924. In Spagna, il titolo venne tradotto come \"El tributo del mar\".\nIl negativo del film sopravvive meno gli ultimi due rulli. La copia della pellicola viene conservata negli archivi dell'UCLA Film and Television Archive. Nel 1985, l'archivio ha stampato il film dal negativo originale in 35\u00a0mm in nitrato.\nRestauro.\nIl film \u00e8 stato restaurato nel 1985 e ultime sequenze mancanti sono state filmate sull'Oceano Pacifico nell'ottobre 1985 con una telecamera con pellicola Technicolor a 2 colori dell'epoca."}
{"id": "2819802", "revid": "122469880", "url": "https://it.wikipedia.org/wiki?curid=2819802", "title": "Pierre Ignace Parrocel", "text": "Biografia.\nFiglio maggiore di Pierre e di Marie Magdeleine de Palasse, apparteneva alla dinastia di artisti Parrocel, che gener\u00f2 importanti pittori nel XVII e XVIII secolo.\nNel 1717 c. il padre lo port\u00f2 a Roma giovanissimo e fu da lui istruito nell'arte della pittura in quella citt\u00e0, assieme al fratello Joseph Fran\u00e7ois e al cugino \u00c9tienne. Fu anche pensionante del re presso l'Accademia di Francia di cui successivamente divenne direttore. In seguito si trasfer\u00ec a Napoli, dove divenne incisore del Re di Napoli.\nIncise una serie di trentacinque opere tra cui il \"Trionfo di Mardocheo\", grande stampa da J. De Troy, erroneamente attribuita ad \u00c9tienne. A Roma, nel 1740 e 1744, esegu\u00ec un gruppo di incisioni, rappresentanti alcuni santi, dal Bernini e parecchie serie di \"Statue\" sempre dal Bernini. Nel 1739, incise una grande stampa per i fuochi d'artificio in occasione dei festeggiamenti per la gravidanza della Regina delle due Sicilie, a Napoli e nel 1740 una stampa rappresentante un'allegoria dal titolo \"Felicitas publica\", da Michelangelo Specchi, architetto, commissionata in occasione di fuochi d'artificio sempre a Napoli o a Roma per ordine dell'ambasciatore del regno di Napoli.\nNella biblioteca del museo di Lione, si trova un'incisione rappresentante un leone incoronato e circondato di fiori da dei bambini, su cui \u00e8 indicato \"J.P.Parrocel 1770\".\nFirmava le sue opere con Pierre o Pietro Parrocel e meno spesso con J.P.Parrocel o J.P.P., il che port\u00f2 ad errate o dubbie attribuzioni di alcune opere.\nSecondo il Parrocel, Pierre Ignace fu esclusivamente un incisore, mentre in altri testi quali il Monteverdi e il Milesi, \u00e8 citato come pittore e incisore, il de Baudicour indica che non ci sono dati riguardanti la sua attivit\u00e0 di pittore."}
{"id": "2819805", "revid": "15756", "url": "https://it.wikipedia.org/wiki?curid=2819805", "title": "Episodi di Capri (prima stagione)", "text": "La prima stagione di \"Capri\" venne trasmessa in prima visione su Rai 1 dal 15 ottobre al 27 novembre 2006.\nPrima puntata.\nTrama Episodio 1.\nVittoria Mari \u00e8 ragazza di ventisei anni, laureata in psicologia, residente a Brembate, paese nat\u00eco dei suoi genitori. Questi ultimi partono per una vacanza in Australia, mentre Vittoria si sta occupando dei preparativi per il suo imminente matrimonio con Andrea, un avvocato con una madre molto presente conosciuto ai tempi della scuola.\nVittoria riceve la chiamata del notaio Nascimbeni che la convoca a Capri per la lettura del testamento di Donna Isabella, una nobildonna caprese che Vittoria non ha mai conosciuto. La psicologa decide di recarsi nell'isola campana per capire che legame ci sia tra lei e Donna Isabella.\nAlla lettura del testamento sono presenti anche i fratelli Umberto e Massimo Galiano, nipoti di Donna Isabella. Quest'ultima ha lasciato in eredit\u00e0 la villa che porta il suo nome ai tre ragazzi in tre parti uguali, anche se apparentemente Vittoria non c'entra nulla con Capri e con Villa Isabella.\nMassimo \u00e8 in debito nei confronti di Domenico Scapece, malvivente e proprietario dell'hotel pi\u00f9 rinomato dell'isola: per estinguere il debito, Galiano una volta ereditata Villa Isabella avrebbe voluto venderla a Scapece, ma ora non si sa quali sono le intenzioni di Vittoria, che \u00e8 confusa e non riesce a spiegarsi la decisione di Donna Isabella.\nArrivata nella villa che porta il nome della nobildonna, la psicologa conosce Reginella, una simpatica anziana che vi lavora come cuoca da pi\u00f9 di quarant'anni.\nTrama Episodio 2.\nVittoria \u00e8 sconvolta dopo aver letto una lettera scritta circa ventisei anni prima da una ragazza caprese di nome Angela e indirizzata a Donna Isabella. Angela spiega nella lettera che ha messo al mondo una bambina, ma che non pu\u00f2 tenerla con s\u00e9 a causa di gravissimi problemi e che pertanto verr\u00e0 affidata a due coniugi di Brembate, che la cresceranno con amore senza rivelarle le sue vere origini.\nVittoria va in riva al mare a riflettere sul fatto che coloro che ha sempre chiamato \"mamma\" e \"pap\u00e0\" non sono i suoi genitori biologici e si domanda per quale motivo Angela l'abbia dovuta abbandonare. A un certo punto dal mare arriva un ragazzo senza voce e senza ricordi: la psicologa lo porta subito dai Carabinieri sperando che si possa scoprire la sua identit\u00e0.\nAnche se non \u00e8 ancora stato firmato il contratto di vendita, Domenico Scapece si introduce a Villa Isabella insieme alla sua unica figlia Carolina, una ragazza cinica e viziata. Gli Scapece hanno intenzione di mandare la famiglia di Gennarino a lavorare a Napoli in una discarica.\nSeconda puntata.\nTrama Episodio 3.\nVittoria ha appena saputo dal professor Helmut che Reginella \u00e8 la sua nonna materna, e cerca di capire per quale motivo l'anziana cuoca cambia completamente umore ogni volta che sente nominare Angela. Reginella, nel frattempo, ha avviato il ristorante a Villa Isabella senza aspettare i permessi e le licenze obbligatorie per legge. Massimo \u00e8 andato a Roma a trovare suo figlio e non sa nulla del ristorante; Vittoria vuol fare le cose in regola e chiede a Reginella di aspettare, ma Umberto \u00e8 convinto che si pu\u00f2 tenere una cena gi\u00e0 da quella sera stessa. E infatti a Villa Isabella arrivano ospiti illustri, che pagano per mangiare le pietanze preparate da Reginella.\nDomenico Scapece, che teme la concorrenza di Reginella, \u00e8 anche arrabbiato per la mancata compravendita della villa; si reca perci\u00f2 alla caserma dei Carabinieri e con molta prepotenza ordina al maresciallo di far chiudere il ristorante abusivo di Reginella.\nMassimo, che non si \u00e8 ancora del tutto ripreso dal trauma della morte di sua moglie, ha deciso di trasferirsi definitivamente nella capitale, per poter seguire di pi\u00f9 il figlioletto che vive con i nonni materni. Umberto cerca di convincerlo che il piccolo dovrebbe venire a vivere a Capri, perch\u00e9 un padre ha il diritto-dovere di crescere suo figlio nel luogo che ritiene pi\u00f9 opportuno.\nTrama Episodio 4.\nReginella ritiene che Vittoria non sia veramente la figlia di sua figlia Angela, e, adirata per ci\u00f2 che considera una vile menzogna, decide di andare a vivere a casa di Gennarino e di non lavorare pi\u00f9 come cuoca nel ristorante dei fratelli Galiano. Vittoria, pur essendo profondamente turbata dal fatto che sua nonna non vuole vederla, non si perde d'animo e inizia a cucinare nel ristorante.\nAll'hotel Scapece arriva una trentenne inglese di nome Jane, e Carolina ritiene che questa persona possa rompere il fidanzamento di Umberto e Vittoria. Jane, infatti, ha una vita normale in Inghilterra, ma ogni anno viene a trascorrere una vacanza di tre giorni da sola a Capri, per incontrare l'amante occasionale Umberto. Quest'ultimo, per\u00f2, non ha nessuna intenzione di tradire la ragazza di cui \u00e8 perdutamente innamorato, e per non stare con Jane le racconta che Massimo \u00e8 malato e ha bisogno di assistenza.\nCarolina ha saputo che Reginella non lavora pi\u00f9 nel ristorante e consiglia a un noto critico gastronomico di provarne le pietanze, per annientare definitivamente la concorrenza. Il critico sta iniziando a frequentare Rossella, che crede che la ricerca dell'uomo ideale sia finalmente terminata.\nSapendo di avere un cliente che pu\u00f2 decidere del futuro del locale, Umberto va da Reginella e le chiede di ritornare a fare la cuoca, ma lei non solo rifiuta e continua a dire che Vittoria \u00e8 una bugiarda, ma manda anche Gennarino e Amalia a riprendere le pentole di sua propriet\u00e0. La psicologa non riesce a credere che quell'anziana cos\u00ec simpatica e generosa possa accanirsi in quel modo contro di lei.\nTerza puntata.\nTrama Episodio 6.\nGloria ha organizzato un seminario di cucina all'Hotel Scapece, ma il cuoco che era stato selezionato non pu\u00f2 venire per motivi di salute. Umberto propone allora di fare svolgere il corso a Villa Isabella, cos\u00ec Reginella potr\u00e0 dirigerlo. Nel frattempo Clara e Antonio Mari, i genitori adottivi di Vittoria, arrivano a Capri con l'intenzione di conoscere i motivi che hanno spinto la loro figlia a lasciare Brembate e la vita che stava conducendo per rimanere sull'isola. Quando Reginella li incontra, finge di non sapere nulla per paura che Vittoria riparta con loro.\nI due coniugi, successivamente, trovano Vittoria indaffarata a Villa Isabella, scoprono che ha dato vita ad un albergo-ristorante e si \u00e8 fidanzata con Umberto Galiano, un giovane caprese di cui loro non sanno nulla. Preoccupato per tutti questi cambiamenti, Antonio va a parlare con Domenico Scapece, senza sapere che questi \u00e8 un farabutto, che gli dice che i Galiano sono persone cattive da cui \u00e8 meglio stare alla larga; Mari si convince allora che l'unica soluzione sia quella di riportare Vittoria a casa senza farle sapere di essere stata adottata.\nSaid adesso convive con Rossella, anche se le differenze culturali e sociologiche rendono difficile qualsiasi dialogo. Rossella \u00e8 comunque decisa a sposarlo per permettergli di costruirsi un futuro in Italia.\nMassimo vorrebbe trascorrere molto pi\u00f9 tempo con suo figlio, ma il suocero gli dice che non ha nessun diritto di fare il padre.\nQuarta puntata.\nTrama Episodio 7.\nGloria ha organizzato un seminario di cucina all'Hotel Scapece, ma il cuoco che era stato selezionato non pu\u00f2 venire perch\u00e9 si \u00e8 rotto una gamba. Umberto propone allora di fare svolgere il corso a Villa Isabella, cos\u00ec Reginella potr\u00e0 dirigerlo. Nel frattempo Clara e Antonio Mari, i genitori adottivi di Vittoria, di ritorno dall\u2019Australia decidono di andare a Capri con l'intenzione di conoscere i motivi che hanno spinto la loro figlia a lasciare Brembate e la vita che stava conducendo per rimanere sull'isola. Quando Reginella li incontra, finge di non sapere nulla per paura che Vittoria riparta con loro.\nI due coniugi, successivamente, trovano Vittoria indaffarata a Villa Isabella, scoprono che ha dato vita ad un albergo-ristorante e si \u00e8 fidanzata con Umberto Galiano, un giovane caprese di cui loro non sanno nulla. Preoccupato per tutti questi cambiamenti, Antonio va a parlare con Domenico Scapece, senza sapere che questi \u00e8 un farabutto, che gli dice che i Galiano sono persone cattive da cui \u00e8 meglio stare alla larga; Mari si convince allora che l'unica soluzione sia quella di riportare Vittoria a casa. Quando la ragazza \u00e8 per\u00f2 intenzionata a raccontare del testamento di donna Isabella e della verit\u00e0 sull\u2019adozione, Antonio e Clara la rimproverano dicendole che \u00e8 veramente figlia loro.\nSaid adesso convive con Rossella, anche se le differenze culturali e sociologiche rendono difficile qualsiasi dialogo. Rossella \u00e8 comunque decisa a sposarlo per permettergli di costruirsi un futuro in Italia.\nMassimo vorrebbe trascorrere molto pi\u00f9 tempo con suo figlio, ma il suocero allontana il bambino al padre dicendogli che non ha nessun diritto di poter fare il genitore.\nTrama Episodio 8.\nVittoria, Umberto e Massimo si interrogano sulla veridicit\u00e0 dell\u2019affidamento di Vittoria mentendo a Reginella e dicendole che i suoi veri genitori hanno accettato che Vittoria sia sua nipote. Vittoria chiede nuove conferme al professor Helmut che in preda a una febbre alta delira e non le \u00e8 d\u2019aiuto. Per convincere i genitori, Vittoria fa leggere la lettera scritta da Angela, per tutta risposta per\u00f2 Antonio il giorno seguente porta il certificato di nascita della figlia alla villa e solo allora Reginella si rende conto che Vittoria le aveva mentito. Antonio intima alla figlia di fare le valigie e tornare a Brambate con loro. Reginella si altera col quadro di donna Isabella e si sente male. Una volta ripresasi va a parlare con i coniugi Mari ringraziandolo di aver cresciuto Vittoria, ma ribadisce che la verit\u00e0 \u00e8 che la ragazza sia sua nipote.\nA Villa Isabella villeggiano dei turisti; Marco e suo figlio Luigi e Chiara e la figlia Susanna. Maro e Chiara sono in realt\u00e0 una coppia che si frequenta gi\u00e0 da un anno in segreto tuttavia sono intenzionati a convivere e dire tutto ai figli. Cercano cos\u00ec di far conoscere i ragazzi che per\u00f2 non si sopportano. Luigi scopre che il padre e Chiara si sono baciati e allora la coppia \u00e8 costretta a rivelare la verit\u00e0 sul voler andare a vivere tutto insieme. Vittoria consola Susanna e Massimo consola Luigi. Luigi e Susanna per sabotare la relazione dei genitori decidono di scappare e nascondersi sul monte Solaro, tuttavia sono i loro genitori a \u201ccopiarli\u201d risultando dispersi perch\u00e9 rimasti nella grotta smeraldo perch\u00e9 la barca si \u00e8 slegata e si \u00e8 alzata la marea. Marco confessa a Chiara di non saper nuotare e costringe la donna a restare nella grotta fino al giorno seguente. Tuttavia i figli con l\u2019aiuto di Totonno ritrovano i genitori nella grotta chiusa e dallo spavento passato decideranno di accettare l\u2019unione dei genitori e tornano a Roma per vivere insieme. Vittoria parla al padre dicendogli di voler restare a Capri a Villa Isabella, per la gioia di Reginella che si commuove. A fine puntata Clara, scusandosi con la figlia confessa a Vittoria che lei \u00e8 il marito le stavano mentendo, e che in realt\u00e0 la ragazza \u00e8 figlia di Angela, che ha conosciuto i Mari in clinica proprio dopo averla partorita. Fu allora che insieme al marito, la presero in custodia poich\u00e9 i medici le avevano comunicato che non avrebbe potuto avere pi\u00f9 figli. Vittoria raggiunge il padre al porto e capendo che Antonio aveva mentito finora per paura di perdere la figlia lo rassicura dicendogli che gli \u00e8 riconoscente come figlia e che gli vuole bene.\nSesta puntata.\nTrama Episodio 11.\nMassimo vorrebbe che suo figlio Nicola tornasse a vivere con lui, ma sa bene che i suoceri si opporrebbero anche ricorrendo alle vie legali. Nell'isola arriva Giuseppe, un avvocato che festeggia il suo primo anniversario di matrimonio con Marta, una ragazza molto pi\u00f9 giovane e bella di lui. Essendo amico di Giuseppe, Massimo gli chiede informazioni sull'affidamento del bambino, e l'avvocato gli fa capire che una causa sarebbe lunga e danneggerebbe l'equilibrio del piccolo. Massimo prende a pugni un famoso attore, Walter Paggi in spiaggia perch\u00e9 stava per investire il piccolo Alan con la sua moto d\u2019acqua e finisce in commissariato. L\u2019uomo \u00e8 intenzionato a sporgere denuncia nei confronti di Massimo per aggressione. Massimo parla con Carolina della situazione del figlio, intanto la donna gli propone un accordo per sfruttare al meglio le potenzialit\u00e0 sia dell\u2019hotel Scapece che di Villa Isabella. A Villa Isabella viene organizzata una cena per far incontrare l\u2019attore Walter Paggi con Massimo e chiarire la situazione, quella sera l\u2019attore per\u00f2 incontra nuovamente Marta, la moglie di Giuseppe, con cui aveva avuto una storia due anni prima. A fine soggiorno Marta dapprima confesser\u00e0 a Giuseppe di non voler pi\u00f9 partire con lui, lasciandolo per restare al fianco di Walter, salvo poi tornare sui suoi passi e tornare dal marito dichiarandogli il suo amore. Rossella non sopporta pi\u00f9 la presenza di Said in casa sua e si altera con le amiche quando la spingono ad organizzare un matrimonio in grande ribadendo che dovr\u00e0 essere una cerimonia solo per iscritto per far prendere al ragazzo il permesso di soggiorno.\n\u00c8 il compleanno di Umberto e Vittoria, venendo a conoscenza del fatto che il fidanzato non ami festeggiarli, gli organizza comunque una festa a sorpresa. Quella stessa sera Vittoria e Umberto affrontano il discorso di un eventuale matrimonio e l\u2019uomo fa trasparire la sua intenzione di non volersi impegnare tuttavia la coppia resiste. Carolina, da sempre innamorata di Massimo, va a Roma e ottiene il permesso di Edoardo per portare Nicola a Capri. Quando i due arrivano a Capri, Massimo \u00e8 molto felice della sorpresa. L\u2019episodio si chiude con Massimo che bacia Carolina per ringraziarla per aver portato il figlio sull\u2019isola.\nTrama Episodio 12.\nCarolina inizia la collaborazione con Villa Isabella organizzando un festival musicale a cui partecipano due musiciste che si detestano da molto tempo. Si tratta della spagnola Ines e della tedesca Dora; l'odio tra le due \u00e8 iniziato quando Ines si \u00e8 fatta fotografare in atteggiamenti erotici con il fidanzato di Dora. Uno dei responsabili della manifestazione chiede a Carolina di fare alloggiare le due concertiste in alberghi diversi per evitare che si incontrino e litighino, ma Carolina rimuove il post-it con la richiesta e ne approfitta per mettere in cattiva luce Vittoria non informandola di nulla. Poco dopo Ines e Dora, entrambe residenti a Villa Isabella iniziano a picchiarsi in un corridoio.\nInes non vuole pi\u00f9 partecipare al festival, ma Umberto la convince a ripensarci usando le doti che gli hanno valso il soprannome di \"re di Capri\". Intanto a Capri tornano per far visita al nipote, i suoceri di Massimo che approfitta per dirgli di voler far restare il figlio sull\u2019isola. Il nonno lascerebbe il piccolo Nicola nelle mani del padre per\u00f2 solo se al suo fianco avesse una figura femminile come Carolina, facendo quindi riflettere Massimo sulla possibilit\u00e0 di mettersi insieme alla donna. Nicola intanto accompagnato da Vittoria viene portato in una rimessa dove da giorni voleva entrare nonostante i divieti di Massimo; li trova la barca a vela \u201cGiulia\u201d che Vittoria scoprir\u00e0 essere la barca dalla quale cadde e perse la vita la moglie 6 anni prima. Rossella continua a non volere sposarsi con Said, ma giunti in Comune la donna dice comunque \"s\u00ec\": celebrato finalmente il matrimonio, Said ottiene dunque il permesso di soggiorno. Ines cerca di sedurre Umberto che rifiuta dicendole di essere fidanzato. Carolina intanto facendo leva su Nicola cerca sempre pi\u00f9 di avvicinarsi a Massimo che finalmente si convince del fatto che mettersi insieme sia la scelta giusta. I due si baciano sotto gli occhi di Vittoria. Umberto passeggiando sulla spiaggia con Ines viene tentato dalla donna a farsi un bagno. I due vengono paparazzati mentre fanno l\u2019amore in acqua.\nSettima puntata.\nTrama Episodio 13.\nVisto che Ines \u00e8 fidanzata con il cugino del principe di Spagna, Gloria non perde l'occasione di fare uno scoop e pubblica una foto compromettente, ovvero quella in cui Ines ha rapporti sessuali con uomo di cui non si vede la faccia. Umberto viene a sapere dalle radio che la foto \u00e8 uscita su un giornale e non volendo far sapere la verit\u00e0 corre ad acquistare tutte le copie del suddetto sperando che nessuno possa vedere la foto. A Capri per\u00f2 la notizia suscita molto clamore e tutti si chiedono chi possa essere l'amante della concertista; Umberto fa credere a Gloria che l'uomo misterioso \u00e8 Geg\u00e8, un suo amico.\nReginella, per\u00f2, ha riconosciuto che l'uomo ritratto nella foto ha un bottone di madreperla a forma di quadrifogli sulla camicia, e l'unica persona che possiede a Capri dei bottoni di quella forma \u00e8 proprio Umberto. Reginella si arrabbia e ordina a Umberto di non dire nulla a Vittoria, perch\u00e9 sua nipote soffrirebbe moltissimo se sapesse di essere stata tradita dall'uomo che ama. Umberto \u00e8 a sua volta innamorato di Vittoria e per placare i suoi sensi di colpa le compra una collana e promette a Reginella di non avere mai pi\u00f9 relazioni con altre donne. Tuttavia la donna una sera, messo alle strette Geg\u00e8, viene a sapere la verit\u00e0. Il giorno dopo i due discutono e la donna lo lascia.\nCarmelo vuole acquistare una nuova barca a Nancy e chiede aiuto a Rossella.\nNicola \u00e8 sempre pi\u00f9 desideroso di sapere il passato di sua madre e di come \u00e8 morta. Cercando di sapere quale sia il collegamento tra la donna e la barca \"Giulia,\" si incammina per andare alla rimessa dove Massimo non vuole che entri, ma cade e rimane sospeso su uno strapiombo. Fortunatamente, Vittoria va a cercarlo proprio in quella strada, lo vede in pericolo e gli salva la vita. Mentre il piccolo e la giovane parlano amichevolmente, Carolina li vede e, mentendo, dice a Massimo che Vittoria ha portato Nicola nella rimessa. Ma il bambino spiega tutta la verit\u00e0 al padre e gli fa capire di voler sapere come \u00e8 morta la sua mamma.\nTrama Episodio 14.\nIl professor Helmut ha un malore e rivela a Reginella di essere affetto da un tumore maligno al cervello. Reginella lo esorta a curarsi, ma lui vuole trascorrere gli ultimi mesi della sua vita in casa propria. Rossella e Nancy, provano a rincuorare Vittoria e Rossella le rivela di essere andata anche lei a letto con Umberto tempo fa: \u00e8 nell'indole dell'uomo tradire, ma Vittoria non ne vuole sapere. Reginella telefona ad Adriana, l'ex moglie di Helmut mettendola al corrente della situazione dell\u2019uomo, chiedendole di tornare a Capri. Massimo decide che \u00e8 il momento di raccontare a suo figlio come sia scomparsa sua madre e finalmente lo conduce nella rimessa dove c\u2019\u00e8 la barca a vela su cui ha avuto l\u2019incidente Giulia. Umberto, soffrendo per amore, minaccia di buttarsi dallo scoglio di Tiberio, un\u2019altura di pi\u00f9 di 15 metri, con l\u2019arrivo di Vittoria che decide di perdonarlo tuttavia il ragazzo si placa, salvo buttarsi in acqua ugualmente (senza gravi conseguenze) dalla felicit\u00e0. Il professor Helmut capisce che Adriana \u00e8 l\u00ec a Capri perch\u00e9 chiamata da Reginella e la caccia. Solo in un secondo momento torner\u00e0 dalla donna quando ormai \u00e8 in partenza al porto, decidendo di andare con lei a Parigi per sottoporsi a una visita medica e provare a guarire. Helmut si congeda da Reginella inviandole una lettera e salutandola.\nOttava puntata.\nTrama Episodio 15.\nCarolina \u00e8 ormai fidanzata con Massimo, e a Villa Isabella pretende di comandare e di prevaricare gli altri: manda una squadra di giardinieri a tagliare un albero piantato da Donna Isabella il giorno in cui nacque Nicola, e minaccia Alan di cacciare via lui e la sua famiglia dalla Villa solo perch\u00e9 il bambino ha colpito involontariamente delle rose con il pallone che tra l\u2019altro buca. Reginella \u00e8 indignata per questo comportamento e non ha peli sulla lingua nel dire a Carolina ci\u00f2 che pensa, ma Massimo le ordina di trattare con pi\u00f9 rispetto la sua fidanzata.\nDopo l'ennesima discussione con Rossella, Said riceve via Internet una notizia sconcertante: nel suo Paese, sua sorella \u00e8 stata arrestata e messa in carcere con l'accusa di adulterio. Nello Stato totalitario africano di cui \u00e8 originario Said, l'adulterio \u00e8 un reato gravissimo per il quale \u00e8 prevista la condanna a morte. In realt\u00e0, la sorella del giovane non ha commesso alcun reato, e il suo arresto \u00e8 solo una mossa della dittatura locale per fare in modo che Said torni in patria. Said in passato ha lottato per diffondere i valori della democrazia ma, poich\u00e9 il regime lo aveva condannato a morte, \u00e8 dovuto fuggire in Europa. Ora, per\u00f2, il giovane si sente obbligato a tornare in patria per salvare sua sorella, anche se sa che, non appena avr\u00e0 messo piede nel suo Paese, verr\u00e0 arrestato e ucciso dalle forze militari del governo.\nRossella cerca di convincerlo a rimanere a Capri, ma lui non cambia idea. La moglie chiede aiuto allora a Massimo e a Reginella; quest'ultima impedisce a Said di salire sull\u2019aliscafo tirandogli una forte padellata in testa. Mentre il giovane \u00e8 svenuto, Umberto propone di organizzare una festa di beneficenza allo scopo di rendere pubblica la notizia dell'ingiusta condanna a morte, e di fare in modo che persone influenti possano risolvere il problema.\nDurante l'evento, al quale Umberto e Massimo si erano vestiti uguali, si verifica un black-out e Vittoria bacia appassionatamente Massimo scambiandolo per Umberto. Carolina nota la scena e s'infuria; la serata si conclude con la bella notizia che un\u2019equipe di avvocati \u00e8 pronta a far scarcerare Amin, per la gioia di tutti i presenti che ascoltano Peppino di Capri suonare e cantare al pianoforte.\n- Guest star: Peppino Di Capri (s\u00e9 stesso)\nTrama Episodio 16.\nCarolina litiga nuovamente con Reginella, e allora Massimo, stanco delle liti tra le due, decide di trasferirsi insieme al figlio e alla fidanzata all'Hotel Scapece. Il fatto di doversene andare e di accontentare Reginella e il fatto che Massimo stia accanto a Vittoria, fa diventare Carolina ancora pi\u00f9 malvagia. Teresa, la nipote di Totonno capisce che l\u2019uomo ha un debole per Reginella, la stessa, la sera prima aveva avuto in regalo da un turista facoltoso un braccialetto donato da Carolina per la vendita di beneficenza per la sorella di Said; Teresa, lavorando all\u2019hotel Scapece si scontra con Nicola che stava giocando nei corridoi; Carolina allora scoprir\u00e0 che la donna indossa il bracciale costoso che non poteva permettersi e quindi le da della ladra. Proprio mentre sta per essere licenziata \u00e8 Nicola a dirle che avendolo trovato a terra quella sera, \u00e8 stato lui a regalare il bracciale alla ragazza. Carolina dice a suo padre che gli abitanti di Villa Isabella non l'hanno trattata con il dovuto rispetto e lui decide subito di vendicarsi: telefona a un suo conoscente chiedendo di inviargli uno scagnozzo per tendere una trappola agli abitanti della villa. Umberto chiede a Vittoria di sposarlo ma la donna rifiuta e i due finiscono per litigare. Said vuole andare via da casa di Rossella perch\u00e9 non calcolato dalla donna della quale \u00e8 innamorato e glielo confessa anche. La donna tuttavia in un secondo momento lo fermer\u00e0 \u201crisposandolo\u201d stavolta per amore. Nicola, nascosto nell\u2019ufficio di Domenico Scapece, assiste all\u2019incontro con lo scagnozzo da lui chiamato; l\u2019agguato che i due hanno progettato \u00e8 di mettere della droga all\u2019interno di Villa Isabella. Viene organizzata una cerimonia per comunicare che Astu \u00e8 libera; alla suddetta partecipano tutti ad eccezione di Umberto che, ancora scosso dal rifiuto di Vittoria resta a Villa Isabella. A pagare le conseguenze dell\u2019agguato degli Scapece e purtroppo, proprio Umberto, che restando in Villa \u00e8 il primo ad essere arrestato quando giungono i carabinieri e lo trovano di fronte alla droga messa in frigorifero dallo scagnozzo Peppe. L\u2019episodio si chiude con Umberto portato via in commissariato sotto gli occhi di Vittoria.\nNona puntata.\nTrama Episodio 17.\nUmberto \u00e8 in carcere a Napoli e vengono messi i sigilli a Villa Isabella. Tutti a Capri si chiedono cosa sia successo e Massimo, per evitare che al Nicola giungano voci sull\u2019arresto dello zio, lo fa tornare a Roma dai nonni. Carolina, conoscendo il modus operandi del padre capisce che \u00e8 stato lui a far piazzare la droga a Villa Isabella e, sentendosi in colpa, procura un avvocato a Massimo pronto ad assumere la difesa di Umberto. Il giovane \u00e8 sempre pi\u00f9 depresso: teme che Vittoria non lo voglia pi\u00f9 vedere e per questo la sua permanenza in carcere \u00e8 ancora pi\u00f9 triste. Stigg, lo spasimante di Teresa va a conoscere Totonno per chiedergli il permesso di stare con la nipote; l\u2019uomo fa intendere al ragazzo che la differenza di provenienza sociale non sar\u00e0 un bene per la loro relazione. La barca di Massimo sulla quale c\u2019\u00e8 anche Vittoria, tornando da Napoli, ha un'avaria al motore e l\u2019improvvisa ripartenza di quest\u2019ultimo fa cadere in mare Vittoria. L\u2019uomo si getta in mare con il giubbotto di salvataggio per soccorrerla e i due si ritrovano in mare; in preda al panico si dichiarano l'un l'altro il loro amore. Poco dopo Carmelo ritrova la barca di Massimo alla deriva e con l\u2019aiuto di Totonno vanno a cercarli e li salvano.\nReginella cerca di aiutare Teresa cercando di convincere Totonno a farla partire con Stigg; la donna rompe i sigilli di Villa Isabella per andare in cucina a preparare la zuppa di pesce che il pescatore ha tanto atteso per 40 anni. L'avvocato di Umberto vuole che l\u2019homo accetti un patteggiamento che lo farebbe scarcerare subito seppur con la fedina penale sporca; tutti sono d'accordo pur di riavere Umberto a casa, tranne Vittoria; Umberto accetta purch\u00e9 Massimo e Vittoria si fidino di lui e lo credano innocente e gli dice che loro sono le persone per lui pi\u00f9 importanti, le uniche di cui si fidi. Questo mette in imbarazzo i due a causa di quello che si sono detti in mare. Proprio mentre l\u2019uomo sta firmando le carte con l\u2019avvocato per\u00f2, Umberto si rende conto che lo stesso avvocato lo crede colpevole e rivela che lo stratagemma del patteggiamento \u00e8 spesso usato da don Domenico Scapece per non finire in galera. L\u2019uomo quindi, ferito nell\u2019orgoglio e sapendo di essere innocente, strappa le carte e rifiuta il patteggiamento in quanto vuole che tutti sappiano della sua innocenza.\nTrama Episodio 18.\nL\u2019avvocato comunica a Massimo che Umberto ha rifiutato il patteggiamento e Carolina accusa l\u2019uomo di voler lasciare il fratello in carcere per stare con Vittoria; Massimo quindi lascia Carolina. Vittoria apprende la notizia della rottura di Massimo e Carolina da Rossella e Nancy e resta molto turbata. Umberto legge sul giornale che la Villa \u00e8 stata chiusa e chiede a Vittoria di fare qualcosa per riaprirla ma la ragazza non sa cosa fare. Massimo chiede al suocero di assumere la difesa di Umberto e il suocero gli dice che lo far\u00e0 solo in cambio della patria potest\u00e0 su Nicola; alla fine Nicola riuscir\u00e0 a convincere il nonno all'insaputa di Massimo. Intanto Astu e la piccola Amina, la sorella e la nipote di Said, arrivano a Capri e ricevono la cittadinanza onoraria di Capri cos\u00ec Vittoria decide di organizzare una festa per risollevare le sorti della Villa. Alan si infatua della coetanea Amina, la figlia di Astu. Carolina e suo padre, impediscono l'organizzazione della festa facendo notare alle autorit\u00e0 che Villa Isabella \u00e8 la residenza di un carcerato e l'evento viene spostato all'hotel Scapece. Totonno chiede a Reginella di sposarlo, ma la donna dice di non voler fare le cose affrettate. Vittoria in crisi confessa al quadro di Donna Isabella di essere innamorata di Massimo, e quest'ultimo la sente.\nDecima puntata.\nTrama Episodio 19.\nUmberto riesce ad ottenere gli arresti domiciliari e a Villa Isabella si organizza una grande festa per celebrare il suo ritorno. La vicenda giudiziaria ha fatto riavvicinare Edoardo e Massimo; i due decidono di andare a fare visita insieme alla tomba di Giulia, e l\u2019avvocato esorta Galiano a riaprirsi alla vita senza murarsi nei ricordi. Edoardo porta le rose sulla tomba di Giulia e Carolina ne approfitta subito per dirlo a Vittoria. In seguito a questa chiacchiera Massimo decide quindi di andare avanti regalando la barca \u201cGiulia\u201d a Totonno. Tutti chiedono a Vittoria di stare vicino a Umberto, anche Massimo, che vorrebbe che suo fratello ritrovasse la sua vita cos\u00ec come l\u2019aveva lasciata, ma per la giovane e molto difficile fingere che non sia successo nulla col cognato. Adriana, l\u2019ex moglie del professor Helmut torna a Capri per comunicare la morte dell\u2019uomo e tutte le persone vicine al professore aiutano a spargere le sue ceneri. Vittoria respinge Umberto, desideroso di fare l\u2019amore con lei quella notte. Carolina ne approfitta della situazione economica di Villa Isabella e per aiutare Vittoria a far riprendere le sorti del resort, suggerisce di cambiare nome alla struttura e la gestione, implicando chiaramente di assumerne lei il controllo; la donna rifiuta.\nAmina e Alan, prendendo di nascosto una barca di Massimo da Totonno fanno un incidente schiantandosi con un motoscafo facendo finire in mare una modella che si rompe una gamba e chiede i danni a Massimo, il quale si \u00e8 dimenticato di rinnovare l'assicurazione della barca. Per ripianare questi guai Vittoria parla a Massimo della proposta che le aveva fatto Carolina, dicendogli che forse non \u00e8 pi\u00f9 una cattiva idea cederle la Villa.\nTrama Episodio 20.\nL'amore tra Massimo e Vittoria si fa sentire sempre di pi\u00f9; i due si baciano, ma Massimo fugge quando Vittoria gli chiede se vuole veramente che se ne vada. Umberto inizia a pensare che Vittoria abbia un altro; lei gli rivela di averli messi nei casini rivelandogli di non essere pi\u00f9 sicura che lui sia innocente e lui l'aggredisce. Reginella decide di partire per Napoli cercando di far arrestare colui che ha nascosto la droga in villa, andando dal nonno paterno di Vittoria, don Alfonso, il quale come condizione gli chiede di poter vedere Vittoria. Massimo confessa a Vittoria di non riuscire a dimenticare la moglie per far s\u00ec che lei sia felice con Umberto. A Scapece viene offerta Villa Isabella per ripianare i debiti e lui accetta su due piedi di acquistarla a patto che entro 48 ore la lascino. Viene arrestato il vero gangster della droga grazie a don Alfonso; Umberto \u00e8 cos\u00ec scagionato; la notizia per\u00f2 arriva troppo tardi. Massimo ha ormai concluso l\u2019affare con Domenico Scapece e tutti sono costretti ad andare via. Reginella prende male la notizia di abbandonare la Villa e ne distrugge la cucina. Solo l'invito di Chiara nel vivere a casa del professore riesce a rassicurarla.\nUndicesima puntata.\nTrama Episodio 21.\nGli Scapece prendono possesso di Villa Isabella e Domenico a telefono chiede che la famiglia Galiano (in particolare Massimo) sia sempre sorvegliata. Per giustificare la vendetta nei confronti di Umberto, Peppe confessa che il Galiano era amante della sua compagna. Umberto quindi va a Procida a trovare la ragazza per dirle che il compagno sta sicuramente dicendo il falso e chiede spiegazioni; andato a casa della donna l\u2019uomo riconosce un tavolo di Villa Isabella capendo cos\u00ec che erano stati gli Scapece a pagare il loro silenzio. Massimo sentendosi terribilmente in colpa per la perdita della Villa rifiuta di vivere con Vittoria Reginella e gli altri a casa di Helmut e dorme sul divano dell\u2019ufficio. Umberto irrompe a Villa Scapece per parlare con Domenico e gli dice che sa che \u00e8 stato lui a incastrarlo e giura che prima o poi lo riuscir\u00e0 a provare. L\u2019uomo per tutta risposta lo denuncia per calunnia e diffamazione. Vittoria, non vedendo pi\u00f9 alcuna possibilit\u00e0 per s\u00e9 a Capri, chiede a Umberto di partire per allontanarsi dall\u2019isola, inoltre la donna viene a sapere da Gennarino, incaricato di mettere fiori freschi ogni settimana sulla tomba di Giulia, che a pagarlo \u00e8 stato Edoardo, il suocero e quindi la donna capisce che Carolina ha mentito a dirle che i fiori li portava sempre Massimo. Nell\u2019ufficio di Massimo irrompe un uomo che piazza una cimice sotto la scrivania. Nel tentativo di recuperare un rarissimo volatile per conto di Adriana, Massimo ha un incidente nella torre saracena e cade a terra svenuto. L'uomo rinviene tra le braccia di Vittoria che, dopo un confronto con Totonno, ha capito che \u00e8 innamorato di lei. L\u2019episodio si chiude con Vittoria e Massimo che, scampato il pericolo si baciano appassionatamente.\nTrama Episodio 22.\nMentre Vittoria e Massimo si dichiarano il loro amore, grazie alle cimici piazzate nell\u2019ufficio di Galiano, Domenico Scapece viene a conoscenza dell\u2019amore clandestino tra la donna e il cognato. L\u2019aggravarsi delle condizioni di Don Alfonso porta Reginella a decidere di partire frettolosamente per Napoli con la ragazza. Al capezzale del vecchio, il camorrista morente le rivela l'identit\u00e0 del padre, Enzo, suo figlio, ucciso per un regolamento di conti. La ragazza scappa e si infuria con Reginella, chiedendole perch\u00e9 l\u2019ha portata dal responsabile della morte dei suoi genitori; a quel punto la donna le rivela del patto che aveva fatto col gangster e che se non fosse per lui Umberto starebbe ancora in galera. Nel frattempo, Umberto comincia a sospettare che nella vita di Massimo ci sia una donna. Don Alfonso muore con Vittoria al suo capezzale che gli tiene la mano. Reginella capisce che la nipote \u00e8 innamorata di Massimo e che il sentimento \u00e8 ricambiato. Carolina dice al padre di provare ancora dei sentimenti per Massimo e il padre gli fa ascoltare la registrazione dell\u2019uomo e Vittoria. Umberto va da Rossella per organizzare il viaggio per lui e Vittoria in Malesia ma viene chiamato da Carolina che gli rivela come stiano le cose tra il fratello e Vittoria: fa ascoltare anche a lui la registrazione. Umberto ne \u00e8 sconvolto e quando Massimo e Vittoria provano ad andargli a parlare l\u2019uomo decide di voler tagliare i ponti con entrambi.\nDodicesima puntata.\nTrama Episodio 23.\nVittoria \u00e8 intenzionata a partire ma Reginella la blocca con l\u2019aiuto di Adriana. La donna allora si finge partita con l'aiuto di Reginella perch\u00e9 non vuole vedere pi\u00f9 nessuno. Umberto chiede a Carolina di essere ingaggiato come PR per Villa Scapece e la donna lo assume. Reginella per far sapere a tutti che Vittoria \u00e8 partita fa spargere la voce a gloria e viene a sapere che Umberto ha iniziato a lavorare per gli Scapece. Vittoria va anche lei a trovare la compagna di Peppe che l\u2019allontana, ma vittoria in andando via vede Domenico Scapece entrare nell\u2019appartamento e lo crede l\u2019amante della donna. Daiana, da poche ore diventata maggiorenne, chiede a Umberto di perdere la verginit\u00e0 con lui; l\u2019uomo chiaramente rifiuta e la sera le organizza una cena con il fidanzato. Peppe scappa dalla prigione e facendo irruzione nello studio di Scapece prova ad ucciderlo; si intromette Massimo che sventa i colpi di pistola del malvivente che, giunta la polizia viene arrestato non prima di denunciare Scapece come mandante del crimine e di molto altri. Anche Domenico Scapece quindi, viene arrestato.\nTrama Episodio 24.\nCon l'arresto di Domenico Scapece la Villa torna nelle mani dei Galiano e di Reginella che la \u201cdepura\u201d dalla egemonia degli Scapece spargendo del sale per tutta la casa. Con la riapertura del ristorante tutto sembra essere tornato alla normalit\u00e0; Massimo e Umberto cercano di recuperare il loro rapporto intanto per\u00f2 la cucina di Reginella \u00e8 invasa dal nuovo chef francese assunto dagli Scapece con cui la donna ha un rapporto complicato. Carolina intanto \u00e8 in compagnia di sir Andrew Wilford, un ricco spasimante col quale si trasferir\u00e0 in Inghilterra. Rossella \u00e8 Nancy scoprono degli origami a casa di Adriana e capiscono che la donna nascondono l\u2019amica, costringendola ad uscire. Reginella vince la guerra con lo chef francese che quindi parte per Londra, peccato che anche la donna sia prossima a lasciare Villa Isabella per \u201craggiungere\u201d Vittoria. Proprio Vittoria, come ultimo regalo per Villa Isabella, decide di inviare una mail a tutti i clienti pi\u00f9 affezionati di Villa Isabella che si sono succeduti negli episodi precedenti, per far sapere di nuovo a tutti che \u00e8 tornata la gestione Galiano! Alan e Nicola vedono di nascosto Vittoria nel giardino della casa del professor Helmut e quando il piccolo Nicola lo dice al padre, l\u2019uomo si precipita dall\u2019amata, dopo per\u00f2 aver sopportato uno sfogo di Umberto tradotto in scazzottata. Totonno con la barca Giulia, unica disponibile, insieme a Massimo si addentra in mare accosta l\u2019aliscafo sul quale ci sono Reginella e Vittoria. Entrambi gli uomini chiedono alle rispettive donne di restare sull\u2019isola. L\u2019episodio si conclude con il matrimonio di Reginella e Totonno; Vittoria acchiappa al volo il bouquet lanciato dalla sposa."}
{"id": "2819808", "revid": "307923", "url": "https://it.wikipedia.org/wiki?curid=2819808", "title": "Bohu\u0148ov", "text": ""}
{"id": "2819809", "revid": "100963936", "url": "https://it.wikipedia.org/wiki?curid=2819809", "title": "Bohu\u0148ovice", "text": ""}
{"id": "2819810", "revid": "599013", "url": "https://it.wikipedia.org/wiki?curid=2819810", "title": "Bojanovice", "text": ""}
{"id": "2819811", "revid": "599013", "url": "https://it.wikipedia.org/wiki?curid=2819811", "title": "Borotice", "text": ""}
{"id": "2819812", "revid": "183666", "url": "https://it.wikipedia.org/wiki?curid=2819812", "title": "Se perdo la pazienza...", "text": ""}
{"id": "2819813", "revid": "599013", "url": "https://it.wikipedia.org/wiki?curid=2819813", "title": "Borovnice", "text": ""}
{"id": "2819814", "revid": "7", "url": "https://it.wikipedia.org/wiki?curid=2819814", "title": "The Long Riders", "text": ""}
{"id": "2819815", "revid": "599013", "url": "https://it.wikipedia.org/wiki?curid=2819815", "title": "Bo\u0159etice", "text": ""}
{"id": "2819816", "revid": "1543377", "url": "https://it.wikipedia.org/wiki?curid=2819816", "title": "Conservatoria delle coste della Sardegna", "text": "La Conservatoria delle coste della Sardegna, in sardo \"Conservatoria de sas costeras de sa Sardigna\" \u00e8 un'agenzia regionale istituita nel 2007 con legge regionale della Sardegna con l'obiettivo di tutelare, gestire e valorizzare gli ecosistemi e i paesaggi costieri della regione, tenendo conto delle diverse attivit\u00e0 ed usi.\nCompiti e funzioni.\nSecondo la legge istitutiva l'agenzia si occupa della salvaguardia, tutela e valorizzazione degli ecosistemi costieri e della gestione integrata delle aree costiere di particolare rilevanza paesaggistica ed ambientale, sia di propriet\u00e0 regionale, sia di propriet\u00e0 di altri soggetti pubblici o di privati.\nNelle competenze dell'agenzia rientrano, sempre per quanto riguarda le zone costiere della Sardegna\nOrganizzazione.\nLa Conservatoria delle coste della Sardegna ha la propria sede a Cagliari L'agenzia \u00e8 dotata secondo la legge istitutiva di autonomia regolamentare, finanziaria, organizzativa, amministrativa, patrimoniale, contabile e gestionale ed \u00e8 sottoposta ai poteri di indirizzo, vigilanza e controllo esercitati dalla giunta regionale.\nI suoi organi sono il comitato scientifico, il direttore esecutivo ed il collegio dei revisori.\nAzione.\nLa Conservatoria delle coste si ispira ad altri organismi di protezione ambientale quali il National Trust inglese e, soprattutto, il Conservatoire du Littoral francese, con il quale, nel dicembre del 2008, ha firmato un accordo di partenariato.\nL'agenzia ha in gestione oltre 6500 ettari di territori costieri, in parte di propriet\u00e0 regionale o di altri enti pubblici, sottratti alla speculazione edilizia. Eccezionalmente la Conservatoria acquisisce aree costiere anche per acquisto diretto.\nUna volta entrata in possesso delle aree, la Conservatoria opera attivit\u00e0 di ripristino ambientale e in seguito decide se gestirle direttamente o darle in gestione ad altri soggetti pubblici o privati. Definisce inoltre gli usi, in particolare agricoli e turistici, compatibili con gli ecosistemi costieri ripristinati, tenendo conto della normativa nazionale e regionale, seguendo le linee-guida del Piano Paesaggistico Regionale (PPR).\nProgetti.\nLe attivit\u00e0 della Conservatoria delle coste fino all'anno 2012 sono state realizzate da un gruppo di lavoro composto da 7 funzionari (3 tecnici e 4 amministrativi) e 5 collaboratori esterni coordinati dal direttore dell'agenzia Alessio Satta."}
{"id": "2819818", "revid": "92723", "url": "https://it.wikipedia.org/wiki?curid=2819818", "title": "Bur\u0161tyn", "text": "Bur\u0161tyn (, polacco: \"Bursztyn\", ebraico: \u05d1\u05d5\u05e8\u05e9\u05d8\u05d9\u05df) \u00e8 una citt\u00e0 situata nell'oblast' di Ivano-Frankivs'k, in Ucraina occidentale, a nord di Haly\u010d. Si trova nel distretto di Ivano-Frankivs'k ed \u00e8 raggiungibile in treno.\nStoria.\nLa prima menzione di questa citt\u00e0 \u00e8 in un libro di storia della Galizia del 1596, dove \u00e8 menzionata come \"Nove Selo\" (nuovo villaggio), sebbene la creazione della citt\u00e0 risalga al 1554. Nel 1809, Franz Xaver Wolfgang, figlio di Wolfgang Amadeus Mozart, ha vissuto a Bur\u0161tyn, che a quel tempo era parte dell'Impero austriaco.\nC'\u00e8 un vecchio cimitero ebraico, il solo superstite di una fiorente comunit\u00e0 ebraica della citt\u00e0, nel 1942 c'erano 1.700 gli ebrei residenti a Bur\u0161tyn. I nazisti trasferirono tutti gli ebrei del ghetto di Bur\u0161tyn vicino a Rohatyn, dove furono fucilati, il resto degli ebrei vennero portati nel campo di sterminio di Be\u0142\u017cec. Il cimitero ebraico \u00e8 stato stabilito nel XVIII secolo, con l'ultima sepoltura ebraica chassidica degli anni 1940.\nSociet\u00e0.\nEvoluzione demografica.\nLa popolazione stimata \u00e8 di circa 14.700 (nel 2004). Si \u00e8 sviluppata rapidamente e durante il periodo sovietico la sua popolazione \u00e8 aumentata notevolmente.\nReligione.\nLa citt\u00e0, che \u00e8 stata uno degli shtetl ebraici, e il cui nome in ucraino significa letteralmente ambra. C'\u00e8 una vecchia chiesa cattolica romana nel centro della citt\u00e0, che \u00e8 stato restaurato negli ultimi dieci anni.\nEconomia.\nUno dei suoi punti di riferimento \u00e8 la centrale elettrica Bur\u0161tyns'ka TES, che si trova su un bacino artificiale di circa 8\u00a0km di lunghezza e 2\u00a0km di larghezza. Un allevamento ittico si trova sul lago vicino a Bil'\u0161ivci. La citt\u00e0 \u00e8 nota per la sua squadra di calcio Enerhetyk."}
{"id": "2819820", "revid": "1543377", "url": "https://it.wikipedia.org/wiki?curid=2819820", "title": "Interamnia World Cup", "text": "L'Interamnia World Cup \u00e8 una manifestazione sportiva internazionale per club che assume a tutti gli effetti il ruolo di coppa del mondo giovanile di pallamano under 21 (le categorie interessate sono under 10-12-14-16-18-21).\nDal 1972, anno in cui venne organizzata la prima edizione, si svolge annualmente a Teramo nei primi giorni di luglio (solitamente dal 4 al 10 luglio di ogni anno), con gare che si tengono in campi sportivi allestiti in varie zone della citt\u00e0 e anche in altre localit\u00e0 della provincia di Teramo.\nAl torneo partecipano squadre giovanili provenienti da tutti i continenti e ogni anno sono oltre trenta le nazioni che prendono parte alla manifestazione: questa dura solitamente una settimana e si apre con il momento forse pi\u00f9 atteso di tutto il torneo, una grande sfilata inaugurale di tutti gli atleti partecipanti che parte da Corso San Giorgio, il corso principale di Teramo, per poi spostarsi verso piazza Martiri della libert\u00e0.\nDal 2005 vi \u00e8 associata la manifestazione Teramo citt\u00e0 aperta al mondo che ha lo scopo di promuovere la cultura della pace tra i popoli. \nQuesto titolo deriva dal riconoscimento che l'UNICEF attribu\u00ec a Teramo nel 1989, per merito dell'Interamnia World Cup, allorch\u00e9 dichiar\u00f2, appunto, \"\u201cTeramo, citt\u00e0 aperta al mondo\u201d\"."}
{"id": "2819822", "revid": "15756", "url": "https://it.wikipedia.org/wiki?curid=2819822", "title": "Cyrano de Bergerac (Rostand)", "text": "Cyrano de Bergerac (conosciuto in Italia anche come Cirano di Bergerac) \u00e8 una celebre commedia teatrale in cinque atti pubblicata nel 1897 dal poeta drammatico francese Edmond Rostand (1868-1918) e ispirata alla figura storica di Savinien Cyrano de Bergerac, uno dei pi\u00f9 estrosi scrittori del seicento francese, precursore della letteratura fantascientifica.\nIl \"Cyrano\" de Bergerac fu rappresentato per la prima volta il 28 dicembre di quello stesso 1897 al \"Th\u00e9\u00e2tre de la Porte-Sain-Martin\" di Parigi, avendo come protagonista un celebre attore del tempo, Beno\u00eet-Constant Coquelin, lo stesso che glielo aveva commissionato. Rostand lo scrisse a cinque anni di distanza dalla clamorosa bocciatura, avvenuta appunto nel 1892, di un suo precedente (e primo in assoluto) lavoro in versi, \"Les Deux Pierrots\", espressamente scritto per la Com\u00e9die-Fran\u00e7aise.\nGrazie all'eccezionale trionfo di pubblico nelle 410 recite e critica che salut\u00f2 questo dramma post-romantico, vera e propria \"summa\" delle potenzialit\u00e0 espressive nella sfera dei sentimenti e delle passioni umane, Rostand (anch'egli attore a sua volta, sebbene di scarso successo) venne poi insignito della Legion d'onore ed eletto membro dell'Acad\u00e9mie fran\u00e7aise.\nNel 1923 and\u00f2 in scena per il Broadway theatre con Walter Hampden arrivando a 232 recite.\nTrama.\nCyrano de Bergerac \u00e8 uno scontroso spadaccino dal lunghissimo naso, scrittore e poeta in bolletta dall'irresistibile vitalit\u00e0. Leggendaria la sua abilit\u00e0 con la spada, almeno quanto la sua passione per la poesia e per i giochi di parole, con i quali ama mettere in ridicolo i suoi nemici, sempre pi\u00f9 numerosi grazie al suo carattere poco incline al compromesso e al suo disprezzo verso potenti e prepotenti.\nSpaventoso e inarrestabile con una spada in mano, egli, per\u00f2, nutre segretamente un candido ed impossibile amore per la bella \"Rossana\", sua cugina. Ma la sorte gli riserva qualche amara sorpresa: infatti, a teatro, una sera, dopo aver umiliato un attore che aveva osato levare i suoi occhi sulla bella Rossana, ed aver sconfitto in duello un gentiluomo che gli si era contrapposto (il famoso \"ed al fin della licenza io tocco!\") riceve un invito ad un incontro segreto proprio dalla sua amata.\nNon sta pi\u00f9 nella pelle per la gioia e, pieno di incontenibile vitalit\u00e0, mentre si avvia a rientrare al suo alloggio, incontra un suo amico pasticciere e poeta che gli chiede aiuto e protezione da un gran numero di sicari (si dice che fossero addirittura cento) intenzionati ad aggredirlo nella notte, mandati da qualche potente messo in ridicolo dai suoi versi. Cyrano non chiede altro, d'impeto li affronta e li sbaraglia da solo compiendo un'altra delle sue imprese leggendarie.\nSi reca poi trepidante al suo appuntamento, convinto che il suo sogno d'amore stia per realizzarsi. Alla vista di Rossana riesce a malapena a mantenere un contegno formale, pronto a liberare i propri sentimenti appena l'amata manifester\u00e0 i suoi. Per\u00f2 la sua adorata ha ben altro in mente. Si appella alla loro amicizia ed al loro affetto per confidargli il proprio amore per un altro uomo: si tratta di un giovane cadetto, tale \"Cristiano de Neuvillette\", bello, del quale si \u00e8 innamorata a prima vista e che, sebbene non abbia mai scambiato una parola con lui, crede fermamente dotato di ogni altro talento.\nAddirittura Cyrano deve prometterle solennemente di proteggere e guidare questo giovanotto per non farle soffrire l'ansia di saperlo indifeso in un ambiente \"pepato\" come quello dei cadetti, sempre pronti a sguainare la spada. A Cyrano non resta che accettare e prendersi cura di costui, sulle prime solo per la promessa a Rossana, che lui ama sempre disperatamente, poi per una sincera amicizia che nasce tra i due. Cristiano \u00e8 bello, onesto, coraggioso e leale, ma non possiede alcuna delle doti capaci di stimolare quell'amore fatto anche di intelligenza e di poesia cui Rossana anela.\nCyrano fa del suo meglio per insegnare all'amico i rudimenti di quelle dolci schermaglie verbali che tanto sarebbero gradite alla bella Rossana, ma questi non ne risulta assolutamente capace.\nInfatti, sotto il balcone di Rossana, complice l'oscurit\u00e0 Cyrano si improvvisa prima come \"suggeritore\", poi lui stesso parla spacciandosi per l'amico\u2026 il famoso \"cos'\u00e8 un bacio\" e la passione da lui suscitata andr\u00e0 a coglierla il buon Cristiano che riesce cos\u00ec a conquistare la sua amata, ma l'unione tra i due giovani \u00e8 osteggiata dal potente di turno, De Guiche, invaghitosi della bella.\nLa guerra appena scoppiata costituisce a questo punto per costui una perfetta occasione per allontanare i due innamorati: Cristiano e Cyrano finiranno insieme al fronte, con la loro compagnia di cadetti. Qui Cyrano prosegue nella sua opera, sapendo che l'unico modo per poter continuare ad esternare in tutta la sua immensit\u00e0 quest'amore per Rossana \u00e8 di continuare a manifestarlo come quello di Cristiano. In fin dei conti i due si completano, uno bello ma senza talento e l'altro con un grandissimo talento, ma brutto. Cyrano tutti i giorni scrive una lettera per l'amata e tutte le notti attraversa le linee nemiche per farla recapitare. Questo Cristiano non lo sa.\nMa un giorno al campo dei cadetti, sebbene fossero praticamente accerchiati dal nemico, giunge una carrozza piena di vettovaglie, guidata dall'amico poeta e pasticciere e con una dama a bordo. Si tratta di Rossana che, travolta dalla impetuosit\u00e0 del sentimento manifestato in tutte le lettere ricevute, ha sfidato ogni pericolo per rivedere il suo amato, a cui dichiara che l'amore cos\u00ec divinamente espresso in tutte quelle lettere le ha conquistato tanto il cuore da convincerla che \u00e8 la forza di quella poesia che lei ama veramente e che quindi lo avrebbe amato anche se lui fosse stato brutto.\nCristiano, che quelle lettere non le ha scritte, capisce, non ha talento poetico ma non \u00e8 stupido, vuole chiarirsi con l'amico di cui comprende il sentimento e gli chiede di dire la verit\u00e0 a Rossana perch\u00e9 lei possa a sua volta capire chi ama veramente tra i due. Anche lui \u00e8 pronto a sacrificarsi, sia per la felicit\u00e0 di Rossana che per quella del suo grande amico, tanto da offrirsi volontario per una pericolosissima missione di ricognizione che riesce a compiere venendo per\u00f2 ferito molto gravemente. Cyrano cerca di soccorrerlo ed alla domanda che l'amico gli rivolge, ormai in punto di morte, se l'amata ha fatto la sua scelta, con un gesto apparentemente di estremo altruismo, risponde che s\u00ec, Rossana ha saputo la verit\u00e0 ed ha scelto lui, Cristiano, come compagno della propria vita. Cristiano muore. Rossana, a cui in realt\u00e0 Cyrano non ha detto nulla e non dir\u00e0 mai nulla, decide di ritirarsi in convento. Trascorsi molti anni, durante i quali ogni sabato si \u00e8 recato in convento in visita alla cugina, Cyrano cade in una vile imboscata e viene ferito gravemente ma, compiendo uno sforzo sovrumano riesce a non mancare a quello che era divenuto lo scopo della sua vita, l'incontro settimanale con la sua amata.\nPer la prima volta quella sera giunge in leggero ritardo, e suo malgrado si tradisce. Invitato a leggere l'ultima lettera scritta come Cristiano, frastornato com'\u00e8, la dice a memoria e Rossana se ne avvede. Adesso anche lei comincia a capire, troppe coincidenze alle quali non aveva dato peso ora si mostrano come elementi chiari: \u00e8 lui, Cyrano, che ha dato vita ai suoi sentimenti, \u00e8 lui il vero protagonista di tutti i suoi sogni. Ma ormai \u00e8 troppo tardi, Cyrano muore.\nDue sentimenti fondamentali come l'amore e l'amicizia trovano in questo dramma la loro estrema sublimazione sotto molteplici aspetti, e alla fine \u00e8 l'amicizia sincera, totale e virile nata tra Cyrano e Cristiano che sembra prendere il sopravvento mostrandosi pi\u00f9 forte anche dell'amore stesso.\nUn'altra ipotesi per\u00f2 appare forse pi\u00f9 vicina al personaggio \"umano\" di Cyrano: incline al fantastico, al sogno, egli, continuando a dare il suo spirito al bell'aspetto del suo amico, mantiene in vita quello che ormai \u00e8 divenuta una sua creatura, una propaggine del suo essere ed \u00e8 attraverso quest'uomo ideale, nel quale si \u00e8 identificato (e sicuramente rifugiato) che lui stesso ha \"sentito\" e deciso di ricevere l'amore di Rossana.\nLa figura \"teatrale\" di Cyrano.\nL'opera di Rostand \u00e8 stata tradotta, adattata e interpretata innumerevoli volte: Cyrano \u00e8 uno dei personaggi pi\u00f9 conosciuti e amati del teatro.\nLa sua geniale temerariet\u00e0, la drammaticit\u00e0 della sua fiera esistenza, vissuta pericolosamente all'insegna del non piegarsi mai alla mediocrit\u00e0 e alle convenienze, costi quel che costi, ne fanno un autentico eroe romantico e al contempo un personaggio straordinariamente moderno. Tanto che il singolare spadaccino guascone continua con successo a calcare le scene teatrali.\nPer il teatro italiano memorabili sono rimasti, nella classica traduzione in versi martelliani di Mario Giobbe, gli allestimenti del 1953 (portati in scena dal regista francese Raymond Rouleau), con l'attore Gino Cervi nel ruolo del titolo, e del 1977 (per la regia di Maurizio Scaparro, che si avvalse di una nuova traduzione in prosa ad opera di Franco Cuomo), con Pino Micol nel ruolo protagonista dello spadaccino-poeta, affiancato da un'esordiente Evelina Nazzari quale Rossana.\nSempre per il palcoscenico celebri Cyrano sono stati Gigi Proietti, Franco Branciaroli, Massimo Popolizio, Alessandro Preziosi e, in chiave musicale, Domenico Modugno. Anna Mazzamauro \u00e8 stata l'unica donna a interpretare il personaggio.\nCyrano per il cinema.\nIl cinema si \u00e8 ispirato alla figura dello spadaccino rostandiano per numerose pellicole. La prima gi\u00e0 nell'anno 1900 fu una pellicola francese realizzata da Cl\u00e9ment Maurice, di un certo interesse anche tecnico. Segu\u00ec in Italia, nel 1908, un film di circa 280 metri girato da Ernesto Maria Pasquali a Torino per conto della societ\u00e0 da lui stesso costituita in quello stesso anno, che \u00e8 andata perduta. Ancora nel periodo del muto torna sul soggetto il regista Augusto Genina con un film girato parte in Francia e parte in Italia e completato nel 1922.\nQuando arriva il sonoro, occorre attendere il secondo dopoguerra per il \"Cirano di Bergerac\" del 1950 di Michael Gordon (che valse al suo interprete Jos\u00e9 Ferrer il premio Oscar), cui segue una versione francese del 1990 diretta da Jean-Paul Rappeneau ed interpretata da G\u00e9rard Depardieu dal titolo \"Cyrano de Bergerac\" che valse nel 1991 a Franca Squarciapino un Premio Oscar per i costumi. Qualche anno prima, nel 1987, venne prodotta anche una commedia hollywoodiana, \"Roxanne\", con Steve Martin, regia di Fred Schepisi, che al popolare personaggio si richiama in maniera evidente.\nIl tentativo di mettere in scena quest'opera \u00e8 parte della trama del film \"Chiedimi se sono felice\" di Aldo, Giovanni e Giacomo.\nCyrano mon amour \u00e8 un film che parla di Edmond Rostand e sulla messa in scena della sua opera.\nIl personaggio di Cyrano compare come antagonista in Tutti per 1 - 1 per tutti interpretato da Guido Caprino.\nCyrano e la musica.\nNeppure la musica poteva evitare di occuparsi di una figura eclatante come quella del guascone spadaccino.\n\"Cyrano\" \u00e8 un'opera in quattro atti composta da Walter Damrosch su libretto di William James Henderson che ha la prima assoluta al Metropolitan Opera di New York diretta da Alfred Hertz con Pasquale Amato, Frances Alda ed Antonio Pini-Corsi il 27 febbraio 1913.\nIl compositore italiano Franco Alfano compose l'opera lirica \"Cyrano de Bergerac\" su libretto di H. Cain, che venne rappresentata la prima volta a Roma nel 1936 e che \u00e8 stata ripresa nel 2005 al Metropolitan Opera di New York con Pl\u00e1cido Domingo nel ruolo principale. Il compositore ebreo italiano Aldo Finzi, inoltre, nel 1929, compose un poema sinfonico ispirato al \"Cyrano\", e ricevette molti consensi.\nNel 1978 Modugno torna a teatro con la commedia musicale \"Cyrano\", scritta dallo stesso Modugno insieme a Riccardo Pazzaglia, per la regia di Daniele D'Anza, insieme a Catherine Spaak (che interpreta Rossana, ed \u00e8 sostituita poi da Alida Chelli a causa degli impegni dell'attrice belga): per l'allestimento scrive alcune canzoni, tra cui ricordiamo \"Canzone di Cyrano\" e \"I cadetti di Guascogna\", racchiuse nell'album omonimo, \"Cyrano\", pubblicato in quello stesso anno.\nA Cyrano \u00e8 intitolata anche una canzone di Beppe Dati (autore del testo) e di Giancarlo Bigazzi (autore della musica), interpretata (con varie modifiche nelle parole) da Francesco Guccini, contenuta nell'album \"D'amore di morte e di altre sciocchezze\": anche in questo caso si \u00e8 davanti ad un personaggio agguerrito e pronto ad esprimersi senza mezzi termini contro l'ipocrisia e il \"perbenismo\" consolidato: \"Venite pure avanti / voi con il naso corto / signori imbellettati / io pi\u00f9 non vi sopporto\u2026\".\nIn questa canzone vi \u00e8 il parallelismo tra l'animo anticonformista e indistruttibile e l'animo innamorato e romantico di Cirano (\"Non voglio rassegnarmi ad essere cattivo / tu sola puoi salvarmi / tu sola e te lo scrivo / dev'esserci, lo sento / in terra o in cielo un posto / dove non soffriremo e tutto sar\u00e0 giusto\").\nDi stampo decisamente pi\u00f9 romantico il brano di Roberto Vecchioni, intitolato \"Rossana Rossana\" e contenuto in \"Blum\u00f9n\". La canzone di Vecchioni parla dell'amore per Rossana visto da Cyrano prima e dal suo alter ego \"bello\" Cristiano poi; Vecchioni ci racconta un Cyrano che ha \"nelle mani soltanto stelle rotte: / l'ombra perduta tra i rami che non potevi mai vedere / mentre quell'altro saliva / e ti faceva l'amore\u2026\" ma ci parla di un Cristiano altrettanto frustrato perch\u00e9 \"Io sono l'altro di ieri/ che non cantava nella notte / aprivo solo la bocca / facevo finta forte\u2026\".\nLeggendo i due testi risulta evidente come l'opera di Rostand colpisca proprio grazie alle due anime che l'autore ha donato al personaggio.\nIntitolata \"Cyrano\" \u00e8 anche la canzone di Pietro Ratto nell'album \"Il folle\" con cui il leader storico degli Aton's d\u00e0 voce al poeta ormai morente (\"sento il cuore sollevarsi dentro quando penso agli anni miei\"), che ricorda con dolcezza e nostalgia il suo sentimento per Rossana e il proprio sacrificio per favorire l'amore tra la cugina ed il bel Cristiano (\"E pazzo a lei parlai, pazzo al punto che amai che amasse gli occhi tuoi\u2026\").\nAltri progetti.\n (in lingua originale)"}
{"id": "2819823", "revid": "212348", "url": "https://it.wikipedia.org/wiki?curid=2819823", "title": "Notazione descrittiva", "text": "La notazione descrittiva \u00e8 un metodo di trascrizione delle mosse degli scacchi. Impiegato in passato, \u00e8 ormai in disuso, in quanto soppiantato dalla notazione algebrica, di uso e comprensione pi\u00f9 immediati.\nNomenclatura delle case.\nNella notazione descrittiva le colonne sono identificate attraverso il pezzo che occupa le case estreme all'inizio della partita: le colonne centrali sono indicate con \"R\" e \"D\" (rispettivamente per quelle che in notazione algebrica sono le colonne \"e\" e \"d\"), mentre per le altre \u00e8 necessario specificare se il lato a cui ci si riferisce \u00e8 quello di re o quello di donna. La prima colonna a sinistra \u00e8 quindi indicata con \"TD\" (da torre di donna), la seconda con \"CD\" (cavallo di donna) mentre l'ultima con \"TR\" (torre di re).\nLe traverse sono invece identificate con una numerazione progressiva, da 1 a 8, a partire da quella di base per ciascun giocatore: la casa situata, per il Bianco, in basso a sinistra sar\u00e0 quindi identificata con TD1 dal Bianco e con TD8 dal Nero. La nomenclatura di ogni casa non sar\u00e0 quindi univoca, perch\u00e9 ogni codice si riferisce a due case distinte, e ogni casa possieder\u00e0 due codici.\nNomenclatura delle mosse.\nPer identificare una mossa questa notazione prescrive di indicare prima il pezzo che si muove e poi, separato da un trattino, la casa di destinazione: ad esempio la mossa del Bianco che porta una torre in c3 sar\u00e0 indicata con codice_1, ovvero torre nella casa della terza traversa e della colonna dell'alfiere di donna. Se la mossa fosse stata compiuta dal Nero sarebbe stata indicata con codice_2, perch\u00e9 dal suo punto di vista sarebbe la sesta traversa. Spesso il trattino di separazione viene omesso, come in Spagna, dove codice_3 diventa codice_4; in italiano a volte la traversa precede la mossa, facendo diventare quella precedente codice_3.\nQuando i pezzi che possono raggiungere una casa sono pi\u00f9 di uno, si aggiunge un'informazione all'iniziale. Per esempio, se la casa D2 (la seconda della colonna di donna) pu\u00f2 essere raggiunta sia dal cavallo nella casa AR3 (la terza dell'alfiere di re) che dal cavallo nella casa CD1 (la prima del Cavallo di donna), codice_6 significa che a muoversi \u00e8 il cavallo sul lato di Re, codice_7 significa che a muoversi \u00e8 il cavallo sul lato di donna. Se invece la stessa casa pu\u00f2 essere raggiunta da un cavallo nella casa AR3 (la terza dell'alfiere di Re) e da un cavallo nella casa aR1 (la prima dell'alfiere di re), poich\u00e9 il lato della scacchiera non \u00e8 discriminante, codice_8 significa che a muoversi \u00e8 il cavallo nella casa AR3, codice_9 significa che a muoversi \u00e8 il cavallo nella casa AR1.\nLa cattura \u00e8 indicata solitamente indicando il pezzo che cattura e il pezzo catturato separati da una \"x\": ad esempio codice_10 indica la cattura di un pedone da parte di un altro. Se questo causa ambiguit\u00e0 \u00e8 necessario, come per le mosse, discriminare il lato o la traversa su cui avviene la presa.\nVantaggi e svantaggi.\nIl principale svantaggio della notazione, e il motivo per cui \u00e8 stata abbandonata in favore della notazione algebrica (specialmente dopo la comparsa dei simboli al posto delle iniziali dei pezzi, che rende la notazione algebrica universale), \u00e8 la complessit\u00e0 derivante dai diversi modi in cui una casa pu\u00f2 essere indicata. \nBibliografia.\nA titolo esemplificativo:"}
{"id": "2819826", "revid": "31886", "url": "https://it.wikipedia.org/wiki?curid=2819826", "title": "Frauen Fussball Club Zuchwil 05", "text": "Il Frauen Fussball Club Zuchwil 05 \u00e8 una societ\u00e0 di calcio femminile di Zuchwil, nel Canton Soletta (Svizzera), fondata nel 2005.\nPer la stagione 2015-2016 milita nella seconda serie nazionale, la Lega Nazionale B.\nStoria.\nLa storia del club inizia nel 1970, con la fondazione del DFC Solothurn. Il club milita nella Prima Lega, massima serie nazionale, fino al 1981, anno della discesa in Seconda Lega. Il ritorno nell'\u00e9lite avviene con il 2\u00ba posto ottenuto nel 1986. Dopo 3 stagioni consecutive in massima serie, nel 1989 la squadra affronta una nuova retrocessione; non essendovi la LNB, il club scende in Prima Lega.\nNel 1990, dopo una stagione di Prima Lega con il vecchio nome di DFC Solothurn, il club diventa DFC Zuchwil. Nel 1993 la squadra scende in Seconda Lega, ma risale immediatamente al livello superiore. Nel 1996 il primo posto in Prima Lega garantisce la promozione in LNB. Nel 1999 lo Zuchwil vince il campionato di LNB e viene promosso in LNA. Nel 2004 il club si piazza al secondo posto assoluto.\nIl 13 marzo 2005 il club assume l'attuale denominazione di FFC Zuchwil; nel 2006 raggiunge nuovamente il secondo posto in campionato, ma conquista anche la Coppa di Lega. Nel 2007 vince il titolo nazionale."}
{"id": "2819827", "revid": "554814", "url": "https://it.wikipedia.org/wiki?curid=2819827", "title": "Angelo Rinaldi", "text": "Biografia.\nFiglio di Pierfrancesco Rinaldi e Antonietta Pietri, \u00e8 cresciuto in Corsica prima di diventare giornalista. Ha lavorato al \"Nice-Matin\" e al \"Paris-Jour\" come reporter e cronista giudiziario prima di imporsi come autore di romanzi e come critico letterario dalla penna particolarmente appuntita, suscitando tanto ammirazione che avversione.\nSuccessivamente Angelo Rinaldi ha lavorato a \"L'Express\", \"Le Point\" e \"Le Nouvel Observateur\" prima di diventare direttore letterario de \"Le Figaro\" e responsabile del \"Figaro litt\u00e9raire\", incarico che ha mantenuto fino al ritiro nel 2005.\nAngelo Rinaldi, in quanto critico letterario, tributa la sua ammirazione a scrittori (definiti \"rari\"), che ha fatto riscoprire a un pubblico pi\u00f9 vasto: Fran\u00e7ois Augieras, Marguerite Audoux, Olivier Larronde, Fritz Zorn, Elizabeth Taylor, Jean Rhys, Italo Svevo.\nNella raccolta \"Service de presse\" (1999), compaiono temi ricorrenti, in particolare il suo amore per la poesia, i romanzi noir americani, la purezza della lingua francese e la ferocia verso gli autori \"alla moda\": (Marguerite Duras, Albert Cohen, Alain Robbe-Grillet, Philippe Sollers, Julia Kristeva, Philippe Djian, Michel Houellebecq, Christine Angot). Sulle pagine di \"L'Express\", egli manifesta la sua avversione per Georges Simenon, col titolo: \u00abSimenon: le z\u00e9ro de la pens\u00e9e\u00bb nel 1979, nel 1992 e nel 2012\nNel 1971 \u00e8 insignito del Prix Femina. Per la sua opera riceve nel 1994 il Prix litt\u00e9raire de la Fondation Prince-Pierre-de-Monaco. Altri premi conseguiti sono il Prix Marcel Proust e il Prix F\u00e9n\u00e9on. Il 21 giugno 2001 \u00e8 eletto al primo turno all'Acad\u00e9mie fran\u00e7aise, nella quale occupa il ventesimo seggio, precedentemente occupato da Jos\u00e9 Cabanis.\nNel mese di aprile 2007 \u00e8 stato nominato cavaliere della Legion d'onore.\nNel marzo 2011, si dimette dalla presidenza dell'associazione \"D\u00e9fense de la langue fran\u00e7aise\" per protestare contro l'assegnazione di un premio a \u00c9ric Zemmour, in seguito alla condanna del giornalista polemista (per provocazione alla discriminazione razziale).\nIl 26 gennaio 2018 \u00e8 iniziato in Massoneria nella loggia di Parigi \"Fraternit\u00e9-Pasquale Paoli\", appartenente al Grande Oriente di Francia.\nNel 1994 lo scrittore Salim Jay gli ha dedicato una delle sue opere, \"Pour Angelo Rinaldi\".\nOpere.\nMolte delle sue opere non sono state tradotte in italiano. L'elenco pubblicato di seguito comprende tutte le opere di Rinaldi, con l'indicazione dell'editore italiano e il codice ISBN quando esistono versioni tradotte."}
{"id": "2819828", "revid": "43204", "url": "https://it.wikipedia.org/wiki?curid=2819828", "title": "FFC Zuchwil 05", "text": ""}
{"id": "2819831", "revid": "767487", "url": "https://it.wikipedia.org/wiki?curid=2819831", "title": "Giovanni Filippo Certani", "text": "Biografia.\nDi nobili origini (la famiglia era una diramazione dei Cerretani di Firenze), si prodig\u00f2 nell'attivit\u00e0 di salvaguardia dalla prostituzione delle donne.\nPadre Fr. Francesco Costa fond\u00f2 l'Ordine delle Penitenti di Santa Maria Egiziaca del quale diede le regole. Fu particolarmente apprezzata la sua attivit\u00e0 per risollevare il cattivo andamento dell'Oratorio Neriano di Pesaro, compito che lo fece entrare nelle grazie di papa Clemente XI oltre che del Duca di Modena.\nA 67 anni una malattia gli tolse la memoria, facendogli perdere la cattedra di insegnamento presso l'Oratorio. Mor\u00ec a 72 anni dopo 45 anni, 8 mesi e 15 giorni di congregazione, nella quale entr\u00f2 il 9 febbraio 1672.\nLe sue memorie sono state scritte dal padre Carlo Maria Gabrielli e pubblicate nel 1742 per le stampe di S. Tommaso d'Aquino dalle quali Giovanni Fantuzzi attinse per la sua opera \" Notizie degli scrittori bolognesi\" pubblicata a Bologna nel 1783.\nIl seguente elogio fu scritto per il suo funerale:\nJOANNES FHILIPPUS CERTANUS\nBONONIENSES\nILLUSTRI IN ETRURIA CERRETANA GENTE ORIUNDUS\nSACERDOS VITA DOCTRINAQUE CONSPICUUS\nNERIANI ORATORII\nIN PATRIA DECUS, PISAURI FULCRUM, ALBI DESIDERIUM.\nS. INQUISITIONIS BIBLIOTHECAR. ET LIBRORUM CENSOR.\nINSTITUTI FAEMINARUM PAENITENTIUM S. MARIA EGIPTIACA\nOBSTETRICATOR, NUTRITIUS, EDUCTOR.\nPUELLARUM NOCTU PER COMPITA QUAESTUANTIUM\nHONESTE ALENDARUM AUCTOR.\nINSTITUENDIS SUAE CONGREGATIONIS TIRONIBUS\nA TIROCINIO FERE AD SENECTAM USQUE PRAEFECTUS\nANIMI CANDORE, ELOQUI VI, CALAMI FELICITATE\nPIETATIS ZELO\nVEL SUMMIS IN HONORE PRINCIPIBUS."}
{"id": "2819834", "revid": "305330", "url": "https://it.wikipedia.org/wiki?curid=2819834", "title": "John Frank Adams", "text": "Biografia.\nProfessore all'Universit\u00e0 di Manchester dal 1964 e di Cambridge dal 1970. Illustre studioso di topologia algebrica, ha risolto il problema, proposto da Heinz Hopf nel 1935, di determinare le classi di omotopia delle applicazioni della sfera S2n\u22121 nella sfera Sn. Un altro problema a cui egli ha dato soluzione \u00e8 quello di trovare il massimo numero di campi di vettori indipendenti su Sn tale numero \u00e8 zero se n \u00e8 pari; se n \u00e8 dispari, posto n + 1= (2a + 1) 2c+4d con a, c, d interi e c \u2264 3, esso \u00e8 dato da 2c + 8d \u2212 1."}
{"id": "2819836", "revid": "1305772", "url": "https://it.wikipedia.org/wiki?curid=2819836", "title": "Colleferro", "text": "Colleferro (IPA: /k\u0254llef\u025brro/) \u00e8 un comune italiano di abitanti della citt\u00e0 metropolitana di Roma Capitale nel Lazio, confinante con la provincia di Frosinone.\nGeografia fisica.\nTerritorio.\nLa citt\u00e0 di Colleferro, nel cui territorio scorre il Sacco, si trova nella Valle del Sacco.\nOrigini del nome.\nSicuramente il nome Colleferro non ha nulla a che vedere con il ferro. Si tratta probabilmente della conversione del valore fonetico della F in V, gi\u00e0 presente in alcune parlate dell'Italia arcaica, tra queste il latino e l'etrusco. Quindi originariamente il termine toponomastico doveva essere Colle Verro (dove verro sta ad indicare il maiale selvatico o il termine stesso con cui si indicava il maiale). Il nome \u00e8 strettamente legato al sito del villaggio di Verrugine o Verrugo conosciuto nel periodo di guerre che vide fronteggiarsi equi e volsci da una parte e romani, latini ed ernici dall'altra. Identificato con la localit\u00e0 dei Mitacci di Crepaddosso e Colle S. Crove nei territori dei comuni di Colleferro ed Artena. Il nome ha probabilmente la stessa origine del verruca latino, cio\u00e8 dalla radice \"uers\", l'altopiano, l'alto posto, la parte superiore, associato a \"iugum\" che pu\u00f2 tradurre sommit\u00e0, cima, cresta o da \"verres\" = verro, maiale associata a \"iugo\" = aggiogare. La derivazione pu\u00f2 anche essere da ver che indica \u201cprimavera\u201d associato a iugo nel suo significato di \u201ccongiungere, unire, legare insieme\u201d.\nStoria.\nNella zona sono stati ritrovati reperti risalenti all'et\u00e0 del bronzo e all'et\u00e0 del ferro.\nAltri reperti dell'alta Valle del Sacco e della catacomba di Sant'Ilario \"ad bivium\", che vanno dal paleolitico fino ad epoche medievali, sono oggi conservate nell'antiquarium comunale.\nEt\u00e0 romana.\nDa Appiano e Plutarco apprendiamo che nell'82 a.C. nell'area di Colleferro si svolse la battaglia decisiva, conclusasi a favore di Silla, della guerra civile condotta contro Gaio Mario il Giovane. Al termine dell'assedio Mario si suicid\u00f2.\nIl Novecento.\nLo sviluppo di Colleferro ebbe inizio gi\u00e0 nel 1912, con la conversione di una fabbrica oramai in disuso da anni (lo zuccherificio della Societ\u00e0 Valsacco), per la produzione di esplosivi. Il primo nucleo di case infatti non fu quello dove oggi si erge il centro della cittadina, bens\u00ec presso lo scalo della allora stazione ferroviaria \"Segni-Paliano\", poi chiamata stazione di Colleferro-Segni-Paliano in seguito alla nascita del comune di Colleferro: un primo nucleo di case (nonch\u00e9 la chiesa di San Gioacchino) venne edificata nell'allora territorio di Valmontone (conosciuto come Segni Scalo).\nL'ingegnere Leopoldo Parodi Delfino (gi\u00e0 senatore e figlio del fondatore della Banca nazionale, poi Banca d'Italia) e il senatore Giovanni Bombrini fondarono la fabbrica di esplosivi Bombrini Parodi Delfino, e, insieme allo stabilimento, venne creato un nuovo nucleo di case, conosciuto come \"Villaggio BPD\", nel quale si trasferirono numerosi operai con le loro famiglie, provenienti da diverse regioni d'Italia. Nella localit\u00e0 era anche presente anche la \"Calce e cementi Segni\" (successivamente acquisita dalla Italcementi), la quale a fondovalle portava e lavorava il materiale estratto dalle cave della vicina citt\u00e0 di Segni per produrne cementi per l'edilizia.\nColleferro, il cui territorio apparteneva originariamente ai comuni di Valmontone (zona dello Scalo), di Roma (zona dove sorge l'attuale capoluogo comunale) e di Genazzano (alcune aree rurali nei pressi della \"via Palianese\"), continu\u00f2 la propria espansione urbana per tutti gli anni venti e trenta, fino a divenire comune autonomo nel 1935.\nSuccessivamente il comune di Colleferro aggiunse al proprio territorio limitate porzioni di quello dei comuni limitrofi di Segni e di Paliano.\nDurante la seconda guerra mondiale Colleferro fu ripetutamente bombardata con l'obiettivo di distruggere lo stabilimento di esplosivi. La cittadinanza trov\u00f2 riparo in una serie di grotte e cunicoli realizzati sotto il \"Villaggio BPD\" e noti con il nome di \"Rifugi\".\nCronistoria del Novecento.\nLo Zuccherificio viene costruito davanti alla stazione ferroviaria di Segni-Paliano. Molte famiglie di operai si trasferiscono nei dintorni dello stabilimento, specialmente lungo la via Carpinetana antica, che costeggia il perimetro della fabbrica. A questo sviluppo edilizio spontaneo segue quello \"pianificato\" della Societ\u00e0 Valsacco che su una altura poco lontana dallo Zuccherificio costruisce un piccolo villaggio, costituito da edifici bi - quadrifamiliari e dalla chiesa di S. Gioacchino.\nSociet\u00e0.\nMolti abitanti, provenienti dalle pi\u00f9 diverse regioni d'Italia (ed ultimamente anche dall'estero, soprattutto dalla Romania, dalla Bulgaria, e dall'Albania) si sono trasferiti nel tempo a Colleferro, trovando impiego alla Snia, all'Italcementi e in molti altri stabilimenti che, via via, si sono creati nelle vicinanze.\nEvoluzione demografica.\nNella tabella si nota l'evoluzione del numero della popolazione residente a Colleferro dal 2001 al 2015.\nEtnie e minoranze straniere.\nSecondo i dati ISTAT al 1\u00ba gennaio 2016 la popolazione straniera residente \u00e8 di persone. Le nazionalit\u00e0 maggiormente rappresentate in base alla loro percentuale sul totale della popolazione residente sono:\nQualit\u00e0 della vita.\nPer l'intensa attivit\u00e0 industriale e soprattutto chimica, Colleferro ha dovuto far fronte a un notevole sovraccarico di inquinanti che hanno contaminato terreni e falde acquifere nel territorio comunale e nella Valle del Sacco in generale.\nIn particolare, il beta-esaclorocicloesano venne usato abbondantemente fino agli anni settanta per la produzione di insetticidi, quindi limitato e infine proibito nel 2001.\nCon le acque piovane che colavano nei terreni delle discariche a cielo aperto e si convogliavano nei fossi detti Fosso Savo e Fosso Cupo si cre\u00f2 un inquinamento costante nel Fiume Sacco, il quale, esondando periodicamente, nei decenni successivi port\u00f2 gli inquinanti sui terreni limitrofi a destinazione agricola, generando problemi in tutta la catena alimentare.\nL'emergenza ambientale \u00e8 stata affrontata con fondi regionali e con bonifiche. Studi sul terreno nell'area industriale di Colleferro sono stati finanziati dalla Regione Lazio, e da essi emerge che ci sono ancora livelli molto elevati di \"esaclorocicloesano DDE (Diclorodifenildicloroetilene), DDT nei terreni agricoli, e presenza di mercurio, cromo, arsenico, diossine e altre sostanze tossiche nell'area industriale di Colleferro\". Nel 2006 \u00e8 stato dichiarato lo \"stato di emergenza socio-economico-ambientale\", poi prorogato a pi\u00f9 riprese fino ad oggi.\nNel 2005 \u00e8 stato approvato un progetto di monitoraggio di lungo periodo della salute della popolazione nell'area della Valle del Sacco, in carico al dipartimento di epidemiologia della ASL Roma E in collaborazione con le ASL Roma G e Frosinone e con l'Istituto superiore di sanit\u00e0, al fine di verificale lo stato di salute dei cittadini dell'area. \u00c8 stato riscontrato un quadro di mortalit\u00e0 e morbosit\u00e0 tra i peggiori nei tre comuni della provincia di Roma rispetto al resto della Regione. Nel 2012 lo stabilimento dell'Italcementi \u00e8 stato sequestrato per emissione di sostanze nocive.\nIstituzioni, enti e associazioni.\nColleferro \u00e8 provvista della farmacia pi\u00f9 grande del Lazio (700\u00a0m\u00b2).\nCultura.\nMedia.\nLetteratura.\nLibri ambientati o dove \u00e8 citato Colleferro:\nEconomia.\nAgricoltura.\nIl territorio ha da sempre una vocazione agricola.\nDal 2006 si trova nel \"Distretto Rurale ed agroenergetico della Valle dei Latini\".\nNell'ambito della riqualificazione della Valle del Sacco \u00e8 stato avviato un esperimento di \"colture no food\" (colture non per l'alimentazione). Le coltivazioni saranno girasoli per il biodiesel e pioppi per alimentare le caldaie a biomassa.\nPer quel che riguarda l'allevamento, l' aveva imposto l'abbattimento del bestiame e la distruzione del latte per tutela sanitaria in tutte le aziende zootecniche del territorio. L'allevamento \u00e8 in seguito ripreso con numerose tutele per i consumatori\nA febbraio 2013 si \u00e8 svolto uno dei pi\u00f9 grandi sequestri di equidi mai avvenuti in Italia: 104 tra cavalli, asini muli gravemente maltrattati, malati o denutriti, sono stati sequestrati dalle autorit\u00e0 competenti con la collaborazione internazionale delle associazioni animaliste Il Rifugio degli Asinelli, The Donkey Sanctuary e Italian Horse Protection Association.\nIndustria.\nLo sviluppo di Colleferro \u00e8 legato sin dalle origini alla sua vocazione industriale, con l'apertura dell'azienda di esplosivi Bombrini Parodi Delfino (BPD), al quale si sono aggiunti numerosi stabilimenti chimici e tessili. L'area industriale di Colleferro si sviluppa su 1000 ettari di terreno, in gran parte di propriet\u00e0 della Se.co.svim.\nNel 1950 la BPD realizz\u00f2 il \"Lauril\", il primo sapone in polvere in Italia.\nNel 1966 la BPD Difesa e Spazio venne rilevata dall'AVIO, diventando la migliore azienda nel campo della propulsione militare e spaziale.\nIl 9 aprile 2003 \u00e8 stato effettuato il 15\u00ba lancio dell'Ariane 5 che portava sui booster, che vengono prodotti nello stabilimento AVIO, il nome CITTA' DI COLLEFERRO; \u00e8 stato come un \"tributo\" per festeggiare i 90 anni di attivit\u00e0 degli stabilimenti che costruiscono i propulsori\nAlcune delle aziende pi\u00f9 importanti del territorio sono e sono state: SNIA; per la lavorazione della pozzolana l'Italcementi; nel settore chimico la Caffaro Chetoni, la Caffaro Benzoino, la Se.co.svim; per la costruzione e la riparazione delle carrozzerie ferroviarie la Alstom e la RFI. Tra le aziende ad alta tecnologia ricordiamo la Avio, operante nel settore aerospaziale, nel settore bellico annoveriamo invece la Simmel.\nInfrastrutture e trasporti.\nFerrovie.\nColleferro \u00e8 servita dalla ferrovia Roma-Cassino-Napoli e la stazione ferroviaria si trova in Piazzale \"Martiri delle Foibe\".\nAmministrazione.\nGemellaggi.\nColleferro \u00e8 gemellata con:\nAltre informazioni amministrative.\nInizi\u00f2 a svilupparsi a ridosso di un nucleo preesistente (\"Segni Scalo\", poi \"Colleferro Scalo\"), alla vigilia della prima guerra mondiale. \u00c8 pertanto una delle pi\u00f9 giovani citt\u00e0 italiane, e citt\u00e0 di fondazione. Fino al 13 giugno 1935 la frazione di Colleferro fece parte del governatorato di Roma, divenendo quindi comune autonomo."}
{"id": "2819846", "revid": "287204", "url": "https://it.wikipedia.org/wiki?curid=2819846", "title": "Jean Fernel", "text": "Biografia.\nNacque a Montdidier (Somme); dopo aver ricevuto la prima educazione nella citt\u00e0 natale, entr\u00f2 nel \"Collegio di Sainte-Barbe\" a Parigi. In un primo tempo si dedic\u00f2 a studi di matematica e di astronomia. Il suo \"Cosmotheoria\" (1528) registra la determinazione di un grado del meridiano tra Parigi e Amiens da lui eseguita per mezzo di un contatore meccanico di giri di una ruota a circonferenza di sviluppo nota. Quest'opera \u00e8 pertanto il resoconto della prima misura moderna del grado di longitudine terrestre.\nFernel ha dato contributi molto importanti anche alla medicina: ha introdotto nel lessico medico i termini \"fisiologia\" e \"patologia\" per descrivere lo studio del funzionamento del corpo e delle sue malattie. Fu il primo a descrivere il canale vertebrale. La sua straordinaria erudizione generale, l'abilit\u00e0 e il successo con cui ha cercato di far rivivere lo studio dei medici dell'antica Grecia, gli procurarono una grande reputazione e infine l'ufficio di medico di corte di Enrico II di Francia. Svolse la professione medica con grande successo e alla sua morte lasci\u00f2 una immensa fortuna.\nIl cratere lunare Fernelius porta il suo nome."}
{"id": "2819852", "revid": "171091", "url": "https://it.wikipedia.org/wiki?curid=2819852", "title": "Saint-Barth\u00e9lemy (torrente)", "text": "Saint-Barth\u00e9lemy \u00e8 un affluente di sinistra della Dora Baltea. Percorre in tutta la sua lunghezza l'omonimo vallone, situato in Valle d'Aosta.\nPercorso.\nIl torrente nasce dal piccolo Lago di Luseney (2.575\u00a0m), situato in una conca compresa tra la Becca di Luseney e la Cima di Livourneyaz.\nScende in direzione sud-est fino a quota 2.180 dove, ingrossato da alcuni affluenti, ruota di 90\u00b0 dirigendosi verso sud-ovest.\nIl vallone si allarga nel pianoro a valle dell'Alpe Olli\u00e8re e scende ospitando il piccolo santuario di Champlaisant. Il torrente prosegue con percorso tortuoso e si incassando progressivamente mantenendo un generale andamento verso sud-ovest.\nRicevuto da destra l'apporto dei torrenti Chavalary, Chal\u00e9by e D\u00e8che il Saint-Barth\u00e9lemy si getta infine nella Dora Baltea poco ad est del capoluogo comunale di Nus attorno a quota 520.\nRegime idrografico.\nLa portata del torrente \u00e8 fortemente influenzata dallo scioglimento primaverile delle nevi e/o dagli eventi meteorici violenti che possono verificarsi nella stagione estiva o autunnale. Anche nel pieno dell'estate il corso d'acqua conserva una buona portata perch\u00e9 viene alimentato dallo scioglimento dei nevai presenti ad alta quota alla testata dei valloni che ne compongono il bacino idrografico.\nNon sono invece presenti aree glaciali di dimensioni rilevanti.\nAffluenti.\nLa forma asimmetrica del Vallone di Saint-Barth\u00e9lemy fa in modo che gli apporti idrici al torrente provengano quasi totalmente dalla destra idrografica, lato sul quale si sviluppano anche i principali affluenti. Questi sono:\nEnergia.\nLa centrale di Nus, nel comune omonimo, \u00e8 in gestione alla CVA e sfrutta le acque dei torrenti Saint-Barth\u00e9lemy, Chal\u00e9by e Comba D\u00e8che per produrre energia idroelettrica."}
{"id": "2819863", "revid": "767487", "url": "https://it.wikipedia.org/wiki?curid=2819863", "title": "Sequoia (film 1934)", "text": "Sequoia \u00e8 un film del 1934 diretto da Chester M. Franklin e Edwin L. Marin. Girato in esterni in California, a Camp Nelson, all'Iverson Ranch di Chatsworth, a Springville e nel Sequoia National Forest, il film racconta dell'amicizia tra un piccolo puma e un daino. La sceneggiatura si basa sul romanzo \"Malibu\" di Vance Joseph Hoyt, pubblicato nel 1931 a Boston.\nTrama.\nToni Martin vive con il padre nelle High Sierras, insieme alla cuoca Sang Soo e al suo bambino, Feng. La ragazza, amante della natura e degli animali, salva prima un cucciolo di puma rimasto orfano e subito dopo anche un cerbiatto che sta per essere sbranato da una muta di cani da caccia appartenente a Bergman, un allevatore locale. Inseguita insieme al cerbiatto dai cani, Toni viene salvata a sua volta dal ranger Bob Alden, che si conquista, in questo modo, la gratitudine della ragazza.\nInvitato a casa dei Martin, Bob discute con Toni e suo padre Matthew delle tecniche predatorie degli animali e si dimostra in disaccordo con gli altri due, sostenendo che la natura ferina degli animali selvaggi non si pu\u00f2 cambiare, mentre Matthew propugna la tesi che due animali come il puma e il cerbiatto, nemici per istinto, possono invece convivere in armonia se cresciuti insieme. Bob, che dovrebbe consegnare la pelle del puma allo Stato che paga venti dollari per ogni capo abbattuto, rinuncia a quel guadagno e permette ai Martin di sperimentare la loro teoria, allevando insieme i due cuccioli.\nToni chiama il puma con il nome di Gato, mentre il cerbiatto viene chiamato Malibu. Qualche tempo dopo, Toni viene costretta per\u00f2 dal ranger a liberare i due animali a causa delle accuse di Bergman che indica Gato come il responsabile di una razzia nel suo pollaio. Su quell'esperienza, Matthew - che \u00e8 uno scrittore - scrive un libro che ha un grande successo.\nQualche anno pi\u00f9 tardi, Toni rivede Gato e Malibu. Quest'ultimo cade in una trappola posizionata da Bergman, ma viene liberato da Gato e da Toni. La giovane, volendo fare una nuotata, lascia sul greto il piccolo Feng che per\u00f2 viene attaccato da un serpente mentre lei si trova ancora in acqua. Sar\u00e0 Malibu a salvare il bambino, schiacciando con lo zoccolo il rettile. Malibu salva anche un branco di cervi che gli uomini di Bergman hanno radunato per cacciarli, mostrando ai suoi simili come saltare sopra il recinto in cui gli uomini li hanno chiusi.\nBergman, a caccia di Malibu, si scontra con Gato con il quale lotta sull'orlo di un precipizio. Malibu corre in aiuto del puma, caricando il nemico che precipita nel burrone.\nBob, innamorato di Toni, le annuncia che il governo ha deciso di creare una riserva che garantir\u00e0 la sopravvivenza degli animali della zona oltre a quella di Gato e di Malibu.\nProduzione.\nIl film fu prodotto dalla Metro-Goldwyn-Mayer (MGM) (controlled by Loew's Incorporated). Le riprese furono effettuate in maniera intermittente tra il maggio 1933 e l'ottobre 1934.\nDistribuzione.\nIl copyright del film, richiesto dalla Metro-Goldwyn-Mayer Corp., fu registrato il 3 gennaio 1935 con il numero LP5250.\nDistribuito dalla Metro-Goldwyn-Mayer (MGM), il film usc\u00ec negli Stati Uniti il 22 dicembre 1934. Il 17 gennaio 1935, fu presentato in prima a Seattle."}
{"id": "2819865", "revid": "1528507", "url": "https://it.wikipedia.org/wiki?curid=2819865", "title": "WinImp", "text": "WinImp \u00e8 un programma freeware di compressione e archiviazione di dati creato dalla Technelysium Pty Ltd. \u00c8 l'unica applicazione in grado di creare e modificare gli archivi IMP (file con l'estensione .imp), che sono codificati con un algoritmo di compressione proprietario. WinImp consente di scegliere fra due algoritmi di compressione, dei quali uno \u00e8 di utilizzo generico, ed il secondo, particolarmente efficiente, \u00e8 prettamente orientato alla compressione dei documenti di testo.\nI produttori mettono inoltre a disposizione sul loro sito il codice sorgente del software Unimp, che una volta compilato consente di estrarre file da archivi IMP."}
{"id": "2819870", "revid": "1305772", "url": "https://it.wikipedia.org/wiki?curid=2819870", "title": "Think different", "text": "\u00abThink different.\u00bb \u00e8 uno slogan di Apple in uso tra la fine degli anni novanta e l'inizio degli anni 2000, coniato dall'agenzia pubblicitaria TBWA\\Chiat\\Day di Los Angeles.\nStoria.\nVenne creato nel 1997 per accompagnare la campagna pubblicitaria relativa al lancio sul mercato dei computer prodotti dalla Apple PowerBook G3 e iMac.\nLe pubblicit\u00e0 furono curate dalla TBWA\\Chiat\\Day, divisione statunitense della TBWA Worldwide, sotto la direzione creativa di Lee Clow.\nTale slogan \u00e8 rimasto in uso fino all'avvento della campagna pubblicitaria successiva (Apple Switch), ossia fino al 2002.\nSi annota, tuttavia, che subito dopo la morte della pioniera dei diritti civili Rosa Parks, avvenuta nel 24 ottobre 2005, la campagna pubblicitaria riemerse brevemente sul sito web della Apple con un'epigrafe \"Rosa Parks - 1913-2005\" nell'angolo sinistro, e \"Think different\" nel destro, per poi scomparire nuovamente.\nApple attualmente non ha una tag-line di uso estensivo, e i suoi spot normalmente terminano con una silhouette del marchio Apple.\nTraduzione.\n\u00c8 stato obiettato da alcuni che lo slogan possa essere grammaticalmente scorretto poich\u00e9 dovrebbe essere \"\u00abThink differently\u00bb\".\nInvece secondo una corretta lettura e traduzione si evince che \"different\" non \u00e8 l'avverbio che modula il verbo \"think\" (intendendo il \"come\" pensare), bens\u00ec \"different\" \u00e8 l'oggetto del verbo \"think\" (intendendo il \"cosa\" pensare); pertanto il motto \u00e8 assolutamente corretto grammaticalmente allo stesso modo per cui si dice \"\u00abThink small\u00bb\" o \"\u00abThink pink\u00bb\" che altrettanto sono oggetti e non avverbi modulanti.\nContenuti.\nTitolo: \"The Crazy Ones\". Campagna apparsa inizialmente su manifesti prodotti da Apple. Alla Apple si sostiene che l'autore originale sia lo stesso fondatore Steve Jobs.\nLa body-copy \u00e8 la seguente:\nSpot televisivo.\nUna versione significativamente pi\u00f9 corta di questo testo venne narrata da Richard Dreyfuss in uno spot televisivo (nella versione italiana la voce era invece di Dario Fo).\nLo spot consisteva in un video in bianco e nero nel quale venivano raffigurati personaggi storici di una certa importanza, come Albert Einstein, Bob Dylan, Martin Luther King, Richard Branson, John Lennon, R. Buckminster Fuller, Thomas Edison, Muhammad Ali, Ted Turner, Maria Callas, Mahatma Gandhi, Amelia Earhart, Alfred Hitchcock, Martha Graham, Jim Henson, Frank Lloyd Wright, Picasso e Dr. Sun Yat-sen. Nel finale una giovane ragazza apre gli occhi, come se vedesse le possibilit\u00e0 davanti a lei.\nPubblicit\u00e0 sulla carta stampata.\nPubblicit\u00e0 della campagna vennero pubblicate su molte riviste a larga diffusione, come \"Newsweek\" e \"TIME\". Talvolta si trattava di messaggi tradizionali, che mostravano i prodotti dell'azienda assieme allo slogan. Comunque, ci fu anche una serie di stampe pi\u00f9 concentrate sull'immagine del marchio che sugli specifici prodotti. Esse mostravano il ritratto di uno dei personaggi storici degli spot televisivi, con un piccolo marchio della Apple e le parole \"Think different\" in un angolo, senza riferimenti ai prodotti dell'azienda.\nCritica.\nAlcuni hanno criticato Apple per il tentativo di associare il loro marchio con figure storiche che potrebbero aver disapprovato i loro prodotti;\naltri hanno approvato il fatto che Apple stesse rendendo onore a tali personaggi."}
{"id": "2819874", "revid": "1543377", "url": "https://it.wikipedia.org/wiki?curid=2819874", "title": "Ephydroidea", "text": "Ephydroidea , \u00e8 una superfamiglia di insetti dell'ordine dei Ditteri (Brachycera: Cyclorrhapha: Acalyptratae).\nSistematica.\nIl raggruppamento si suddivide in sei famiglie:"}
{"id": "2819875", "revid": "599013", "url": "https://it.wikipedia.org/wiki?curid=2819875", "title": "Chierici regolari teatini", "text": "I chierici regolari teatini (in latino \"Ordo clericorum regularium vulgo Theatinorum\") sono un istituto religioso maschile di diritto pontificio: i chierici regolari di questo ordine pospongono al loro nome la sigla C.R.\nL'ordine, espressione del rinnovamento della vita ecclesiastica segnato dalla riforma cattolica antecedente il concilio di Trento, sorse con lo scopo di restaurare nella Chiesa la regola primitiva di vita apostolica; fu fondato nella basilica di San Pietro in Vaticano a Roma il 14 settembre 1524 da san Gaetano Thiene e Gian Pietro Carafa (all'epoca \"episcopus theatinus\", cio\u00e8 vescovo di Chieti, donde il soprannome di teatini) e fu approvato da papa Clemente VII con breve del 24 giugno 1524.\nStoria.\nLe origini.\nI teatini sono espressione del rinnovamento della vita ecclesiastica segnato dalla riforma cattolica agli inizi del XVI secolo. L'ordine venne fondato da Gaetano Thiene, Gian Pietro Carafa (poi papa Paolo IV), Bonifacio de' Colli e Paolo Consiglieri, tutti membri dell'Oratorio del divino amore a Roma, con il fine di riformare il clero e di restaurare la regola primitiva di vita apostolica.\nI quattro esposero il loro progetto di costituire una fraternit\u00e0 di preti riformati al pontefice. Tuttavia i fondatori non avevano intenzione di istituire un nuovo ordine. Il Carafa, scrivendo all'amico Gian Matteo Giberti (1\u00ba gennaio 1533), affermava: \u00ab...Che non paresse che si volesse far nova religione, si come in verit\u00e0 non volemo ne patemo. Et se ben potessimo, non vorriamo perch\u00e9 non volemo esser altro che chierici viventi secondo li sacri canoni in communi et de communi et sub tribus votis, perciocch\u00e9 questo \u00e8 il mezzo convenientissirno a conservar la comune vita clericale\u00bb.\nCon il breve \"Exponi nobis\" del 24 giugno 1524 papa Clemente VII concesse ai chierici: di emettere i tre voti di povert\u00e0, obbedienza e castit\u00e0; di condurre vita fraterna in comunit\u00e0 portando l'abito clericale in qualunque luogo da loro scelto sotto la protezione della Sede Apostolica; di eleggere ogni anno un superiore (che avrebbe portato il titolo di preposito) la cui carica poteva essere riconfermata non oltre un triennio; la facolt\u00e0 di ammettere nuovi soci dopo un noviziato annuale; di poter provvedere agli uffici liturgici secondo i canoni; inoltre Clemente VII estese alla loro comunit\u00e0 i privilegi dei Canonici regolari lateranensi.\nI quattro emisero la loro solenne professione dei voti il 14 settembre 1524, nella basilica di San Pietro in Vaticano, nelle mani del vescovo di Caserta Giovan Battista Boncianni, delegato del pontefice.\nIl nome di teatini, ovvero di Chieti, venne dato sin dall'inizio ai chierici del nuovo ordine: esso deriva dal titolo di Gian Pietro Carafa (primo preposito della congregazione) di vescovo di Chieti (in latino \"Theate\"). La denominazione ufficiale fu sempre quella di \"chierici regolari\", senza altre aggiunte.\nLa prima sede della comunit\u00e0 di sacerdoti fu presso la chiesa di San Nicola dei Prefetti in Campo Marzio: oltre a celebrare l'ufficio divino, i teatini si dedicavano allo studio e all'assistenza agli ammalati presso il vicino ospedale di San Giacomo in Augusta.\nIl 30 aprile 1525 venne ammesso nell'ordine il primo postulante, il futuro cardinale di Trani Gianbernardino Scotti, e poi altri candidati (quasi tutti provenienti dall'Oratorio del divino amore) che portarono a dodici il numero dei chierici teatini.\nI teatini ebbero poi come sede un edificio sul Pincio, che divenne un importante centro di spiritualit\u00e0. Durante il sacco di Roma Gaetano e i suoi compagni vennero fatti prigionieri: riuscirono a mettersi in salvo e a rifugiarsi a Venezia, dove venne aperta la prima filiale dell'ordine presso la chiesa di San Clemente. Il 14 settembre 1527 Gaetano di Thiene venne eletto preposito della congregazione e poco tempo dopo la sede dell'ordine venne trasferita in San Nicola da Tolentino (30 novembre 1527).\nL'espansione dell'ordine.\nNegli anni successivi i teatini fondarono comunit\u00e0 in numerose citt\u00e0 italiane: prima a Verona (1528), dove vennero chiamati dal vescovo Gian Matteo Giberti.\nL'11 febbraio 1533 venne fondata una casa anche a Napoli e nel 1538, grazie all'arcivescovo Oliviero Carafa (zio di Gian Pietro), ottennero come sede la basilica di San Paolo Maggiore: nella citt\u00e0 partenopea, dove era stata forte l'influenza dei \"criptoluterani\" di Juan de Vald\u00e9s, i chierici vennero impiegati, per la prima volta, in funzione antiereticale; sotto la direzione dei teatini ebbe inizio a Napoli il Monte di Piet\u00e0, da cui ebbe origine il Banco di Napoli.\nCon breve del 7 marzo 1533 papa Clemente VII riconobbe personalit\u00e0 giuridica all'ordine..\nEletto papa col nome di Paolo IV, nel 1555 il Carafa diede ai chierici del suo ordine, come sede generalizia, la chiesa di San Silvestro al Quirinale.\nA Vicenza - citt\u00e0 d'origine del loro fondatore - giunsero nel 1595, invitati dal vescovo Michele Priuli per collaborare all'attuazione della riforma tridentina; vi costruirono la chiesa di San Gaetano Thiene e vi rimasero fino al momento della soppressione napoleonica del 1810. Nel 1602 arrivarono a Palermo, stabilendosi prima nella Chiesa di S. Maria della Catena,e poco dopo nella Chiesa di San Giuseppe dei Teatini.\nLe prime filiali all'estero vennero aperte a opera di Placido Mirto Frangipane in Spagna (a Madrid e poi a Saragozza e Barcellona); nel 1644 venne fondata una comunit\u00e0 a Parigi, dove Guarino Guarini realizz\u00f2 per i teatini la chiesa di Sant'Anna presso il palazzo del Louvre; nel 1648 giunsero a Lisbona; grazie alla protezione dell'elettore Ferdinando Maria di Baviera e a sua moglie Enrichetta Adelaide di Savoia i teatini giunsero a Monaco, dove eressero la \"Theatinerkirche\"; altre case vennero poi aperte a Praga, a Varsavia e a Vienna.\nI teatini si aprirono presto all'apostolato missionario: nel 1626 i primi religiosi dell'ordine raggiunsero la Georgia, l'Armenia e la Colchide; nel 1639 vennero inviati nelle Indie orientali e nel 1687 nel Borneo.\nIl 23 maggio 1627 papa Urbano VIII affid\u00f2 loro la formazione dei missionari nel collegio di Propaganda Fide (l'attuale universit\u00e0 Urbaniana).\nNel 1906, sotto il generalato di Francesco di Paola Ragonesi, i primi missionari teatini giunsero negli Stati Uniti d'America, in Colorado.\nDecadenza e rinascita.\nVerso la fine del XVIII secolo, a causa delle leggi eversive e degli sconvolgimenti politici, inizi\u00f2 la decadenza dell'ordine.\nLa restaurazione dei teatini venne avviata da papa Pio X, che affid\u00f2 tale missione al cardinale Jos\u00e9 de Calasanz F\u00e9lix Santiago Vives y Tut\u00f3. Il 15 dicembre 1909, con il breve \"Auspicato\", ai teatini vennero uniti i Figli della Sacra Famiglia di Josep Manyanet y Vives (che riottennero l'autonomia nel 1916) e nel 1910 vennero fusi con la congregazione di Sant'Alfonso Maria de' Liguori, sorta a Maiorca nel 1867.\nLe teatine.\nAnche se quella di dare inizio a un ramo femminile dell'ordine non era nelle intenzioni dei fondatori, a opera di Orsola Benincasa sorsero a Napoli le congregazioni delle oblate e delle romite, dette teatine perch\u00e9 affidate, sin dal principio, alla direzione spirituale dei chierici teatini.\nDalle oblate teatine derivano le suore teatine dell'Immacolata Concezione di Maria Vergine, sorte a Palermo nel 1865.\nLa spiritualit\u00e0 dell'ordine.\nLa spiritualit\u00e0 dell'ordine \u00e8 sacerdotale e apostolica; la vita dei teatini \u00e8 un equilibrato connubio di azione e contemplazione; devozioni tipiche dei teatini sono quella alla Madonna della Purit\u00e0 (patrona dell'ordine) e quella dell'abitino ceruleo dell'Immacolata Concezione (ispirato, secondo la tradizione, dalla Vergine a Orsola Benincasa).\nGaetano di Thiene, il fondatore principale, venne beatificato da papa Urbano VIII l'8 ottobre 1629 e venne proclamato santo da papa Clemente X il 12 aprile 1671: le sue spoglie giacciono nella basilica napoletana di San Paolo Maggiore.\nAttivit\u00e0 e diffusione.\nI teatini si dedicano al ministero sacerdotale, all'istruzione della giovent\u00f9 e alle missioni.\nI teatini sono presenti in Argentina, Brasile, Colombia, Italia, Messico, Paesi Bassi, Spagna, e Stati Uniti d'America; la sede generalizia dell'ordine \u00e8 presso la basilica di Sant'Andrea della Valle in piazza Vidoni a Roma.\nAl 31 dicembre 2014 l'ordine contava 33 case e 171 membri, dei quali 133 sacerdoti."}
{"id": "2819876", "revid": "62221", "url": "https://it.wikipedia.org/wiki?curid=2819876", "title": "Chloropoidea", "text": ""}
{"id": "2819877", "revid": "62221", "url": "https://it.wikipedia.org/wiki?curid=2819877", "title": "Drosophiloidea", "text": ""}
{"id": "2819878", "revid": "2145227", "url": "https://it.wikipedia.org/wiki?curid=2819878", "title": "Alfonso Maria Fusco", "text": "Biografia.\nI primi anni.\nAlfonso Maria Fusco, primogenito di cinque figli, nacque ad Angri, in provincia di Salerno, da una famiglia agiata ma popolana, di radicata tradizione cattolica. I genitori, Aniello e Giuseppina Schiavone, desideravano tanto un figlio e dopo 4 anni di matrimonio non avevano ancora avuto la gioia di una gravidanza. Decisero di recarsi a Pagani per chiedere l\u2019intercessione di Alfonso Maria dei Liguori. Dopo aver chiesto la grazia, nacque il loro primo figlio e, proprio in onore del vescovo napoletano al quale avevano rivolto le loro preghiere, fu messo al loro primogenito il nome Alfonso. A soli sette anni ricevette la prima comunione. I coniugi Fusco affidarono Alfonso a sacerdoti dotati di buona cultura, i quali gli avrebbero anche garantito un'educazione cristiana. I canonici che si presero cura dell\u2019educazione di Alfonso furono, tra i tanti, Angelo Desiderio e Domenico Falcone, i sacerdoti Luigi Scarcella e Pasquale Raiola e soprattutto il canonico Gaetano De Angelis, che battezz\u00f2 Alfonso e gli fu padrino alla cresima, amministratagli il 12 giugno 1846 dal vescovo di Nocera, Mons. Agnello D\u2019Auria. Alfonso aveva un carattere mite ed era molto sensibile ai poveri e alla preghiera. Manifest\u00f2 ai genitori la sua vocazione al presbiterato all'et\u00e0 di undici anni. \nIl 5 novembre 1850 entr\u00f2 nel seminario vescovile di Nocera dei Pagani.\nNel dicembre del 1855, Alfonso present\u00f2 al vescovo la domanda per ricevere i primi ordini sacri. Nello stesso mese, precisamente il 22 dicembre, fu protagonista del rito della tonsura, che segnava il passaggio da laico a chierico. Nel maggio dell\u2019anno seguente fu promosso all\u2019ostiariato e al lettorato; solo nove mesi pi\u00f9 tardi, nel dicembre 1856, fu promosso all\u2019esorcistato e nel giugno del 1857 all\u2019accolitato. Aveva ricevuto, quindi, tutti gli Ordini minori. A partire dal 1860, dopo altri tre anni di studio, gli vennero conferiti gli Ordini maggiori: il suddiaconato e il diaconato. Infine, fu ordinato sacerdote dopo tredici anni di seminario il 29 maggio 1863 dall\u2019arcivescovo di Salerno Mons. Antonio Salomone nel suo oratorio di Avellino. \nDon Fusco si dedic\u00f2 all'educazione dei fanciulli con scarsa cultura, i quali erano condannati all'analfabetismo e alla strada, organizzando in casa propria una sorta di scuola elementare. In seguito riusc\u00ec a ottenere in uso una chiesetta, dove diede vita al piccolo oratorio \"dell'Angelo\". L'iniziativa ebbe per\u00f2 vita assai breve: la gente del posto, infastidita dagli schiamazzi dei giochi dei fanciulli, ne ottenne la chiusura. \nNei primi quattro anni di sacerdozio don Fusco prest\u00f2 il suo ministero presso la collegiata di San Giovanni Battista in Angri con mansioni di vario tipo. Nel tempo libero, percorreva la diocesi per le missioni rurali con i missionari di San Vincenzo de' Paoli, impegno che protrarr\u00e0, con qualche intervallo, sino al 1887. Durante la grave epidemia di colera che colp\u00ec Angri nel 1869 si prodig\u00f2 nell'assistenza ai malati, sino a rimanere contagiato e a rischiare seriamente la vita.\nNel 1868 fu nominato sacrista della collegiata e l\u2019anno seguente entr\u00f2 nella Congregazione dei sacerdoti Missionari \"Nocerini\", che segu\u00ec in varie missioni rurali con notevole frutto spirituale per quanti avevano la possibilit\u00e0 di ascoltarlo e di avvicinarlo. Nel 1873 fu promosso mansionario, cio\u00e8 cantore del capitolo dei sacerdoti della stessa chiesa: ufficio che ritenne fino al 1897, quando divent\u00f2 canonico.\nFin dagli anni del seminario, ispirato pare in sogno da Ges\u00f9, desiderava fondare sia un convento per le suore sia un orfanotrofio maschile e femminile per accudire i giovani. Grazie all'incontro con la nobildonna Maddalena Caputo, una giovane di Angri che aspirava alla vita religiosa, e di altre quattro giovani, fond\u00f2 il 26 settembre 1878 l'Ordine delle Suore Battistine del Nazareno, che in seguito avrebbe preso il nome di suore di San Giovanni Battista. Lo scopo della congregazione era quello di provvedere all'educazione e all\u2019istruzione delle bambine orfane e bisognose. L\u2019istituto allarg\u00f2 rapidamente i suoi spazi ed orizzonti sia in Italia che all\u2019estero, pur tra difficolt\u00e0 e avversit\u00e0. Alla fine del 1887 l'istituto contava sette case, cinquanta suore e pi\u00f9 di cento postulanti. Il 2 agosto del 1888 l'istituto venne approvato dal vescovo di Nocera Luigi del Forno, e Maddalena Caputo ne fu la prima superiora. \nIl 29 settembre 1889 don Alfonso inaugur\u00f2 un orfanotrofio e istituto educativo maschile denominato \"Opera degli Artigianelli\", presto trasformato in scuola artigiana, affiancata da una scuola serale e oratorio festivo per adulti e da un'attiva tipografia di stampa cattolica. Le preoccupazioni per le spese dell'istituto maschile e le invidie costrinsero don Fusco a chiudere l'opera con la dimissione degli orfanelli. Non fu abbastanza per evitare nel 1890 la ribellione delle case femminili di Benevento e Roma. Questa riusc\u00ec in un primo tempo a trovare ascolto tra le autorit\u00e0 ecclesiastiche, ottenendo l'autonomia dalla casa madre e l'allontanamento di don Fusco dalla direzione dell'istituto. Solo nel 1892, un anno prima di morire, la superiora generale e cofondatrice ricondusse la casa di Roma all'obbedienza e fece restituire a don Fusco il governo sulla sua opera, che egli mantenne sino alla morte. Sin dal 1904 una comunit\u00e0 di suore battistine si era stabilita ufficialmente negli Stati Uniti d'America.\nMor\u00ec ad Angri il 6 febbraio 1910 per morte naturale. Le sue ultime parole, rivolgendosi alle suore furono:\nIl processo di canonizzazione ed il culto.\nIl processo di beatificazione.\nIl 27 luglio 1939 venne istruito il Processo informativo nell\u2019allora Diocesi di Nocera de\u2019 Pagani: esso si concluse il 22 novembre 1940. Dall\u20198 novembre 1952 al 19 luglio 1954, fu celebrato nella stessa Curia il Processo apostolico ed il 28 febbraio 1958 fu emessa la validit\u00e0 giuridica del processo. \nIl 21 luglio 1970 si svolse il Congresso Peculiare dei Consultori teologi \"\"super virtutibus\" e successivamente venne celebrata la Sessione Ordinaria dei cardinali e vescovi il 7 ottobre 1975. \nIl 12 febbraio 1976 papa Paolo VI promulg\u00f2 il decreto sull\u2019eroicit\u00e0 delle virt\u00f9 di don Fusco, attribuendo al presbitero il titolo di \"venerabile\"\nDal 3 al 17 marzo 1999 nella Diocesi di Ndola (Zambia) fu istruita l\u2019Inchiesta Diocesana su un presunto miracolo, avvenuto per intercessione di don Fusco, nella notte tra il 2 e il 3 febbraio 1998: un bambino guar\u00ec da \"malaria cerebrale infantile, con coma prolungato e stato di male epilettico, con polmonite e setticemia; con grave parassitemia malarica ematica, persistente nonostante le terapie mediche\". Il caso di guarigione fu preso in esame e vagliato, in primis dalla Consulta medica, in secundis da un gruppo di teologi ed in tertiis dalla Sessione Ordinaria dei cardinali e dei vescovi. L\u2019esame del caso ottenne esito positivo da tutte e tre le parti vaglianti: il 20 ottobre 1999 dalla Consulta Medica, il 3 marzo 2000 dai Consultori teologi e l\u201911 aprile dello stesso anno dalla Sessione Ordinaria dei Padri cardinali e vescovi.\nIl 1\u00b0 luglio 2000 papa Giovanni Paolo II concesse che venisse promulgato il Decreto sul miracolo.\nLa beatificazione di don Fusco venne officiata da papa Giovanni Paolo II in Piazza San Pietro il 7 ottobre 2001 durante una solenne celebrazione eucaristica.\nIl processo di canonizzazione.\nLa Postulazione della causa present\u00f2 alla Congregazione delle cause dei santi gli atti inerenti l\u2019Inchiesta Diocesana istruita a Roma dal 9 dicembre 2013 al 16 dicembre 2014, sulla presunta guarigione miracolosa avvenuta il 25 ottobre 2009, di una suora battistina, da \"emorragia sub-aracnoidea con inondazione tetraventricolare e idrocefalo, secondaria e rottura di aneurismi dell\u2019arteria comunicante posteriore\"\".\nIl 25 febbraio 2016 il caso venne sottoposto all\u2019esame della Consulta Medica del Dicastero e in sede di discussione i periti riconobbero l\u2019inspiegabilit\u00e0 scientifica della guarigione. Il Congresso Peculiare dei Consultori teologi, svoltosi il 22 marzo 2016, espresse all\u2019unanimit\u00e0 parere positivo. Nella Sessione Ordinaria del 19 aprile 2016 i Padri cardinali e vescovi ritennero l\u2019evento un miracolo attribuito all'intercessione del beato Alfonso Maria Fusco.\nPapa Francesco, visto il parere positivo delle tre parti esaminanti il caso e dopo aver consultato il prefetto della Congregazione delle cause dei santi, autorizz\u00f2 la suddetta Congregazione a promulgare il Decreto sul miracolo.\nIl beato Alfonso Maria Fusco fu canonizzato il 16 ottobre 2016 da papa Francesco in Piazza San Pietro.\nIl culto.\nLa memoria liturgica \u00e8 stata fissata al 6 febbraio, giorno della sua morte.\nOpere.\nTra gli scritti di Sant'Alfonso Maria Fusco figurano i seguenti documenti in ordine cronologico:"}
{"id": "2819880", "revid": "28057", "url": "https://it.wikipedia.org/wiki?curid=2819880", "title": "Esodo giuliano dalmata", "text": "Lesodo giuliano dalmata, noto anche come esodo istriano, \u00e8 un evento storico consistito nell'emigrazione forzata della maggioranza dei cittadini di nazionalit\u00e0 e di lingua italiana dalla Venezia Giulia (comprendente il Friuli Orientale, l'Istria e il Quarnaro) e dalla Dalmazia, nonch\u00e9 di un consistente numero di cittadini italiani (o che lo erano stati fino poco prima) di nazionalit\u00e0 mista, slovena e croata, che si verific\u00f2 a partire dalla fine della seconda guerra mondiale (1945) e nel decennio successivo. Si stima che i giuliani (in particolare istriani e fiumani) e i dalmati italiani che emigrarono dalle loro terre di origine ammontino a un numero compreso tra le 250.000 e le 350.000 persone. \nIl fenomeno, seguente agli eccidi noti come massacri delle foibe, coinvolse in generale tutti coloro che diffidavano del nuovo governo jugoslavo comunista di Josip Broz Tito e fu particolarmente rilevante in Istria e nel Quarnaro, dove si svuotarono dei propri abitanti interi villaggi e cittadine. Nell'esilio furono coinvolti tutti i territori ceduti dall'Italia alla Jugoslavia con il trattato di Parigi e anche la Dalmazia, dove vivevano i dalmati italiani. I massacri delle foibe e l'esodo giuliano-dalmata sono ricordati dal Giorno del ricordo, solennit\u00e0 civile nazionale italiana celebrata il 10 febbraio di ogni anno.\nQuadro storico.\nLa composizione etnica della Venezia Giulia, del Quarnaro e della Dalmazia.\nCon la caduta dell'Impero romano d'Occidente (476 d.C.) le popolazioni romanizzate dell'Istria e della Dalmazia rimasero in balia di alcune trib\u00f9 bellicose, principalmente Avari e Slavi. I primi insediamenti di popolazioni slave, giunte a seguito degli Avari, risalgono al IX secolo (sia in Istria che in Dalmazia). \nAlla fine del VIII secolo l'Istria interna e i dintorni, furono conquistate infatti da Carlo Magno: poich\u00e9 tali terre erano scarsamente popolate, in quanto impervie, i Franchi e successivamente le autorit\u00e0 del Sacro Romano Impero vi consentirono l'insediamento degli slavi. Ulteriori insediamenti di slavi si verificarono in epoche successive; per quanto riguarda l'Istria, ad esempio, in seguito alle pestilenze del XV e XVI secolo. \nLe comunit\u00e0 ladine che popolavano l'area di Postumia, Idria e dell'alto Isonzo sono scomparse dal Rinascimento, assimilate dalle popolazioni slave. Del resto intorno all'anno 1000 tutta la valle dell'Isonzo, fino alle sue sorgenti nelle Alpi Giulie, era popolata in maggioranza da popoli ladini.\nLa Repubblica di Venezia, tra il IX e il XVIII secolo, estese il suo dominio (suddiviso in tre aree amministrative: il \"Dogado\", i \"Domini di Terraferma\" e lo \"Stato da Mar\") soprattutto sulle cittadine costiere dell'Istria, nelle isole del Quarnaro e sulle coste della Dalmazia, che erano abitate da popolazioni romanizzate fin dai tempi pi\u00f9 antichi. \nFino al XIX secolo gli abitanti di queste terre non conoscevano l'identificazione nazionale, visto che si definivano genericamente \"istriani\" e \"dalmati\", di cultura \"romanza\" oppure \"slava\", senza il bench\u00e9 minimo accenno a concetti patriottici oppure nazionalistici, che erano sconosciuti.\nVi era una differenza di carattere linguistico - culturale tra citt\u00e0 e costa (prevalentemente romanzo-italiche) e le campagne dell'entroterra (in parte slavi o slavizzati). Le classi dominanti (aristocrazia e borghesia) erano dovunque di lingua e cultura italiana, anche qualora di origine slava. Nella Venezia Giulia, oltre che l'italiano, si parla anche la lingua veneta, la lingua friulana, la lingua istriota e la lingua istrorumena, mentre in Dalmazia era comune la lingua dalmatica, che si estinse nel 1898, con la morte dell'ultimo parlatore, Tuone Udaina.\nGli opposti nazionalismi.\nFino all'Ottocento, in Venezia Giulia, nel Quarnaro e in Dalmazia, le popolazioni di lingua romanza e slava convissero pacificamente. Con la Primavera dei popoli del 1848-49, anche nell'Adriatico orientale, il sentimento di appartenenza nazionale cess\u00f2 di essere una prerogativa delle classi elevate e cominci\u00f2, gradualmente, a estendersi alla masse.\nFu solo a partire da tale anno che il termine \"italiano\" (ad esempio) cess\u00f2, anche in queste terre, di essere una mera espressione di appartenenza geografica o culturale e cominci\u00f2 ad implicare l'appartenenza a una \"nazione\" italiana. Analogo processo subirono gli altri gruppi nazionali: si vennero pertanto a definire i moderni gruppi nazionali: italiani, sloveni, croati e serbi.\nTra il 1848 e il 1918 l'Impero Austroungarico - in particolar modo dopo la perdita del Veneto a seguito della Terza guerra d'Indipendenza (1866) - favor\u00ec l'affermarsi dell'etnia slava per contrastare l'irredentismo (vero o presunto) della popolazione italiana. Nel corso della riunione del consiglio dei ministri del 12 novembre 1866 l'imperatore Francesco Giuseppe deline\u00f2 compiutamente in tal senso un piano di ampio respiro: \n \nQuesti furono gli effetti di tale editto tra il 1866 ed il 1918:\nDopo la nascita del Regno d'Italia, il sorgere dell'irredentismo italiano port\u00f2 il governo asburgico, tanto in Dalmazia, quanto in Venezia Giulia, a favorire il nascente nazionalismo di sloveni e croati, nazionalit\u00e0 ritenute pi\u00f9 leali e affidabili rispetto agli italiani. Si intendeva cos\u00ec bilanciare il potere delle ben organizzate comunit\u00e0 urbane italiane.\nLa politica di collaborazione con i serbi locali, inaugurata dallo zaratino Ghiglianovich e dal raguseo Giovanni Avoscani, permise poi agli italiani la conquista dell'amministrazione comunale di Ragusa nel 1899. Il 26 aprile 1909 - al termine di una lunga trattativa che aveva coinvolto il governo austriaco e i rappresentanti dei partiti dalmati - venne pubblicata un'ordinanza ministeriale concernente l\u2019uso delle lingue presso le i.r. autorit\u00e0 civili ed uffici dello Stato in Dalmazia. La lingua interna ordinaria divenne la croata, pur riconoscendo la possibilit\u00e0 di presentare un\u2019istanza e di ricevere risposta in italiano se il funzionario che trattava la pratica conosceva tale lingua: \"la corrispondenza degli uffici, la trattazione interna degli affari,\ncos\u00ec come qualunque atto ufficiale giuridico o tecnico, potevano essere compilate in lingua italiana; inoltre le notificazioni ufficiali, le insegne e i timbri sarebbero stati bilingui in 24 distretti (mandamenti) lungo la costa dalmata, dove erano concentrate le comunit\u00e0 italiane\". Questa norma venne fortemente avversata dai dalmati italiani, che vedevano in essa il definitivo riconoscimento di un ruolo subalterno dell'italiano in Dalmazia. Queste ingerenze, insieme ad altre azioni di favoreggiamento al gruppo etnico slavo ritenuto dall'impero pi\u00f9 fedele alla corona, esasperarono la situazione andando ad alimentare le correnti pi\u00f9 estremiste e rivoluzionarie. \nIn conseguenza della politica del Partito del Popolo, che conquist\u00f2 gradualmente il potere, in Dalmazia si verific\u00f2 una costante diminuzione della popolazione italiana, in un contesto di repressione che assunse anche tratti violenti. Nel 1845 i censimenti austriaci (peraltro approssimativi) registravano quasi il 20% di Italiani in Dalmazia, mentre nel 1910 erano ridotti a circa il 2,7%. Tutto ci\u00f2 spinse sempre pi\u00f9 gli autonomisti a identificare se stessi come italiani, fino ad approdare all'irredentismo.\nCon la prima guerra mondiale i territori austro-ungarici dell'Adriatico orientale furono oggetto delle ambizioni italiane e serbe.Il trattato di Rapallo (1920) assegn\u00f2 all'Italia quasi l'intero Litorale austriaco (ribattezzato Venezia Giulia) e le citt\u00e0 di Zara e Fiume (quest'ultima solo nel 1924 dopo il trattato di Roma), e la restante parte della Dalmazia al Regno dei Serbi, Croati e Sloveni.\nLa parte annessa al Regno d'Italia fu sottoposta a un processo di italianizzazione forzata. Ci\u00f2 determin\u00f2 delle tensioni etniche che ebbero sfogo violento nel corso della seconda guerra mondiale, con esecuzioni sommarie e internamenti da parte italiana nei confronti delle componenti slave, e con uccisioni attraverso infoibamenti nei confronti degli italiani dall'altra parte.\nSeconda guerra mondiale e resistenza jugoslava.\nIn seguito all'invasione della Jugoslavia, iniziata il 6 aprile 1941 dalle potenze dell'Asse come reazione al colpo di Stato contro il reggente, il principe Paolo Kara\u0111or\u0111evi\u0107, alleato dell'Asse, appoggiata da forze interne alla Jugoslavia come gli Ustascia croati, vennero ridisegnati i confini della zona.\nIl Regno di Jugoslavia, gi\u00e0 fortemente diviso all'interno da conflitti etnici e sociali, fu smembrato e diviso tra Stato Indipendente di Croazia, Montenegro, Germania, Ungheria e Italia, che ottenne la parte sud-occidentale della Slovenia, la parte nord-occidentale della Banovina di Croazia, parte della Dalmazia e le Bocche di Cattaro.\nGi\u00e0 nel 1941 comparvero i primi movimenti di resistenza, fra i quali cominciarono presto profonde divisioni causate dalle differenti etnie e ideologie politiche. Si originarono cos\u00ec feroci guerre civili, tra serbi e croati, tra comunisti e monarchici, ecc., con la creazione di diverse milizie a volte ferocemente rivali (comunisti, cetnici, ustascia, domobranci, belogardisti, ecc.).\nContro l'occupazione italiana fu attivo un movimento guidato in un primo tempo dall'OF sloveno (Fronte di liberazione, di dirigenza comunista) che oper\u00f2 anche nella zona di Trieste; a tale movimento aderirono anche, dopo il 1943, molti antifascisti italiani.\nLa risposta dell'esercito italiano fu la costituzione di un tribunale militare che commin\u00f2 numerose condanne a morte nonch\u00e9 l'organizzazione di campi d'internamento e di concentramento in cui vennero deportati partigiani e civili slavi. Inoltre si eseguirono operazioni di rappresaglia con incendi di villaggi e fucilazioni sul posto, anche e non solo a seguito di uccisioni di militari italiani. A seguito dell'occupazione nazi-fascista la valutazione dei danni complessivi presentata dalla Jugoslavia nella Conferenza per le riparazioni di guerra tenutasi a Parigi, ammonta a 9 miliardi e 145 milioni di danni materiali e 1.706.000 morti (10.8% della popolazione jugoslava), la maggior parte vittime civili\nArmistizio.\nCome nel resto dell'Italia e nei territori da questa controllati, l'8 settembre 1943, in conseguenza dell'armistizio, l'esercito italiano si trov\u00f2 allo sbando a causa della mancanza di ordini e di direzione. Fin dal 9 settembre le truppe tedesche assunsero il controllo di Trieste e successivamente di Pola e di Fiume, lasciando momentaneamente sguarnito il resto della Venezia Giulia, per circa un mese.\nUna parte dei militari italiani stanziati in Jugoslavia pass\u00f2 tra le file della resistenza dando corpo alle divisioni partigiane Garibaldi e Italia, inquadrate nell'Armata Popolare Jugoslava controllata dal maresciallo Tito, sino al loro scioglimento e al rimpatrio dei pochi superstiti sopravvissuti ai combattimenti e alle successive eliminazioni ad opera dei titini (che usarono le maniere spicce per liberarsi degli scomodi ex-alleati), nel 1945.\nIl IX Corpus Sloveno, inquadrato nella IV Armata jugoslava e forte di 50.000 uomini, attravers\u00f2 le Alpi Giulie per dilagare nel Carso e nell'Istria, puntando su Gorizia, Trieste, Pola, Fiume.\nIn questo lasso di tempo, mancando un controllo militare, si registrarono i primi casi di rappresaglia da parte dell'elemento slavo nei confronti degli italiani che rappresentavano il potere politico e militare (gerarchi, podest\u00e0, membri della polizia, ma anche impiegati civili della Questura) nonch\u00e9 alcuni esponenti della borghesia mercantile e gli operatori commerciali: queste azioni consistevano in omicidi, infoibamenti e altri generi di violenze (le cosiddette \"foibe istriane\" del 1943).\nAlcuni storici hanno voluto vedere in questi atti, quasi tutti verificatisi nell'Istria meridionale (oggi croata), una sorta di \"jacquerie\", quindi di rivolta spontanea delle popolazioni rurali, in parte slave, come vendetta per i torti subiti durante il periodo fascista; altri, invece, hanno interpretato il fenomeno come un inizio di pulizia etnica nei confronti della popolazione italiana. Comunque queste azioni furono un preludio all'azione svolta in seguito dall'armata jugoslava.Alcuni storici (come il francese Michel Roux) asserirono che vi era una similitudine tra il comportamento contro gli italiani nella Venezia Giulia ed a Zara e quello promosso da Vaso \u010cubrilovi\u0107 (che divenne ministro di Tito dopo il 1945) contro gli Albanesi della Jugoslavia..\nTrieste, Istria e Dalmazia dopo l'armistizio.\nDopo l'armistizio di Cassibile, il 10 settembre del 1943 la Wehrmacht occup\u00f2 Zara. Il comando militare della citt\u00e0 fu assunto dal comandante della 114\u00aa J\u00e4ger-Division Karl Eglseer - l'amministrazione civile fu invece formalmente assegnata alla Repubblica Sociale Italiana costituitasi il 23 settembre 1943.\nL'Istria, assieme al restante territorio giuliano venne occupato dalle truppe germaniche con l'operazione Wolkenbruch (\"Nubifragio\"), impiegando tre divisioni corazzate SS e due divisioni di fanteria (una delle quali turkmena), che respinsero il IX Corpus infliggendogli perdite pari a circa 15.000 effettivi e distruggendo gli abitati utilizzati dagli jugoslavi come basi di appoggio; l'operazione, iniziata nella notte del 2 ottobre 1943, sotto il comando del generale delle SS Paul Hausser, si concluse, il 15 ottobre 1943, consentendo agli Italiani, nel frattempo in fase di riorganizzazione dopo l'8 settembre, di ispezionare almeno parte dei siti nei quali erano stati infoibati i connazionali. Le forze di occupazione tedesche inclusero l'intera area giuliana nella Zona d'operazioni del Litorale adriatico, considerata dai tedeschi parte integrante del \"Terzo Reich\", quindi non pi\u00f9 sottoposta al controllo italiano; la Venezia Tridentina e la provincia di Belluno costituirono invece la Zona d'operazioni delle Prealpi;\nL'amministrazione civile della Zona d'operazioni del Litorale adriatico fu affidata al Supremo Commissario Friedrich Rainer. Si realizz\u00f2 cos\u00ec il predeterminato disegno di Hitler, Himmler, e Joseph Goebbels di occupare militarmente e poi annettere a guerra conclusa tutti i vasti territori che furono un tempo sotto il dominio dell'Impero austro-ungarico. Il Supremo Commissario Tedesco cre\u00f2 il Tribunale Speciale di Sicurezza Pubblica per giudicare gli atti di ostilit\u00e0 alle autorit\u00e0 tedesche, la collaborazione col nemico, le azioni di sabotaggio. Il Tribunale non era tenuto a seguire le norme procedurali consuete e le domande di grazia potevano essere inoltrate ed accolte solo da Rainer. Al Gauleiter Friedrich Rainer fu affiancato il Gruppenfuhrer SS Odilo Lothar Globocnik, nato a Trieste da padre sloveno e madre, verosimilmente, ungherese, incaricato del rastrellamento degli Ebrei e protettore delle componenti slave (domobranci e ustascia) impegnate nella rivendicazione delle terre giuliane, il cui ruolo si svilupp\u00f2 a scapito di quello degli Italiani.\nIl comandante militare della regione Ludwig K\u00fcbler avvi\u00f2 una lotta crudele e senza quartiere alla resistenza partigiana, affiancato anche da varie formazioni collaborazioniste italiane tra cui due reparti regolari dell'esercito della Repubblica Sociale Italiana (Battaglione Bersaglieri Mussolini e Reggimento Alpini Tagliamento), la Milizia Difesa Territoriale (il nuovo nome voluto da Rainer per la Guardia Nazionale Repubblicana nell'OZAK), le Brigate nere, la Polizia di Pubblica Sicurezza (di cui fece parte la famigerata Banda Collotti), la Guardia Civica, i battaglioni italiani volontari di polizia.\nIl 31 ottobre 1944 la citt\u00e0 di Zara, che nel frattempo era stata distrutta da ben 54 bombardamenti aerei alleati promossi da Tito e che uccisero circa 2.000 persone, superata anche l'estrema resistenza strenuamente opposta dalla compagnia \"d'Annunzio\" della X MAS, fu conquistata dall'armata partigiana jugoslava e nuovamente si ripeterono rappresaglie verso gli italiani considerati \"occupanti\" e \"collaboratori\" dei tedeschi. Un numero imprecisato di italiani venne arrestato e poi annegato in mare. Tali episodi vengono considerati tra i primi veri e propri eccidi delle foibe.\nNel frattempo anche i rapporti tra resistenza italiana non comunista e resistenza jugoslava, che sino allora avevano operato contro il nemico comune, si erano deteriorati, influenzando i rapporti anche all'interno della resistenza italiana. Fu in questo contesto che matur\u00f2 l'eccidio di Porz\u00fbs, mirato all'eliminazione da parte di partigiani comunisti italiani dei partigiani \"bianchi\" della Brigata Osoppo, fieri oppositori del IX Corpus Sloveno non meno che delle truppe tedesche.\nTra la fine di aprile e i primi di maggio del 1945 l'Istria, grazie allo sforzo congiunto della resistenza locale (sia slava che italiana), fu liberata dall'occupazione tedesca dall'armata jugoslava di Tito. In primavera i partigiani jugoslavi puntarono direttamente verso Trieste e Gorizia, per raggiungerle prima degli Alleati, conquistando le due citt\u00e0 giuliane il 1\u00ba maggio; Fiume e Pola furono conquistate rispettivamente il 3 maggio e il 5 maggio 1945. L'obiettivo era di vincere la Corsa per Trieste, conquistando il maggior territorio possibile onde imporre una situazione di fatto agli Alleati. Dopo la conquista di Trieste, Pola, Fiume, Gorizia e degli altri centri del Quarnaro, dell'Istria, del Carso e dell'Isontino ebbe inizio una seconda persecuzione della componente italiana (con molti infoibamenti: le cosiddette \"foibe giuliane\" del 1945).\nNel giugno 1945, per\u00f2, Gorizia, Trieste e Pola furono sgomberate dalle forze di Tito e poste sotto il controllo delle truppe angloamericane che avevano varcato l'Isonzo il 3 maggio. Si concluse cos\u00ec la cosiddetta \"crisi di Trieste\"; Fiume, invece, rest\u00f2 definitivamente sotto il controllo jugoslavo.\nL'esodo.\nLe foibe e l'inizio dell'esodo.\nL'arrivo, nella primavera del 1945, delle forze jugoslave diede il via a una nuova fase d'infoibamenti: furono eliminati, non soltanto militari della RSI, poliziotti, impiegati civili e funzionari statali, ma, in modo almeno apparentemente indiscriminato, civili di ogni categoria, e furono uccisi o internati in campi tutti coloro che avrebbero potuto opporsi alle rivendicazioni jugoslave sulla Venezia Giulia compresi membri del movimento antifascista italiano. \nAnche tali azioni spinsero la maggior parte della popolazione di lingua italiana a lasciare la regione nell'immediato dopoguerra. L'esodo era comunque gi\u00e0 iniziato prima della fine della guerra per diversi motivi che andavano dal terrore sistematico provocato dai massacri delle foibe, annegamenti, deportazioni dei civili italiani in campi di concentramento operate dalle forze di occupazione jugoslave, al timore di vivere sottomessi alla dittatura comunista in terre non pi\u00f9 italiane. \nIndubbiamente gli italiani erano esposti a violenze e rappresaglie da parte delle autorit\u00e0 jugoslave ma in quel periodo, ossia subito dopo l'8 settembre 1943, non era chiara quale fosse la priorit\u00e0 per Tito e i suoi seguaci: priorit\u00e0 nazionalistica per una pulizia etnica, priorit\u00e0 politica ossia contro gli oppositori anticomunisti, priorit\u00e0 ideologica ossia contro i reazionari, priorit\u00e0 sociale ossia contro i borghesi. \nSi consideri che nella prima met\u00e0 del 1946 il \"Bollettino Ufficiale\" jugoslavo pubblic\u00f2 ordinanze secondo le quali si conferiva al \"Comitato Popolare\" locale il diritto di disporre delle case degli esuli italiani e di cederle ai cittadini croati; si sequestravano tutti i beni \"del nemico e degli assenti\"; si considerava nemico e fascista, quindi da epurare, chiunque si opponesse al passaggio dell'Istria alla Jugoslavia.\nCome strumento di eliminazione e di occultamento dei cadaveri gli Jugoslavi usarono, specialmente in Dalmazia e nel Quarnaro, anche il mare (\u00e8 tristemente noto l'esempio dell'assassinio dei Luxardo).\nL'esodo dalla Dalmazia.\nStoria a parte \u00e8 quella dell'esodo da Zara e da alcuni altri centri della Dalmazia marittima. La citt\u00e0, capoluogo amministrativo del Governatorato della Dalmazia, occupata dai tedeschi due giorni dopo l\u2019armistizio dell'8 settembre 1943, fu colpita dal 2 novembre 1943 al 31 ottobre del 1944 da 54 bombardamenti compiuti dalle forze aree anglo-americane, che sganciarono sulla citt\u00e0 oltre 520 tonnellate di bombe. I bombardamenti indussero i tedeschi ad abbandonare la citt\u00e0 gi\u00e0 nell'ottobre del 1944, ma provocarono anche la morte di circa 2.000 abitanti e l'abbandono della citt\u00e0 da parte di circa il 75% della popolazione. \nAlle uccisioni seguite alla conquista dei partigiani jugoslavi, si accompagn\u00f2 anni dopo - nel pieno della questione di Trieste nel 1953 - la chiusura dell'ultima scuola italiana e il trasferimento forzato degli studenti nelle scuole croate, che costrinse gli ultimi italiani rimasti a Zara ad esodare o ad assimilarsi con la maggioranza.\nAnche Spalato, citt\u00e0 della Dalmazia invasa e annessa dall'Italia nel 1941, che contava in quegli anni circa 1.000 italiani autoctoni, dopo l'armistizio italiano, dal settembre 1943 sub\u00ec le vendette partigiane ed ustascia: vennero uccisi 134 italiani fra agenti di pubblica sicurezza, carabinieri, guardie carcerarie ma anche civili come Giovanni Soglian, originario di Cittavecchia di Lesina e al tempo Provveditore agli Studi della Dalmazia. Altre famiglie italiane di Spalato scelsero l'esodo e partirono via mare. Fra di essi, i giovani Ottavio Missoni ed Enzo Bettiza.\nL'esodo da Fiume.\nA partire dal maggio del 1945 inizi\u00f2 l'esodo massiccio degli italiani da Fiume e dall'Istria.\nL'esodo coinvolse oltre 30.000 fiumani di nazionalit\u00e0 italiana, pi\u00f9 del 70% della popolazione rispetto a prima del 1945, causando, in una citt\u00e0 gi\u00e0 provata dalle distruzioni della guerra, il blocco di buona parte delle attivit\u00e0.\nA questa situazione le autorit\u00e0 jugoslave cercarono di rimediare ripopolando la citt\u00e0 con abitanti provenienti dalle diverse regioni della nuova Jugoslavia cui si aggiunse anche il trasferimento a Fiume di alcune migliaia di operai specializzati del monfalconese che vi si trasferirono principalmente per motivazioni ideali e politiche, in quello che fu il cosiddetto controesodo, a seguito del quale, per un periodo, il cantiere si serv\u00ec della manodopera dei \"monfalconesi\", che contribuirono come operai specializzati e tecnici al rilancio del cantiere navale. \nLa collaborazione si interruppe per\u00f2 con la rottura delle relazioni Tito/Stalin del 1948, quando i monfalconesi, considerati vicini al Partito Comunista Italiano filosovietico, finirono per essere perseguitati dall'apparato repressivo del regime jugoslavo.\nL'esodo da Pola.\nUn caso particolare fu quello di Pola. Il 9 giugno 1945 venne firmato a Belgrado un accordo tra gli alleati e gli Jugoslavi, nelle persone rispettivamente del generale Harold Alexander e il maresciallo Josip Broz Tito che, in attesa delle decisioni del trattato di pace, divise la regione secondo il tracciato della cosiddetta Linea Morgan. Tale linea poneva sotto l'amministrazione alleata un territorio leggermente pi\u00f9 esteso dei confini attuali dell'Italia ma che comprendeva anche l'exclave della citt\u00e0 di Pola. Il resto della Venezia Giulia e dell'Istria era lasciata all'amministrazione jugoslava.\nLe notizie trapelate a maggio del 1946 in merito all'orientamento delle grandi potenze riunite a Parigi a favore della cosiddetta \"linea francese\" - che assegnava Pola alla Jugoslavia - rappresentarono un fulmine a ciel sereno: in citt\u00e0 si era infatti convinti che il compromesso sarebbe stato raggiunto sulla \"linea americana\" o sulla \"linea inglese\", che avrebbero lasciato la citt\u00e0 all'Italia.\nIl 3 luglio si costitu\u00ec il \"Comitato Esodo di Pola\". Il giorno successivo \"L'Arena di Pola\" titol\u00f2 a piena pagina: \"O l'Italia o l'esilio\". Nell'articolo principale a firma dello scrittore Guido Miglia, si legge: \u00ab Il nostro fiero popolo lavoratore... abbandonerebbe in massa la citt\u00e0 se essa dovesse sicuramente passare alla Jugoslavia, e trover\u00e0 ospitalit\u00e0 e lavoro in Italia, ove il governo dar\u00e0 ogni possibile aiuto a tutti questi figli generosi \u00bb. Successivamente lo stesso Miglia scrisse:\nIl 12 luglio, il \"Comitato Esodo di Pola\" cominci\u00f2 la raccolta delle dichiarazioni dei cittadini che intendevano lasciare la citt\u00e0 nel caso di una sua cessione alla Jugoslavia; il 28 luglio furono diffusi i dati: su 31.700 polesani, 28.058 avevano scelto l'esilio. Pur essendo da considerarsi queste dichiarazioni prevalentemente come un tentativo di pressione sugli Alleati a sostegno della richiesta di plebiscito, cionondimeno esse avevano assunto un significato pi\u00f9 profondo: \"L'esodo si era trasformato nella maggior parte della popolazione da reazione istintiva in fatto concreto, che acquistava via via uno spessore organizzativo e iniziava a incidere sulla vita quotidiana degli abitanti\".\nL'esodo, quindi, era stato organizzato gi\u00e0 prima della strage di Vergarolla (18 agosto 1946) ma inizi\u00f2 quando apparve chiaro che le speranze del ritorno all'Italia erano vane e coinvolse tutte le classi sociali, dai professionisti agli impiegati pubblici ai molti artigiani e operai specializzati dell'industria, mettendo in profonda crisi il tessuto economico della citt\u00e0. L'abbandono di massa si svolse in modo organizzato, sotto gli occhi delle autorit\u00e0 anglo-americane e con l'assistenza di militari in borghese inviati dall'Italia.\nRiferendosi a questo periodo storico il docente universitario e storico Raoul Pupo scrive:\nConseguenze del trattato di pace.\nIl Trattato di Parigi prevedeva la perdita automatica della cittadinanza per tutti i cittadini italiani che, al 10 giugno 1940, erano domiciliati nel territorio ceduto, fatta salva la facolt\u00e0 di optare per la cittadinanza italiana entro il termine di un anno dall'entrata in vigore del trattato stesso. Alla Repubblica Socialista Federale di Jugoslavia, peraltro, si dava facolt\u00e0 di esigere il trasferimento in Italia dei cittadini che avessero esercitato l'opzione suddetta, entro un ulteriore anno. Tale clausola, di cui la Jugoslavia si avvalse, determin\u00f2 l'abbandono della propria terra da parte di chi avesse optato per la cittadinanza italiana e chi emigrava non poteva portare con s\u00e9 n\u00e9 denaro n\u00e9 beni mobili (gli immobili erano comunque considerati parte delle riparazioni di guerra che l'Italia doveva alla Jugoslavia). Chi non rientrava in Italia rischiava di rimanere apolide. Proprio su questa condizione si pone un problema nella ridda di cifre relative all'esodo, in quanto si riporta spesso una certa cifra, ma si manca di prendere in considerazione che gli apolidi erano in maggior parte proprio Italiani.\nCon la firma del trattato l'esodo s'intensific\u00f2 ulteriormente. Da Pola, cos\u00ec come da alcuni centri urbani istriani (Capodistria, Parenzo, Orsera, ecc.) part\u00ec oltre il 90% della popolazione etnicamente italiana, da altri (Buie, Umago e Rovigno) si desumono percentuali inferiori ma sempre molto elevate.\nDi tutti coloro che esodarono la maggior parte, dopo aver dimorato per tempi pi\u00f9 o meno lunghi in uno dei 109 campi profughi allestiti dal governo italiano, si disperse per l'Italia, mentre si calcola che circa 80.000 emigrarono in altre nazioni. L'economia dell'Istria risent\u00ec per numerosi anni del contraccolpo causato dall'esodo.\nL'esodo dalla zona B.\nL'ultima fase migratoria ebbe luogo dopo il 1954 allorch\u00e9 il Memorandum di Londra assegn\u00f2 definitivamente la zona A del Territorio Libero di Trieste all'Italia, e la zona B alla Jugoslavia. L'esodo si concluse solamente intorno al 1960. Dal censimento jugoslavo del 1971 in Istria, a Fiume e nel Quarnero erano rimasti 17.516 italiani su un totale di 432.136 abitanti, e nonostante la paventata politica assimilatrice nel 1991 il numero degli italiani aument\u00f2 a 21.995.\nInterpretazioni storiche.\nLungamente si \u00e8 discusso sulla \"volont\u00e0 epuratrice\" delle autorit\u00e0 jugoslave: se cio\u00e8 l'esodo fosse \"voluto\" o meno. Gli effetti della politica delle nuove autorit\u00e0, statali e locali, di fatto condussero inequivocabilmente agli esiti di una \"pulizia etnica\". Vi \u00e8 infatti il programma di annessione delle terre giuliane formulato da Tito nel 1943 e una celebre autoammissione di responsabilit\u00e0 contenuta all'interno di un'intervista concessa da Milovan \u0110ilas (gi\u00e0 braccio destro di Tito) ad un settimanale italiano:\nLa testimonianza di \u0110ilas tuttavia \u00e8 reputata \"di limitata attendibilit\u00e0\" e \"da considerare con una certa cautela\" dallo storico Raoul Pupo. In un'intervista concessa al Giornale di Brescia nel 2006, Pupo si \u00e8 spinto oltre, definendo tale testimonianza una \"bufala sparata da Gilas\": secondo Pupo \u00e8 stato dimostrato che nel 1946 Gilas non si rec\u00f2 mai in Istria.\nAlcuni commentatori contestano la lettura della vicenda delle foibe in termini di \u201cpulizia etnica\u201d e affermano che:\nSulla volont\u00e0 epuratrice delle autorit\u00e0 jugoslave, si \u00e8 espressa anche la Commissione storico-culturale italo-slovena, affermando:\nLe vessazioni del regime.\nMolti titoisti consideravano la popolazione italiana come ostile allo Stato jugoslavo progettato da Tito. Il regime comunista di Tito procedette, fin dal 1943, ancor prima del termine delle ostilit\u00e0, ad eliminare inizialmente gli elementi pi\u00f9 compromessi con il fascismo e la successiva occupazione nazista mediante processi sommari, atti di violenza contro l'incolumit\u00e0 delle persone, rappresaglie, infoibamenti, per instaurare successivamente un clima di terrore nei confronti di coloro che si dimostravano ostili al nuovo regime.\nViolenze e sopraffazioni similari avvennero anche in altre zone occupate dalle truppe comandate da Tito. Chi rimaneva senza aderire pienamente al nuovo regime, doveva fare i conti con l'angoscia di restare in territori non pi\u00f9 italiani, sotto una forma di governo repressiva, o addirittura di rimanere apolide, nel caso in cui si rifiutasse di accogliere la cittadinanza jugoslava.\nInoltre lo stesso Stato italiano non si era impegnato a garantire protezione contro eventuali atti di intolleranza o di discriminazione etnica. \nL'esodo istriano-dalmata \u00e8 inquadrabile in un fenomeno globale di migrazioni pi\u00f9 o meno forzose di interi popoli all'indomani della seconda guerra mondiale e che comport\u00f2 lo spostamento di oltre 30.000.000 di individui di tutte le nazionalit\u00e0.\nIl \"Giorno del ricordo\".\nCon la legge n. 92 del 30 marzo 2004 in Italia \u00e8 stato istituito nella giornata del 10 febbraio di ogni anno il \"Giorno del ricordo\" in memoria delle vittime delle foibe e dell'esodo giuliano-dalmata. Lo stesso provvedimento legislativo ha anche istituito una specifica medaglia commemorativa destinata ai congiunti delle vittime:\nEsuli di etnia slava.\nTra gli esuli, insieme agli italiani, vi furono, come si \u00e8 gi\u00e0 accennato, anche sloveni e croati, che non volevano, o potevano, vivere sottomessi alla dittatura d'ideologia comunista che si stava sviluppando nel nuovo Stato della Repubblica Socialista Federale di Jugoslavia. Il loro numero \u00e8 difficilmente quantificabile dal momento che la gran maggioranza di essi possedeva, al momento dell'esodo, la cittadinanza italiana.\nStime del numero di esuli.\nPer questo un numero di persone, che secondo stime autorevoli poteva aggirarsi attorno alle 250.000 o 270.000, ivi compreso un certo numero di croati e sloveni antititini, scelse di abbandonare i luoghi di residenza e le relative propriet\u00e0. Anche la \"Commissione storico-culturale italo-slovena\", formata nel 1993 dai rispettivi governi per chiarire alcune divergenti vedute sui contenziosi storici tra i due popoli, ha fornito, nel suo rapporto finale del 2000, stime simili per l'intera Venezia Giulia passata nel secondo dopoguerra alla Jugoslavia, il Quarnaro e la Dalmazia. Fra gli esuli italiani, quelli provenienti dal Capodistriano (Capodistria, Pirano, Isola d'Istria) oggi appartenente alla Repubblica di Slovenia sono stati, sempre secondo tale Commissione, 27.000 circa, cui andrebbero aggiunte alcune migliaia di sloveni. Si consideri che l'esodo si svilupp\u00f2, in massima parte, in un lasso di tempo non breve: compreso tra il 1943 e 1956.\nSecondo i dati del censimento \"riservato\" del Governo italiano del 1936, nella sola Provincia di Pola vivevano 294.000 cittadini dei quali gli slavofoni costituivano una minoranza non precisamente calcolabile poich\u00e9 mancano dati ufficiali governativi.\nSecondo il censimento jugoslavo del 1961, nella Regione Istriana vivevano 14.354 cittadini italofoni; per avere un quadro totale della regione geografica dell'Istria bisogna aggiungere i 2.597 italiani del Capodistriano e i 197 di Abbazia, oltre agli italiani di Muggia e del comune di San Dorligo della Valle, unici centri istriani rimasti in Italia. Per un quadro ancor pi\u00f9 completo del censimento jugoslavo del 1961, ricorderemo i 213 italiani di Cherso e Lussino, i 3.255 di Fiume e quelli di Zara\nDestinazioni dell'esodo.\nMolti profughi si stabilirono oltre il nuovo confine, nel territorio rimasto italiano, soprattutto a Trieste e nel Nord-Est. Dal 1954 li troviamo come profughi nel Campo di Fossoli. Altri emigrarono in Europa e decine di migliaia nel resto del mondo.\nNel testo di Marino Micich sull'esodo si legge\nSi verificarono episodi che molti hanno definito di \"comportamento ignobile contro gli esuli\", sia pure in un contesto storico in cui le divisioni politiche e ideologiche laceravano profondamente la societ\u00e0 italiana. In diversi libri son ricordati tali episodi: in particolare si fa riferimento ad un convoglio di esuli, il cosiddetto treno della vergogna, ai quali alcuni operai, radunatisi presso la stazione di Bologna Centrale, impedirono di portare qualsiasi genere di conforto, considerando i giuliano-dalmati - poich\u00e9 fuggivano dalla Jugoslavia comunista - dei fascisti.\nIn America gli esuli si stabilirono prevalentemente in Stati Uniti, Canada, Argentina, Venezuela e Brasile; in Australia si concentrarono maggiormente nelle citt\u00e0 pi\u00f9 grandi, Sydney e Melbourne. Ovunque siano andati, gli esuli hanno organizzato associazioni che si sono dedicate alla conservazione della propria identit\u00e0 culturale, pubblicando numerosi testi sui fatti luttuosi del periodo bellico e post-bellico.\nLa questione triestina.\nNella parte finale della seconda guerra mondiale e durante il successivo dopoguerra ci fu la contesa sui territori della Venezia Giulia tra Italia e Jugoslavia, che \u00e8 chiamata \"questione giuliana\" o \"questione triestina\". Trieste era stata occupata dalle truppe del Regno d'Italia il 3 novembre del 1918, al termine della prima guerra mondiale, e poi ufficialmente annessa all'Italia con la ratifica del Trattato di Rapallo del 1920: al termine della seconda, con l'Italia sconfitta, ci furono infatti le occupazioni militari tedesca e poi jugoslava.\nL'occupazione jugoslava fu ottenuta grazie alla cosiddetta \"corsa per Trieste\", ovvero all'avanzata verso la citt\u00e0 giuliana compiuta in maniera concorrenziale nella primavera del 1945 da parte della quarta armata jugoslava e dell'ottava armata britannica.\nIl 10 febbraio del 1947 fu firmato il trattato di pace dell'Italia, che istitu\u00ec il Territorio Libero di Trieste, costituito dal litorale triestino e dalla parte nordoccidentale dell'Istria, provvisoriamente diviso da un confine passante a sud della cittadina di Muggia ed amministrato dal Governo Militare Alleato (zona A) e dall'esercito jugoslavo (zona B), in attesa della creazione degli organi costituzionali del nuovo stato.\nNella regione la situazione si fece incandescente e numerosi furono i disordini e le proteste italiane: in occasione della firma del trattato di pace, la maestra Maria Pasquinelli uccise a Pola il generale inglese Robin De Winton, comandante delle truppe britanniche. All'entrata in vigore del trattato (15 settembre 1947) corse addirittura voce che le truppe jugoslave della zona B avevano occupato Trieste. Negli anni successivi la diplomazia italiana cerc\u00f2 di ridiscutere gli accordi di Parigi per chiarire le sorti di Trieste, senza successo.\nLa situazione si chiar\u00ec solo il 5 ottobre 1954 quando col Memorandum di Londra la \"Zona \"A\"\" del TLT pass\u00f2 all'amministrazione civile del governo italiano, mentre l'amministrazione del governo militare jugoslavo sulla \"Zona \"B\"\" pass\u00f2 al governo della Repubblica socialista. Gli accordi prevedevano inoltre alcune rettifiche territoriali a favore della Jugoslavia fra cui il centro abitato di Albaro Vescov\u00e0 / \u0160kofije con alcune aree appartenenti al Comune di Muggia (pari a una decina di km\u00b2). Il trattato fu un passo molto gradito alla NATO, che valutava particolarmente importante la stabilit\u00e0 internazionale della Jugoslavia.\nLa questione del risarcimento.\nLa Jugoslavia - nell'ambito della propria politica economica di stampo socialista che prevedeva la nazionalizzazione di tutti i mezzi di produzione - attu\u00f2 la confisca dei beni degli italiani che avevano abbandonato i territori, giustificando tale atto come risarcitivo: infatti per quanto stabilivano i trattato di pace siglato a Parigi nel 1947 l'Italia doveva alla Jugoslavia la somma di 125 milioni di $ come riparazione per i danni di guerra subiti. L'Italia accondiscese a questa sistemazione, firmando nel tempo una serie di accordi e procedendo alla liquidazione di un indennizzo agli esuli, sulla base di un valore presunto dei beni, molto minore del valore reale.\nIl trattato di Osimo del 1975, che concerne la definitiva suddivisione dei confini dell'ex Territorio Libero di Trieste, fa espressamente riferimento ad un accordo per risarcire i beni nazionalizzati dalla Jugoslavia in questa zona, non compresa negli accordi di risarcimento di cui sopra.\nNegli anni che seguirono l'esodo e soprattutto dopo il 1980, anno della morte di Tito, le associazioni di esuli rinnovarono al governo italiano la richiesta di rivedere le entit\u00e0 di tutti i precedenti risarcimenti e una richiesta di risarcimento fu anche rivolta alla Jugoslavia.\nIl 18 febbraio 1983 a Roma fu ratificato l'accordo previsto dal Trattato di Osimo, con il quale la Jugoslavia s'impegnava a pagare 110 milioni di dollari per il risarcimento dei beni nazionalizzati nella ex-Zona B del Territorio Libero di Trieste.\nAll'atto dello smembramento della repubblica jugoslava solo 18 milioni di dollari erano stati per\u00f2 versati e distribuiti agli esuli; Slovenia e Croazia si accordarono, in seguito, con l'Italia firmando, il 15 gennaio 1992 a Roma, un memorandum sui successivi pagamenti.\nTuttavia un trattato definitivo non venne mai stipulato.\nCroazia e Slovenia si accordarono, tra loro, per versare, in percentuale del 62% per la Slovenia e del 38% per la Croazia, la restante parte della somma. La Slovenia deposit\u00f2 circa 56 milioni di dollari presso la filiale lussemburghese della \"Dresdner Bank\", considerando con ci\u00f2 di aver saldato il debito. Per questo motivo agli esuli o ai loro discendenti non sono ancora stati distribuiti questi fondi provenienti dalla Slovenia. La Croazia non ha ancora versato alcunch\u00e9, poich\u00e9 spera di trattare ulteriormente con le autorit\u00e0 italiane. Il capo di governo croato Ivo Sanader annunci\u00f2 pubblicamente la volont\u00e0 del suo governo di saldare il debito dopo le elezioni politiche italiane del 2006, onde evitare strumentalizzazioni. Ma la situazione \u00e8 ancora in fase di stallo.\nUlteriori elementi da prendere in considerazione sono le leggi sulla denazionalizzazione dei beni promulgate sia dalla Slovenia che dalla Croazia, con le quali si \u00e8 previsto di reintegrare nei loro diritti i proprietari dei beni nazionalizzati. Dopo una prima versione delle leggi con la quale si escludevano dal beneficio i cittadini stranieri, ritenuta discriminatoria dall'Unione Europea e cassata dalle Corti Costituzionali dei due paesi, venne promulgata una seconda versione che escluse i beni gi\u00e0 oggetto di accordi internazionali di risarcimento: in questo modo - cos\u00ec affermano i governi sloveno e croato - i beni degli esuli italiani continuano ad essere esclusi dal reintegro o dal risarcimento\nGli italiani rimasti.\nGli italiani rimasti nella ex Jugoslavia, secondo il censimento organizzato in Croazia nel 2001 e quello organizzato in Slovenia nel 2002, ammontano a 21.894 persone (2.258 in Slovenia e 19.636 in Croazia). Gli italiani di Slovenia, che sono una minoranza nazionale riconosciuta dallo Stato sloveno, sono rappresentati dall'Unione italiana. La comunit\u00e0 italiana in Slovenia \u00e8 formata prevalentemente da autoctoni, specie nell'Istria slovena, ma anche da alcuni espatriati, specialmente nelle principali citt\u00e0 (Lubiana, Postumia, Maribor). La popolazione che si \u00e8 dichiarata di nazionalit\u00e0 italiana nella Repubblica Socialista di Slovenia prima e nella Slovenia indipendente poi, nei censimenti jugoslavi dal 1953 al 1981 e in quelli sloveni del 1991 e del 2002, \u00e8 passata da 854 a 2.258.\nSecondo il censimento del 2002 gli Sloveni dichiaratisi di nazionalit\u00e0 italiana erano 2.258, concentrati in grande maggioranza nei tre comuni costieri della regione carsico-litoranea di Capodistria, Pirano ed Isola d'Istria. Sempre secondo tale censimento, gli Sloveni dichiaratisi di madrelingua italiana erano pari a 3.762, anch'essi concentrati in massima parte nei comuni citati. La lingua ufficiale su tutto il territorio della Slovenia \u00e8 lo sloveno; ad esso si affianca l'italiano in parte dei quattro comuni litoranei (Ancarano, Capodistria, Isola d'Istria e Pirano) e l'ungherese in tre comuni dell'Oltremura (Dobrovnik, Hodo\u0161 e Lendava).\nIn particolare, la lingua italiana viene insegnata in diverse istituzioni statali: 9 asili, 3 scuole elementari, 3 scuole medie ed un liceo (tutti localizzati in Istria, principalmente a Capodistria). La residua comunit\u00e0 italiana gode di svariate tutele, storicamente derivanti dal Memorandum di Londra del 1954, che dividendo l'allora Territorio Libero di Trieste fra Italia e Jugoslavia obbligava i due stati ad instaurare delle forme di tutela delle rispettive minoranze. Tra i diritti riconosciuti, vi \u00e8 quello di esporre la propria bandiera nei contesti pubblici, a fianco di quella slovena, e di avere scuole di lingua italiana. Secondo la legge slovena lo \"status\" giuridico della minoranza pu\u00f2 essere mutato solo con il consenso della stessa.\nAnche gli italiani di Croazia sono anch'essi una minoranza nazionale riconosciuta dallo Stato, e anche loro sono rappresentati dall'Unione italiana. La comunit\u00e0 italiana in Croazia \u00e8 formata prevalentemente da autoctoni, specie nell'Istria croata, ma anche da espatriati, specialmente nelle principali citt\u00e0 (Zagabria, Fiume, Pola, Ragusa). In data 29 giugno 2014 in Croazia vivono 34.345 Italiani, tramite autocertificazione dato dell'Unione italiana : secondo i dati ufficiali al censimento del 2001 furono in 20.521 a dichiararsi di madrelingua italiana e 19.636 a dichiararsi di etnia italiana). I croati italiani danno vita a 51 Comunit\u00e0 Nazionali Italiane locali e sono organizzati nell'Unione Italiana.\nGli italiani sono insediati principalmente nell'area dell'Istria croata, delle isole del Quarnaro e di Fiume. Nella Dalmazia costiera ve ne restano appena 500, quasi tutti a Zara e Spalato. Essi sono riconosciuti da alcuni statuti comunali come popolazione autoctona: nella Regione istriana, nella regione di Fiume (Regione litoraneo-montana) e nell'arcipelago dei Lussini, mentre nel resto del Quarnaro e in Dalmazia non viene riconosciuto loro nessuno status particolare. Nella citt\u00e0 di Fiume, dove ha sede il maggior giornale di lingua italiana della Croazia, nonch\u00e9 alcuni istituti scolastici in lingua italiana, ufficialmente gli italiani sono circa 2300, sebbene la locale comunit\u00e0 italiana di Fiume abbia all'incirca 6000 iscritti.\nNel gruppo etnico italiano sono inserite sia le popolazioni autoctone venetofone (Istria nord-occidentale e Dalmazia) che quelle parlanti istrioto della costa istriana sud-occidentale. Nell'Istria croata - fra le localit\u00e0 di Valdarsa e Seiane - \u00e8 presente la piccola comunit\u00e0 etnica degli Istroromeni o \"Cicci\", popolazione originaria della Romania la cui lingua, di ceppo latino ed affine al rumeno, \u00e8 in pericolo d'estinzione in favore del croato.\nGli italiani di Croazia hanno conosciuto negli ultimi due secoli un processo di croatizzazione. Questo processo \u00e8 stato \"schiacciante\" specialmente in Dalmazia, dove nel 1865 i censimenti austriaci registravano 55.020 italofoni, pari al 12,5% del totale, ridotti nel 1910 a 18.028 (2,8%). Gli italiani di Croazia sono praticamente scomparsi dalle isole della Dalmazia centrale e meridionale durante il governo di Tito, mentre ai tempi del Risorgimento gli italiani erano numerosi a Lissa ed in altre isole dalmate. L'ultimo colpo alla presenza italiana in Dalmazia e in alcune zone del Quarnaro e dell'Istria ebbe luogo nell'ottobre del 1953, quando le scuole italiane nella Iugoslavia comunista furono chiuse e gli allievi trasferiti d'imperio nelle scuole croate.\nIn molti comuni della Regione istriana (Croazia) vigono statuti bilingui, e la lingua italiana viene considerata lingua co-ufficiale. Vi sono alcune scuole italiane in Istria, specialmente nei territori della ex-zona B: scuole elementari a Buie, Umago, Cittanova, Parenzo, Pola e Rovigno; scuole medie a Pola e Rovigno e la Scuola media superiore italiana di Fiume (nella citt\u00e0 di Fiume, dunque, la scuola italiana dispone di asili, elementari, medie ed un liceo).\nEsuli famosi.\nUn elenco incompleto degli esuli \u00e8 il seguente:\nDivulgazione.\nSulla scorta della legge istitutiva del Giorno del ricordo che previde, tra l'altro, l'organizzazione di \"[...] iniziative per diffondere la conoscenza dei tragici eventi [delle foibe e dell'esodo] presso i giovani delle scuole di ogni ordine e grado [...]\", nel 2014 \u00e8 stato realizzato il film-documentario \"Il sorriso della Patria\", prodotto dall'Istituto piemontese per la storia della Resistenza e della societ\u00e0 contemporanea \"Giorgio Agosti\" di Torino (Istoreto) con la collaborazione dell'Associazione Nazionale Venezia Giulia e Dalmazia. Il documentario, che dura circa 44 minuti, \u00e8 costituito da spezzoni di diciotto fra cinegiornali e filmati vari dell'Istituto Luce \u2013 prodotti fra il maggio del 1946 e l'aprile del 1956 \u2013 inframmezzati da foto d'epoca, testimonianze e brani storici."}
{"id": "2819881", "revid": "729019", "url": "https://it.wikipedia.org/wiki?curid=2819881", "title": "Tamon Yamaguchi", "text": "Si arruol\u00f2 nella Marina imperiale giapponese nel 1912 e, dopo brevi esperienze in stati maggiori e naviglio di vario tipo, tra 1919 e 1920 si specializz\u00f2 alla Scuola siluristi; tra 1921 e 1923 serv\u00ec negli Stati Uniti come ufficiale di collegamento. Nel 1924 divenne capitano di corvetta e fino al 1926 frequent\u00f2 il Collegio navale seguendo un corso pi\u00f9 impegnativo di quello standard e passandolo con successo: lavor\u00f2 quindi per due anni allo stato maggiore generale della marina. Negli Stati Uniti nel 1929, li lasci\u00f2 prima della fine dell'anno per partecipare, in veste di assistente, alla conferenza navale di Londra del 1930. Nel 1932 fu promosso capitano di corvetta e prest\u00f2 servizio anche nello stato maggiore della Flotta Combinata, quindi tra il 1934 e il 1936 assunse l'incarico di addetto militare navale negli Stati Uniti. Tornato in patria ottenne i primi comandi di unit\u00e0 da guerra, l'incrociatore leggero e la nave da battaglia ; contrammiraglio alla fine del 1938, fu trasferito allo stato maggiore della 5\u00aa Flotta e comand\u00f2 poi un gruppo aereo in Cina: si distinse nell'organizzare un'intensa campagna di bombardamenti a tappeto.\nAlla fine del 1940 fu scelto per comandare la 2\u00aa Divisione portaerei (\"Soryu\", \"Hiryu\") che diresse durante l'attacco di Pearl Harbor, il bombardamento di Darwin (febbraio 1942) e l'attacco nell'Oceano Indiano (aprile). In prima linea durante la battaglia delle Midway, iniziata il 4 giugno 1942, condusse con feroce determinazione lo scontro dopo la perdita delle altre portaerei giapponesi e danneggi\u00f2 gravemente la ; la \"Hiryu\" fu per\u00f2 scovata e distrutta dall'aviazione imbarcata statunitense e Yamaguchi non volle sopravvivere al disastro, affondando con essa la mattina del 5 giugno.\nBiografia.\nCarriera iniziale.\nTamon Yamaguchi nacque il 17 agosto 1892 nella prefettura di Shimane. Iscrittosi all'Accademia navale di Etajima, fece parte della 40\u00aa classe e si diplom\u00f2 il 17 luglio 1912 (secondo su 144 allievi), quindi con il brevetto di aspirante guardiamarina serv\u00ec dapprima sull'incrociatore protetto e poi, dal 1\u00ba maggio 1913, sulla nave da battaglia ; sette mesi pi\u00f9 tardi divenne guardiamarina. Il 27 maggio 1914 fu trasferito all'incrociatore protetto , con il quale partecip\u00f2 marginalmente alla prima guerra mondiale (caccia alla squadra tedesca in Asia e pattuglie nelle acque cinesi). Il 1\u00ba febbraio 1915 s'imbarc\u00f2 sulla nave da battaglia , rimanendovi quasi tutto l'anno: solo il 13 dicembre, con la promozione a sottotenente di vascello, lasci\u00f2 l'unit\u00e0 per attendere al Corso base alla Scuola di artiglieria navale e al Corso base alla Scuola siluristi, quest'ultimo a partire dal 1\u00ba giugno 1916. Superati entrambi, il 1\u00ba dicembre 1916 divenne membro della 3\u00aa Unit\u00e0 sommergibili per oltre un anno e mezzo; quindi il 1\u00ba maggio 1918 fu assegnato brevemente allo stato maggiore della 2\u00aa Flotta per Compiti speciali. Il 5 luglio pass\u00f2 nell'equipaggio del cacciatorpediniere di scorta \"Kashi\": a bordo di questa nave ottenne la nomina a tenente di vascello (1\u00ba dicembre 1918). Il 1\u00ba febbraio fu riassegnato al personale del 1\u00ba Distretto navale con quartier generale a Yokosuka e allo stesso tempo prest\u00e0 servizio sulla nave officina \"Kanto\"; il 24 luglio abbandon\u00f2 la duplice mansione per entrare nelle file dell'Unit\u00e0 di difesa di Yokosuka e poi di quella presso Kure (8 ottobre). Il 1\u00ba dicembre inizi\u00f2 la frequentazione del Corso avanzato alla Scuola siluristi.\nAnni venti e trenta.\nIl 1\u00ba dicembre 1920 il giovane Yamaguchi complet\u00f2 il corso e fu destinato all'Unit\u00e0 di difesa di Sasebo per qualche mese: il 25 febbraio 1921 part\u00ec per un viaggio negli Stati Uniti d'America, risiedendovi come ufficiale di collegamento fino al 10 marzo 1923, quando gli pervenne l'ordine di rientro. Tornato in Giappone, fu imbarcato il 15 aprile sulla nave da battaglia , ammiraglia della marina imperiale, e il 1\u00ba dicembre 1923 divenne istruttore alla Scuola navale sommergibilisti. Un anno esatto pi\u00f9 tardi fu promosso capitano di corvetta e decise d'iscriversi al Collegio navale frequentando sin da subito il Corso A, senza attendere il Corso B preparatorio. Fece parte della 24\u00aa classe e studi\u00f2 per due anni, al termine dei quali si diplom\u00f2 con successo: alla fine del 1926 fu dunque assegnato allo stato maggiore della 1\u00aa Flottiglia sommergibili. Il 15 novembre 1927 fu posto alle dipendenze dello stato maggiore generale come attendente e il 20 febbraio 1928 ne divenne uno dei membri. Fu portato al rango di capitano di fregata il 10 dicembre di quell'anno, continuando a lavorare nello stato maggiore; il 17 settembre 1929 part\u00ec per un secondo viaggio negli Stati Uniti ma il 12 novembre, poich\u00e9 nominato attendente del plenipotenziario giapponese inviato alla conferenza navale di Londra, si spost\u00f2 nel Regno Unito e fu presente a tale conferenza, svoltasi nel 1930.\nUna volta rientrato in patria, il capitano Yamaguchi ricopr\u00ec il ruolo di vicecomandante dell'incrociatore leggero dal 1\u00ba luglio al 15 novembre, quindi fu trasferito allo stato maggiore sia della 1\u00aa Flotta, sia della Flotta Combinata, nei quali lavor\u00f2 a lungo. Il 15 novembre 1932 fu riassegnato al Collegio navale come istruttore e poco dopo, il 1\u00ba dicembre, ricevette la nomina a capitano di vascello. Un anno e mezzo pi\u00f9 tardi (esattamente il 1\u00ba giugno 1934), in virt\u00f9 delle precedenti esperienze, fu scelto quale addetto navale negli Stati Uniti: nel corso del soggiorno all'estero studi\u00f2 all'Universit\u00e0 di Princeton e ordin\u00f2 di cooptare il capitano di fregata John Farnsworth, facendone una spia al soldo dell'Impero giapponese. Il 18 agosto 1936 gli fu notificato l'ordine di rientro e una volta in patria comand\u00f2 in successione l'incrociatore leggero (1\u00ba dicembre 1936-1\u00ba dicembre 1937) e la nave da battaglia fino al 15 novembre 1938, quando fu elevato al grado di contrammiraglio e trasferito allo stato maggiore generale come attendente; il 1\u00ba dicembre di quell'anno divenne inoltre assistente presso lo stato maggiore della 5\u00aa Flotta e il 15 dicembre, abbandonati questi due incarichi, assunse il posto di capo di stato maggiore della 5\u00aa Flotta stessa.\nLa seconda guerra mondiale.\nIl 15 novembre 1939, Yamaguchi fu trasferito per un breve periodo allo stato maggiore della 1\u00aa Flotta, assistente, prima di essere nominato comandante della 1\u00aa Unit\u00e0 aerea combinata il 15 gennaio 1940. Diresse questo reparto sul fronte cinese, in particolare coordinando la distruttiva campagna di bombardamenti a tappeto nella Cina centrale. Il 1\u00ba novembre 1940 fu promosso, piuttosto sorprendentemente visto che non aveva mai conseguito il brevetto di pilota, al comando della 2\u00aa Divisione portaerei composta dalle moderne \"Soryu\" e \"Hiryu\" (quest'ultima nave ammiraglia): si fece notare come un esperto ufficiale, forse il migliore nel dirigere portaerei, e si guadagn\u00f2 il rispetto e l'amicizia dell'ammiraglio Isoroku Yamamoto. Sin dall'inizio Yamaguchi fu un ardente sostenitore del piano di attacco su Pearl Harbor, del quale una prima versione fu stilata nella primavera 1941; tuttavia essa non prevedeva l'intervento della 2\u00aa Divisione portaerei e Yamaguchi, ubriacatosi, raggiunse il viceammiraglio Ch\u016bichi Nagumo (suo superiore) nel suo ufficio e inizi\u00f2 una zuffa, interrotta dal capo di stato maggiore di Nagumo, contrammiraglio Ry\u016bnosuke Kusaka: solo gli ottimi trascorsi di servizio e il rapporto con Yamamoto evitarono a Yamaguchi di essere espulso dalla Marina imperiale. Una volta stilati i piani definitivi, condusse le sue portaerei alle isole Hawaii e partecip\u00f2 all'attacco di Pearl Harbor il 7 dicembre 1941, spiccando poi tra quegli ufficiali, dinamici e aggressivi, che insistettero invano con il viceammiraglio Nagumo e il contrammiraglio Kusaka per lanciare una terza ondata e distruggere i depositi di olio combustibile, i bacini e altri obiettivi di valore strategico risparmiati dai primi due attacchi. Sulla via del ritorno in Giappone, Yamaguchi con la 2\u00aa Divisione portaerei, l'8\u00aa Divisione incrociatori (, ) e altre unit\u00e0 fu distaccato a sud per supportare il secondo tentativo di sbarco su Wake, il primo essendo fallito la mattina dell'11 dicembre.\nCon l'inizio del 1942 la 1\u00aa Flotta aerea del viceammiraglio Nagumo si spost\u00f2 nel Pacifico meridionale: le portaerei veterane di Pearl Harbor della 2\u00aa Divisione e 1\u00aa Divisione (, ) eseguirono un devastante bombardamento su Darwin, nell'Australia settentrionale, il 19 febbraio. Nella prima met\u00e0 di aprile Yamaguchi prese inoltre parte all'incursione nell'Oceano Indiano, che inflisse perdite alla \"Eastern Fleet\" nonch\u00e9 al traffico mercantile. Subito dopo l'incursione aerea su Tokyo del 18 aprile lo stato maggiore generale della marina mise seriamente allo studio un piano per attirare in battaglia la totalit\u00e0 della flotta statunitense del Pacifico e distruggerla con l'impiego in massa della 1\u00aa Flotta aerea: per l'attacco all'atollo di Midway furono riunite numerose flotte indipendenti, delle quali la pi\u00f9 avanzata era quella del viceammiraglio Nagumo; la battaglia del Mar dei Coralli (4-8 maggio) lo priv\u00f2 tuttavia della \"Shokaku\", severamente danneggiata, e della \"Zuikaku\", menomata della sua componente aerea.\nLe varie flotte iniziarono a convergere su Midway e sulle Aleutine (una manovra diversiva) a fine maggio, in testa la 1\u00aa Flotta aerea che per l'operazione disponeva di circa 250 aerei, sessantotto dei quali al comando di Yamaguchi sulla \"Hiryu\". Il mattino del 4 giugno ebbe inizio la battaglia con un'incursione delle forze nipponiche sulle installazioni dell'atollo. L'avvistamento tardivo di una portaerei nemica, per\u00f2, gett\u00f2 il viceammiraglio Nagumo nell'incertezza, poich\u00e9 aveva gi\u00e0 pianificato il movimento dei velivoli sui ponti per bombardare ancora Midway: nonostante le accese proteste di Yamaguchi, che voleva attaccare immediatamente, dette ordini di riarmarli con siluri. Al contempo, tra le 09:30 e le 10:00 circa due attacchi degli aerosiluranti statunitensi erano stati respinti con forti perdite. Ci\u00f2, tuttavia, permise a gruppi imbarcati di bombardieri in picchiata di triangolare le comunicazioni degli sfortunati gregari, giungere senza essere scorti e attaccare con grande successo le portaerei giapponesi; la \"Kaga\", la \"Akagi\" e la \"Soryu\" furono distrutte tra le 10:25 e le 10:30 da numerose bombe giunte a segno e solo la \"Hiryu\", a nord di queste, non fu colpita. Inizialmente molto scosso, il contrammiraglio Yamaguchi conferm\u00f2 la sua natura di comandante aggressivo e dinamico, invi\u00f2 alcuni cacciatorpediniere in soccorso e tra le 11:00 circa e le 12:45 lanci\u00f2 due disperati attacchi con tutti i velivoli rimastigli: a prezzo di ventiquattro perdite, gli aviatori nipponici colpirono con tre ordigni e due siluri la portaerei , lasciandola in una situazione critica. Le altre due portaerei statunitensi (, ) contrattaccarono nel primo pomeriggio e la \"Hiryu\" fu devastata, ma rimase a galla fino alle prime ore del 5 giugno, quando fu abbandonata e colata a picco dai cacciatorpediniere di scorta. Il contrammiraglio Yamaguchi decise di andare a fondo con la sua ammiraglia, ritenendosi responsabile della sconfitta definitiva della Marina imperiale nella battaglia. Con lui rimase anche il comandante della portaerei, il capitano di vascello Tameo Kaku.\nLa sua scomparsa priv\u00f2 il Giappone di un ufficiale competente, visto da molti colleghi come il naturale successore dell'ammiraglio Yamamoto al comando della Flotta combinata e apprezzato dai sottoposti. Yamaguchi ebbe postuma la promozione a viceammiraglio.\nOnorificenze.\nDati tratti da:"}
{"id": "2819882", "revid": "297802", "url": "https://it.wikipedia.org/wiki?curid=2819882", "title": "Eulogy Records", "text": ""}
{"id": "2819886", "revid": "767487", "url": "https://it.wikipedia.org/wiki?curid=2819886", "title": "Luogo di culto a nord", "text": "Il Luogo di culto a nord anche chiamato Cappella settentrionale era un tempio costruito a nord della piramide e dedicato al sovrano.\nIn origine a nord, presso l'ingresso della piramide, veniva edificato il Tempio funerario dedicato al culto funerario ed a quello ancestrale delle stelle circumpolari alle quali il sovrano sarebbe asceso.\nMa dopo la III dinastia il tempio funerario venne spostato ad oriente con il sovrano Snefru residuando una modesta cappella funeraria il cui scopo era l'adorazione del defunto sovrano nel luogo astrale ove era andato a risiedere.\nA partire dalla V dinastia comparve a nord, posto sopra il varco d'ingresso della piramide, un tempio in pietra con altare, versione ridotta della grande sala delle offerte del tempio funerario edificato ad est della piramide principale.\nLa cappella settentrionale fu in uso per tutto il periodo di costruzione delle piramidi, fino alla XII dinastia con Amenemhat II, e gli scarsi resti pervenuti nei complessi piramidali lasciano dedurre che esse furono distrutte gi\u00e0 nell'antichit\u00e0 dai profanatori di tombe per poter individuare l'ingresso della sepoltura.\nAlla fine dell'Antico Regno il tempio settentrionale risultava composto da un vestibolo e da un altro locale decorati con scene di libagioni, una falsa porta ed una tavola delle offerte. Presentavano modanature a gola egizia mentre l'ingresso agli appartamenti funerari era generalmente allocato sotto la pavimentazione come nella tipologia della VI dinastia.\nMut\u00f2 anche la ragione del culto che pass\u00f2 dall'arcaica simbologia astrale a quella pi\u00f9 concreta di mera adorazione del luogo di sepoltura pur rimanendo la cripta in direzione nord.\nUno tra i primi luoghi di culto a nord pervenuti era nel complesso funerario di Djedkhau e presentava, oltre l'altare, le pareti ad est ed ovest decorate con rilievi raffiguranti il defunto con le libagioni e la tavola delle offerte. Il soffitto era colorato di blu con stelle gialle.\nL'usanza di questo luogo di culto dur\u00f2 per tutto il Medio Regno anche se gli ingressi alle sepolture furono spostati altrove."}
{"id": "2819891", "revid": "339392", "url": "https://it.wikipedia.org/wiki?curid=2819891", "title": "Autovettura Humber (trasporti)", "text": ""}
{"id": "2819892", "revid": "339392", "url": "https://it.wikipedia.org/wiki?curid=2819892", "title": "Armoured Carrier, Wheeled, Indian Pattern", "text": ""}
{"id": "2819893", "revid": "767487", "url": "https://it.wikipedia.org/wiki?curid=2819893", "title": "Amore malvagio", "text": "Amore malvagio (\"Going Straight\") \u00e8 un film muto del 1916 diretto da Chester M. Franklin e da Sidney Franklin. Interpretato da Norma Talmadge, \u00e8 uno dei due soli lungometraggi di questa attrice - insieme a pochi altri cortometraggi - di cui esista ancora una copia.\nTrama.\nJohn, un agiato uomo di affari vive felicemente con la moglie Grace e i suoi bambini. Un giorno, dopo aver letto il ritaglio di un giornale che scrive di una rapina, i due ritornano con la memoria al loro passato, quando erano aggregati a una banda di malviventi. La loro gang aveva in progetto di fare un colpo nel luogo di lavoro di Grace, ma la polizia era intervenuta e aveva catturato tutti i suoi componenti. L'unica che era riuscita a sfuggire era proprio Grace che, qualche tempo dopo, aveva confidato al marito in carcere di essere in attesa del loro primo bambino. L'uomo, allora, aveva deciso di mettere la testa a posto. Uscito dal carcere, aveva rigato dritto e si era fatto strada nella vita.\nAlla porta di casa, per\u00f2, si presenta Jimmy Briggs, uno dei vecchi complici. Questi vuole coinvolgere John in un \"ultimo\" colpo e lo ricatta con la minaccia di denunciare Grace alle autorit\u00e0 come ex componente della banda. Alla fine, John accetta. Ma il colpo non andr\u00e0 a buon fine e Jimmy verr\u00e0 ucciso. Finalmente liberi, John e Grace potranno ricominciare la loro vita insieme.\nProduzione.\nIl film venne girato nel 1916, l'anno in cui Norma Talmadge rimase sotto contratto alla Triangle.\nDistribuzione.\nVenne distribuito dalla Triangle Film Corporation, uscendo nelle sale statunitensi il 4 giugno 1916. In Italia venne inizialmente proibito nel vaglio del 1918, col titolo momentaneo \"La via dell'onest\u00e0\". Nel 1921 venne concessa la delibera, ma la censura impose di sopprimere \"tutte le scene riproducenti le gesta criminose di malviventi, costituenti scuola al delitto e sinistramente impressionanti, i quali malviventi, per ordire le loro delittuose imprese, si servono persino di un fanciullo\". Venne distribuito sul suolo italiano nel 1923.\nNe esiste una copia in 35\u00a0mm conservata negli archivi cinematografici dell'International Museum of Photography and Film at George Eastman House; un'altra, sempre in 35\u00a0mm, nell'archivio del National Film and Television Archive of the British Film Institut; una copia da un positivo di 16\u00a0mm esiste alla EmGee Film Library e una (in 16\u00a0mm) in una collezione privata.\nUna riedizione del film venne distribuita negli Stati Uniti in VHS dalla Grapevine Video (poi ridistribuita nel 2006 in DVD) e in DVD dalla S.A. Lynch Enterprises, dalla Ebony Showcase Theatre e dalla Nostalgia Family Video.\nData di uscita.\nAlias\nCritica.\n\"In effetti, uno degli aspetti pi\u00f9 interessanti del film, come fanno altre pellicole sul crimine degli anni dieci, sono le riprese che vennero fatte nei luoghi pi\u00f9 squallidi di Los Angeles. Quel che ne risulta, \u00e8 una sorta di documentario pieno di fascino e di interesse, un grande contributo a ricreare l'atmosfera della citt\u00e0 povera in quegli anni\"."}
{"id": "2819901", "revid": "1543377", "url": "https://it.wikipedia.org/wiki?curid=2819901", "title": "Indice glicemico", "text": "L\u2019indice glicemico o IG (dall'inglese Glycemic index, abbreviato in GI) di un alimento indica la velocit\u00e0 con cui aumenta la glicemia in seguito all'assunzione di un quantitativo dell'alimento contenente 50 g di carboidrati: viene ottenuto misurando l'andamento della curva a campana dal momento dell'ingestione a due ore dopo. Questo parametro \u00e8 espresso in percentuale sulla velocit\u00e0 di aumento della glicemia con la stessa quantit\u00e0 di glucosio (standard di riferimento, valore GI = 100) o (meno usato e con diversa scala, essendo il glucosio 1,37 volte pi\u00f9 attivo) di pane bianco.\nDefinizione.\nL'indice glicemico (IG) \u00e8 un sistema di classificazione, misura la velocit\u00e0 di digestione e assorbimento dei cibi contenenti carboidrati e il loro effetto sulla glicemia, cio\u00e8 sui livelli di glucosio nel sangue. Un cibo con IG alto produce un grande picco di glucosio dopo il suo consumo. Al contrario, un alimento con un basso indice glicemico provoca un lento rilascio di glucosio nel sangue dopo il suo consumo.\nIl concetto di indice glicemico fu introdotto nel 1981 da Jenkins et alia come un sistema per classificare gli alimenti contenenti carboidrati per il miglioramento del controllo glicemico nei pazienti diabetici. I soggetti coinvolti nello studio consumarono diversi alimenti in una quantit\u00e0 tale da apportare un totale di 50 grammi di carboidrati, da cui i ricercatori monitorarono la risposta di glucosio nel sangue per 2 ore dall'assunzione. Questa risposta \u00e8 stata poi confrontata con 50 grammi di carboidrati apportati da un alimento di riferimento, cio\u00e8 glucosio o pane bianco. Jenkins et al. utilizzarono i risultati della ricerca per stabilire una tabella con 62 alimenti comuni sulla base della risposta glicemica, e cos\u00ec nacque l'indice glicemico. I punteggi del IG sono classificati come basso (inferiore a 55), medio (tra 56-69), o alto (maggiore di 70). Da allora, l'indice glicemico, successivamente in combinazione con il carico glicemico, \u00e8 diventato un metodo per determinare quanto sano pu\u00f2 essere un cibo. Nel corso degli anni, le tabelle dell'indice glicemico sono state aggiornate. Diversi fattori influenzano GI di un alimento, come la forma (liquida o solida), la quantit\u00e0 di fibra, o lo stato di presentazione (crudo o cotto). In generale, gli alimenti sottoposti a processi di lavorazione contenenti zuccheri raffinati (come cracker e sciroppi di mais) hanno un indice glicemico pi\u00f9 alto. Va inoltre osservato che l'effetto dell'IG per qualsiasi cibo varia tra gli individui, quindi \u00e8 importante testare i cibi individualmente per determinare i loro effetti.\nL'indice glicemico degli alimenti non permette di capire che quantit\u00e0 di un alimento pu\u00f2 essere consumata per raggiungere l'iperglicemia, poich\u00e9 l'indice glicemico considera solo la velocit\u00e0 di assorbimento dei cibi glucidici ma non la quantit\u00e0 o l'innalzamento della glicemia relativo ad una data porzione di glucidi. \u00c8 vero che l'indice glicemico viene determinato dall'effetto sulla glicemia di un alimento contenente 50 grammi di carboidrati, quindi a parit\u00e0 di carboidrati, diversi alimenti determineranno un diverso picco glicemico. Spesso per\u00f2 si assiste ad una superficiale ed errata valutazione che vede i cibi ad alto indice glicemico come la causa dell'iperglicemia (alto indice glicemico=iperglicemia), quando in realt\u00e0 ci\u00f2 che deve essere considerato per prevenirla \u00e8 unicamente il carico glicemico. \u00c8 quest'ultimo metodo di calcolo infatti che serve a comprendere in che quantit\u00e0 pu\u00f2 essere assunto un cibo glucidico per prevenire l'iperglicemia. In base a queste considerazioni si pu\u00f2 capire che i cibi ad alto indice glicemico non causano iperglicemia in termini assoluti, ma in base alla quantit\u00e0 in cui vengono assunti. Allo stesso modo si pu\u00f2 parlare dei cibi ad indice glicemico basso e medio, che in determinate quantit\u00e0, sono comunque capaci di causare iperglicemia.\nIl controllo dell'indice glicemico serve a stimare la velocit\u00e0 di innalzamento dei valori glicemici causato da un alimento glucidico, mentre il carico glicemico serve a stimare l'effettivo innalzamento dei livelli glicemici per una data porzione. Inoltre, in tempi pi\u00f9 recenti \u00e8 emerso l'indice insulinico, che misura l'impatto di un cibo sull'insulinemia e non sulla glicemia, permettendo di valutare meglio la risposta degli alimenti. Da questi esperimenti si \u00e8 visto che la produzione di insulina non \u00e8 sempre proporzionale alla risposta glicemica, perch\u00e9 altri fattori sono in grado di stimolare una produzione o un aumento di secrezione dell'ormone. Proteine (o amminoacidi) e grassi, infatti causano un aumento della produzione di insulina nonostante allunghino i tempi di assimilazione dei carboidrati e riducano i livelli glicemici. Cibi proteici dal contenuto assente di carboidrati, e quindi ad indice glicemico equivalente a 0, come la carne o il pesce, riescono a stimolare significativamente l'insulina, nonostante non causino iperglicemia. Analogamente latte e derivati danno una risposta insulinemica molto alta nonostante l'indice glicemico molto basso.\nLa variabilit\u00e0 dell'indice glicemico.\nL'introduzione dell'indice glicemico \u00e8 servita a dare un riferimento sul valore glicemico a tutti i cibi contenenti carboidrati, ma in molti casi questo valore \u00e8 molto approssimativo. Non si \u00e8 valutato infatti che i punteggi assegnati alla maggior parte degli alimenti sono sempre variabili, e spesso questa variabilit\u00e0 pu\u00f2 essere anche molto marcata. Ad eccezione dei carboidrati puri (come glucosio, fruttosio, saccarosio, galattosio, lattosio ecc. che hanno un IG stabile), i cibi glucidici (che sono composti solo in parte da carboidrati) sono soggetti ad un'estrema variabilit\u00e0 in base a molteplici fattori che alterano il punteggio dell'indice glicemico:\nFatte queste premesse, si capisce che non \u00e8 possibile stabilire con esattezza l'indice glicemico di un alimento glucidico, salvo alcune eccezioni. Anche il conseguente calcolo del carico glicemico di conseguenza non potr\u00e0 rivelarsi esatto. I casi in cui un IG si presenta stabile e immutato possono essere:\nIl valore dell'indice glicemico degli alimenti si rivela in definitiva come una stima approssimativa, poich\u00e9 nella maggior parte dei casi il loro valore non \u00e8 stabile e pu\u00f2 subire delle variazioni notevoli. Esistono per\u00f2 alimenti che sono soggetti ad una maggiore variabilit\u00e0, come miele, banane, riso, patate, pane bianco, gelato; mentre altri dimostrano una tendenza a mantenere un valore non troppo variabile, come pere, mele, legumi. La ricerca ha inoltre mostrato che i valori del IG pubblicati presentano delle limitazioni, in quanto sovrastimano la risposta glicemica rispetto alle misurazioni dirette.\nL'effetto degli altri macronutrienti sul IG e sull'insulinemia.\nUn cibo glucidico che presenta al suo interno una maggiore quantit\u00e0 di grassi e proteine risulta a IG pi\u00f9 basso, poich\u00e9 la presenza di questi nutrienti rallenta e allunga i processi digestivi. Ne \u00e8 un esempio il latte, che da intero ha un IG pi\u00f9 basso di quello scremato. Alcuni studi trovarono ad esempio che il latte assunto assieme al riso si traduce in un valore dell'indice glicemico del riso significativamente pi\u00f9 basso rispetto a quando lo stesso alimento viene assunto da solo, il che pu\u00f2 essere significativo perch\u00e9 normalmente i cibi ricchi di carboidrati vengono accompagnati con altri alimenti. Mangiare cibi proteici assieme a cibi glucidici abbassa anche il valore del IG ad un grado che non pu\u00f2 essere previsto semplicemente valutando la media dei diversi alimenti consumati, visto che la presenza di proteine rallenta anche l'assorbimento del glucosio nel intestino tenue. Grassi, proteine e fibre (specie quelle solubili) abbassano l'IG di un alimento, e di conseguenza anche il carico glicemico. Per questo motivo in ambito nutrizionale viene consigliata la combinazione degli altri macronutrienti con i carboidrati con l'intento di ridurre l'incremento dei livelli glicemici e quindi il picco insulinico. Tuttavia, emerge un dato che contrasta con questa considerazione, cio\u00e8 che proteine e grassi aumentano la secrezione di insulina, specie se assunti assieme a carboidrati. Per la precisione, i cibi glucidici con un contenuto maggiore di proteine e grassi, o l'accostamento di cibi glucidici con grassi e proteine, sebbene causino un'assimilazione rallentata e pi\u00f9 graduale dei glucidi, determinano una produzione di insulina sproporzionata rispetto al indice e carico glicemico della fonte glucidica. Allo stesso modo un pasto misto, contenente una fonte di carboidrati, mescolata ad una di proteine e grassi, aumenta l'insulinemia. Effettivamente la velocit\u00e0 di assorbimento dei glucidi (IG) non \u00e8 affatto predittiva della conseguente risposta insulinica. Anche i cibi proteici, come la carne, il pesce, le uova e il latte, causano la secrezione di insulina. Alcuni di questi non contengono carboidrati, altri li contengono in quantit\u00e0 minime, ma l'insulinemia risulta maggiore della glicemia. Questi concetti sono ben rappresentati dall'indice insulinico e carico insulinico, ovvero parametri che stabiliscono direttamente l'incremento dell'insulinemia, e non della glicemia, in seguito all'ingestione di qualsiasi macronutriente, e non solo dei carboidrati. Nonostante si sia dato poco spazio a questi metodi di valutazione relativamente pi\u00f9 recenti (l'indice insulinico ha iniziato ad essere utilizzato in alcuni studi soprattutto a partire dai primi anni novanta, mentre il carico insulinico solo negli ultimi anni), ci\u00f2 serve meglio a comprendere l'effetto dell'insulina, la quale non interviene solamente in risposta ai carboidrati, e che incrementa in quantit\u00e0 notevoli in risposta a cibi puramente proteici (non necessariamente o non completamente a causa di un innalzamento della glicemia) e soprattutto ad un pasto misto. L'errore di valutazione \u00e8 stato supportato dal fatto che l'attenzione si \u00e8 concentrata solo sui valori della glicemia, senza riconoscere che l'insulinemia non \u00e8 sempre strettamente proporzionale all'innalzamento degli zuccheri nel sangue.\nEffettivamente l'impatto dei macronutrienti sull'insulinemia \u00e8, del 90-100% per i carboidrati, del 50% per le proteine e del 10% per i grassi, e ci\u00f2 conferma che non sono solo i carboidrati ad incidere sulla produzione insulinica, ma anche proteine in maniera pi\u00f9 moderata, e grassi in maniera molto blanda, cosa che l'indice glicemico non esamina. Quindi, a parit\u00e0 di carico glicemico dato da una stessa fonte glucidica, un pasto misto influisce su un'incrementata produzione di insulina, rispetto ad un carico glicemico identico se assunto da solo. La combinazione di un alimento o di un pasto influenzano in modo determinante la produzione dell'ormone.Detto questo sar\u00e0 utile fare un esempio:\nSe si intende consumare un cibo a IG medio, combinato a un carico glicemico medio, si pu\u00f2 optare per un piatto di spaghetti. Gli spaghetti hanno mediamente un IG di \"57\", ci\u00f2 significa che il loro valore si colloca al limite tra IG basso e medio (tra 56 e 69 l'IG \u00e8 considerato medio). Per ottenere un carico glicemico medio con un piatto di spaghetti, sar\u00e0 possibile consumarne al massimo circa 40 grammi pesati secchi, visto che il calcolo del carico glicemico prevede di conoscere l'IG dell'alimento, e la percentuale di carboidrati di un alimento (in questo caso 75 %), che poi verranno calcolati. La quantit\u00e0 di consumo cos\u00ec moderata \u00e8 data dall'alt\u00e0 densit\u00e0 di carboidrati, pi\u00f9 che dall'indice glicemico. IG (57) x quantit\u00e0 di carboidrati (30 grammi su 40 di peso) / 100 = 17,1\nSi pu\u00f2 dire che 40 grammi di spaghetti secchi, in base al loro indice glicemico e al loro contenuto di carboidrati, possano essere una quantit\u00e0 limite per poter rimanere dentro il carico glicemico medio (sapendo che da 20 in poi il carico glicemico \u00e8 per definizione alto). Quindi la conseguente produzione di insulina causata da un tale carico glicemico, in condizioni normali dovrebbe risultare in quantit\u00e0 moderate. Tutto questo stimando che la risposta glicemica sia proporzionale a quella insulinica.\nSe per\u00f2 a questo piatto di spaghetti viene aggiunto un rag\u00f9 (che contiene proteine e grassi), o del tonno, e dell'olio, sebbene l'assimilazione del pasto, e quindi anche dei carboidrati, venga rallentata, la conseguente produzione di insulina, e quindi il carico insulinico, non sar\u00e0 pi\u00f9 proporzionale a quella del carico glicemico degli spaghetti, ma verr\u00e0 notevolmente incrementata a causa dell'accostamento di proteine e grassi. Tutto ci\u00f2 considerando che anche l'indice glicemico di per s\u00e9 potrebbe non rivelarsi predittivo della secrezione di insulina. Alcuni studi ad esempio han riscontrato che fonti di cereali integrali (come spaghetti integrali o crusca), pur presentando un indice glicemico simile o inferiore a fonti di cereali raffinate (spaghetti bianchi o cornflakes), incrementavano la risposta insulinica rispetto a questi ultimi a causa del loro maggiore contenuto proteico.\nApplicazioni pratiche: metodo di paragone tra fonti glucidiche.\nL'indice glicemico non permette di riconoscere se una data quantit\u00e0 di un alimento sia in grado di causare iperglicemia, n\u00e9 permette di riconoscere, a parit\u00e0 di peso tra due alimenti, quale dei due abbia un maggiore potere glicemizzante. Questo dato infatti pu\u00f2 essere conosciuto solo col carico glicemico, che pu\u00f2 essere calcolato solo conoscendo la percentuale di glucidi di un alimento, e quindi la quantit\u00e0 di glucidi in una determinata porzione.\nQuando viene detto che il consumo di un cibo ad alto IG determina concentrazioni glicemiche ed insulinemiche superiori rispetto ad un cibo a basso indice glicemico, si sottintende dire che questo succede a parit\u00e0 di assunzione glucidica, non a parit\u00e0 di peso o a prescindere dalla quantit\u00e0. L'indice glicemico infatti paragona il potere glicemizzante degli alimenti sulla base di una medesima quantit\u00e0 di carboidrati contenuti al loro interno (per definizione 50 grammi), non sul medesimo peso degli alimenti. Quindi deve essere presa in considerazione la percentuale di carboidrati contenuti all'interno di un cibo, poich\u00e9 il loro potere glicemizzante \u00e8 determinabile sulla base di una quantit\u00e0 identica di carboidrati, non una quantit\u00e0 identica di peso. Ad esempio:\nQuindi per paragonare il potere glicemizzante di questi quattro alimenti in base al loro indice glicemico, deve essere impiegata una quantit\u00e0 di questi, tale da fare in modo che il loro contenuto di carboidrati risulti tra loro identico. In questo caso possono essere presi come esempio 50 grammi di carboidrati:\n250 grammi di patate bollite, 60 grammi di riso, 80 grammi di fagioli, e 50 grammi di glucosio, hanno circa lo stesso contenuto di carboidrati. Il potere glicemizzante di questi alimenti viene stabilito sulla base del consumo di medesime quantit\u00e0 di carboidrati contenuti nei vari alimenti, ma non sulla base del medesimo peso netto degli alimenti. Quindi in questo caso un fattore aggiuntivo per riconoscere l'IG \u00e8 quello di valutare la percentuale di carboidrati contenuti al loro interno. Se tutto ci\u00f2 non viene riconosciuto, ecco che si vanno ingenuamente a preferire cibi dal indice glicemico pi\u00f9 basso, ma magari dall'alta densit\u00e0 di glucidi (pasta) e di fatto in quantit\u00e0 eccessive. Ma come abbiamo detto:\nIl mito dei carboidrati complessi (o amidi).\nSeguendo i consigli nutrizionali generali riguardo all'assunzione di glucidi, si tende a raccomandare un maggior consumo di cibi contenenti carboidrati complessi (si fa riferimento all'amido), e ridurre l'assunzione di carboidrati semplici (zuccheri). Questa considerazione generalista \u00e8 basata sul fatto che l'amido, in quanto carboidrato complesso, risulterebbe \"presumibilmente\" a lenta assimilazione e ad indice glicemico pi\u00f9 moderato per la sua struttura, che favorirebbe pi\u00f9 lunghi processi digestivi. Sarebbe dunque consentita, se non incentivata, la scelta di alimenti dal modesto o alto contenuto di questo carboidrato, senza riconoscere che gli amidacei, in quanto tali, non hanno sempre un IG medio o basso, o che le abituali quantit\u00e0 di consumo in molti casi risultano comunque eccessive se relazionate alla scala di valori del carico glicemico basso o medio. L'osservazione che vede i carboidrati complessi assimilati lentamente e in grado di fornire energia pi\u00f9 gradualmente e in tempi pi\u00f9 lunghi, deriva dalla superata teoria scientifica sulla classificazione dei carboidrati diffusa prima della scoperta dell'indice glicemico da parte di David Jenkins \"et al.\" nel 1981. Il concetto dei carboidrati complessi pu\u00f2 valere per un cibo con IG basso, ma tanti cibi amidacei non corrispondono a queste caratteristiche: al contrario, molti cibi amidacei hanno un IG molto elevato (pane bianco, riso, mais, farinacei raffinati), spesso superiore a quello dello zucchero comune (saccarosio). Altri hanno un IG moderato (pasta), ma comunque un'alta densit\u00e0 di glucidi, pertanto basterebbe un consumo relativamente basso di questi alimenti (40-50 g) per causare elevati valori glicemici. Quindi l'appartenenza di un carboidrato alla categoria dei complessi o dei semplici non \u00e8 predittiva della velocit\u00e0 con cui la fonte glucidica innalza la glicemia (IG), n\u00e9 permissiva sulla quantit\u00e0 di consumo per controllare i livelli della glicemia e insulinemia (CG). Diverse evidenze scientifiche segnalano come non siano state rilevate differenze significative tra il consumo di diete isocaloriche ad alto apporto di carboidrati semplici o complessi sulla perdita di peso o di grasso, mentre sembra che i cibi amidacei integrali possano determinare una risposta insulinica maggiore rispetto a quella glicemica se comparati ai raffinati, per il loro pi\u00f9 alto contenuto proteico (indice insulinico). In questo caso non si \u00e8 valutato che l'amido (cio\u00e8 il carboidrato complesso in oggetto):\nQuindi la raccomandazione che vede la prevalenza di cibi amidacei rispetto agli zuccheri pu\u00f2 valere per cibi amidacei che hanno un IG medio-basso, e soprattutto se vengono consumati in quantit\u00e0 adeguate sulla base del calcolo di un carico glicemico medio-basso. E ancora, se vengono consumate senza l'accostamento di altre fonti insulinogeniche (protidi, lipidi). Mentre il consumo di cibi amidacei ad alto indice glicemico e alta densit\u00e0 glucidica, come una buona parte delle qualit\u00e0 di riso, pane bianco, mais, e altri cereali e derivati, equivale praticamente all'ingestione di una simile quantit\u00e0 di zuccheri semplici (poich\u00e9 questi amidacei possono facilmente superare l'IG del saccarosio).\nI fattori che causano un basso valore dell'indice glicemico degli amidacei sono:\nStudi su cereali mostrano che la conservazione della struttura del cibo durante la digestione sembra risultare un fattore pi\u00f9 importante sul controllo del IG rispetto al grado di cristallinit\u00e0 dell'amido o la presenza di fibra solubile.\nLa condanna dei carboidrati semplici (o zuccheri).\nLe raccomandazioni e il senso comune vedono le pi\u00f9 diffuse variet\u00e0 di zuccheri (saccarosio e glucosio) come responsabili di una risposta glicemica superiore e pi\u00f9 rapida rispetto a molte qualit\u00e0 di amidacei. Realmente quest'ultima classe di alimenti difficilmente raggiunge i valori del glucosio (IG 100), ma, come gi\u00e0 accennato, spesso molti di questi assumono un valore simile o superiore al saccarosio (il cui IG viene riconosciuto tra 58 e 65), riuscendo a raggiungere valori anche superiori a 90. In richiamo al paragrafo \"\", questi zuccheri semplici sono stati sempre oggetto di condanna rispetto agli amidi, senza riconoscere che il punteggio del IG viene stabilito e comparato alle altre fonti glucidiche tramite l'assunzione della stessa quantit\u00e0 di carboidrati (50 g). In questo senso viene ancora a mancare il principio di proporzione, che trova l'applicazione tramite il calcolo del carico glicemico:\nBisogna sottolineare ancora una volta che, sebbene uno zucchero semplice come il glucosio determini livelli glicemici superiori rispetto ad un alimento a IG pi\u00f9 basso, questo succede \"a parit\u00e0 di assunzione di glucidi in grammi\", come prevede la stima dell'indice glicemico stesso. Mentre una porzione di glucosio molto bassa, determiner\u00e0 comunque una risposta glicemica inferiore rispetto ad una porzione di un cibo amidaceo consumata in quantit\u00e0 molto maggiori. Dunque un consumo modesto e controllato di questi zuccheri tramite l'applicazione del carico glicemico, non pu\u00f2 causare effetti iperglicemici. Si \u00e8 inoltre teso a demonizzare tutta la classe degli zuccheri semplici (mono e disaccaridi), per la loro presunta azione iperglicemizzante, senza valutare che la maggior parte di questi hanno un IG molto inferiore (20 o 30) rispetto a molti cibi amidacei.\nParagone tra zucchero e un comune amidaceo.\nRicordiamo ancora una volta che lo zucchero pare demonizzato a prescindere dalla quantit\u00e0 di assunzione, mentre paradossalmente, ad un comune cibo amidaceo come il riso bianco, per il quale vige l'etichettatura fuorviante di \"carboidrato complesso\", ben pochi mettono in guardia dalle propriet\u00e0 altamente glicemizzanti e insulinogeniche, sia per quanto riguarda l'alto indice glicemico riscontrabile nella maggior parte delle qualit\u00e0, sia per l'alta densit\u00e0 glucidica (80%), sia per il risultante alto carico glicemico, ottenibile anche solo con un consumo in quantit\u00e0 modeste:\nDa notare che l'indice glicemico medio del comune riso bianco supera abbondantemente il punteggio medio del saccarosio. Come punto a favore, il riso, non essendo un carboidrato puro, ha una densit\u00e0 glucidica inferiore sul peso secco, che viene ulteriormente ridotta con la cottura, e quindi l'idratazione. Tuttavia, con un consumo limitato di riso bianco - definibile come cibo glucidico ad alto IG - viene superata la soglia del carico glicemico \"medio\" (oltre 19) con appena 30 grammi sul peso secco:\nPer il saccarosio, che presenta una densit\u00e0 glucidica naturalmente maggiore, ma un indice glicemico mediamente inferiore, il carico glicemico \"alto\" (oltre 19) viene raggiunto con la stessa quantit\u00e0 del riso bianco, ovvero 30 grammi:\nQuesto per dimostrare come l'etichetta di \"carboidrato complesso\" non riesca ad assumere un valore significativo nel contesto della generale valutazione qualitativa dei glucidi. Alcuni di questi dimostrano un indice glicemico pi\u00f9 alto rispetto allo zucchero comune, e per il quale \u00e8 necessario prestare una maggiore attenzione e controllo nel loro consumo. Da questo esempio si conclude che l'impatto glicemico dato da una quantit\u00e0 di riso bianco si rivela uguale a quella data da un'identica quantit\u00e0 di zucchero. Se si pensa che le quantit\u00e0 medie di consumo di riso bianco possono aggirarsi attorno ai 100 grammi (80% di carboidrati), ci\u00f2 significa che una porzione da 100 grammi di questo alimento apporta 80 grammi di carboidrati, che hanno un impatto glicemico circa paragonabile a quello fornito da 100 grammi di saccarosio (o zucchero):\nSe ci si limitasse invece a paragonare l'effetto glicemizzante di questi due alimenti \"a parit\u00e0 di apporto di glucidi\", il riso, presentando un IG maggiore, determinerebbe un maggiore carico glicemico rispetto al saccarosio:\nAltri fattori e controversie.\nDifferenze tra la determinazione del IG e la sua applicazione.\nUna prima possibile causa di fraintendimento pu\u00f2 derivare dalla differenza tra la determinazione del valore del IG di un cibo in laboratorio e l'effettivo impatto di quello stesso cibo sulla glicemia. I valori dell'indice glicemico vengono stabiliti a stomaco vuoto dopo il digiuno notturno, utilizzando alimenti isolati. Questo non pu\u00f2 essere riflesso della vita reale, dove la digestione e l'assorbimento di pasti precedenti, cos\u00ec come il contesto all'interno del quale i carboidrati vengono assunti, possono alterare drasticamente i valori del IG. L'IG degli alimenti potrebbe non essere applicato ai prodotti alimentari consumati successivamente durante la giornata, perch\u00e9 la risposta glicemica \u00e8 fortemente influenzata dalla composizione del pasto precedente, in particolare quando i pasti vengono consumati entro un intervallo di poche ore. Infatti, \u00e8 stato dimostrato che consumare cereali ad alto IG per colazione, ha suscitato pi\u00f9 basse concentrazioni di glucosio nel sangue a pranzo che a colazione. Inoltre, la differenza tra la risposta glicemica indotta da cereali per la colazione (a basso e ad alto IG) a pranzo era ridotta rispetto a quella determinata a colazione.\nUno degli studi che conferma questo principio (Helena et al. 1999), ha messo in luce come la lenta digestione e assorbimento di cereali per la prima colazione a basso IG, migliori la tolleranza al glucosio nel pasto successivo, ovvero a pranzo. Un'altra ricerca (Brighenti et al. 2006) ha rivelato che alimenti a base di carboidrati fermentabili, indipendentemente dal loro indice glicemico, hanno il potenziale per regolare le risposte post-prandiali e migliorare la tolleranza al glucosio nel pasto successivo. E ancora Nilsson et al. mostrano che la tolleranza al glucosio pu\u00f2 essere migliorata nell'arco di un'intera giornata con la scelta di determinati cereali integrali a basso IG. Una specifica miscela di carboidrati indigeribili sembra dimostrare che la tolleranza al glucosio migliori in un lungo arco di tempo (9,5 h), molto probabilmente mediata attraverso la fermentazione nel colon. In conclusione, i valori dell'indice glicemico vengono stabiliti in laboratorio in condizioni specifiche e standardizzate (prima mattina, stomaco vuoto, in dissociazione da altri cibi), pertanto l'assunzione di cibo durante la giornata porta ad alterare l'IG e l'impatto glicemico di un cibo assunto in fasi della giornata successive.\nL'importanza della quantit\u00e0 totale di carboidrati oltre a IG e CG.\nCome menzionato poco sopra, controllare solo l'indice e il carico glicemico pu\u00f2 non essere l'unico accorgimento per controllare i livelli glicemici. Infatti il calcolo della quantit\u00e0 di carboidrati in grammi pu\u00f2 avere una maggiore importanza indipendentemente da questi parametri. Molti professionisti della nutrizione preferiscono parlare di calcolo della quantit\u00e0 di carboidrati in grammi piuttosto che di indice e carico glicemico dei cibi, il che pu\u00f2 avere una grande importanza in abbinamento all'utilizzo di questi parametri. La quantit\u00e0 di carboidrati ha un grande impatto sulla glicemia, e due alimenti con lo stesso contenuto di carboidrati sono, in generale, paragonabili nei loro effetti sui livelli di glucosio ematico, nonostante un'eventuale differenza nel loro IG e CG. In sintesi, evidenze scientifiche (Wolever e Bolognesi, 1996) rivelano che anche l'ammontare di carboidrati incide sulla risposta glicemica e insulinemica, e non solo l'indice e il carico glicemico. \"Concludiamo che, per i singoli alimenti con diversi indici glicemici, la fonte e la quantit\u00e0 di carboidrati influenzano la glicemia postprandiale e la risposta insulinica dei soggetti non diabetici\" (Wolever e Bolognesi, 1996). Pertanto, anche se ipoteticamente si selezionassero alimenti a basso indice glicemico, consumandone quantit\u00e0 tali da moderare il loro carico glicemico, ci\u00f2 che potrebbe incidere in negativo in questo contesto \u00e8 l'alto consumo di carboidrati giornalieri indipendentemente dal loro IG e CG.\nIncoerenza nella classificazione di carboidrati semplici e complessi.\nIn tempi passati, soprattutto prima della nascita del IG, si credeva che la struttura molecolare dei carboidrati determinasse la loro qualit\u00e0 e la loro capacit\u00e0 di incidere sui marker della salute. I carboidrati semplici e i carboidrati complessi sono classificazioni comuni che indicano la struttura chimica dei carboidrati assunti. L'amido - contenuto soprattutto nei cereali e legumi - \u00e8 la comune rappresentazione dei carboidrati complessi, mentre il saccarosio (lo zucchero da cucina) e il glucosio sono le pi\u00f9 comuni forme di carboidrati semplici, detti zuccheri. Questa semplicista classificazione, rimasta in voga ai giorni nostri, trova dei notevoli conflitti con i principi dell'indice e carico glicemico. Come menzionato precedentemente, esistono molti carboidrati complessi a IG molto elevato, cos\u00ec come molti carboidrati semplici, o zuccheri, a IG molto basso. Ad ogni modo, la denominazione di \"zuccheri\" \u00e8 rimasta spesso in cattiva luce, attribuendone la causa degli effetti avversi sulla salute diversamente dalle forme di carboidrati complessi. Ad oggi la ricerca ha ulteriormente smentito la validit\u00e0 di queste classificazioni come indicatori della qualit\u00e0 dei carboidrati. Paragonando gli effetti di carboidrati semplici e complessi, molte evidenze scientifiche non hanno trovato differenze significative nelle variazioni di peso.\nIn un importante studio condotto da Saris et al. (2000) vennero analizzati gli effetti di tre tipi di diete isocaloriche (dallo stesso apporto calorico) su 398 adulti moderatamente obesi: una dieta di controllo (equivalente alla dieta equilibrata media); una dieta a basso contenuto di grassi e alta in carboidrati semplici; e una dieta a basso contenuto di grassi e alta in carboidrati complessi. Entrambe le diete ad alto apporto di carboidrati ne contenevano la stessa quantit\u00e0. Al termine dei 6 mesi di studio, non ci furono differenze significative nelle variazioni di peso, anche se il gruppo che consumava carboidrati complessi perse leggermente pi\u00f9 grasso.\nWest e Looy (2001) compararono la risposta di individui sovrappeso a diete ipocaloriche dal differente contenuto di zuccheri semplici. I soggetti vennero divisi in due gruppi: uno consumava una dieta con il 5% di apporto di saccarosio, l'altro consumava una dieta con il 10% di saccarosio. Entrambe le diete apportavano le stesse calorie (600 kcal) e la stessa quantit\u00e0 di grassi (33%), e vennero seguite per 8 settimane. Al termine delle 8 settimane, i ricercatori notarono una simile perdita di peso tra le i 2 gruppi, concludendo che non ci fossero delle giustificazioni per escludere il saccarosio dalle diete per la perdita di peso.\nSurwit et al. (1997) paragonarono l'effetto di diete isocaloriche (dallo stesso apporto calorico) di 1.504 kcal dal basso apporto di grassi, e ad alto apporto di carboidrati, distinte essenzialmente dalla presenza di saccarosio in diverse quantit\u00e0 (43% o 4%), su un programma per la perdita di peso di 6 settimane. Quarantadue donne vennero prese come oggetto dello studio, e distribuite all'interno dei due gruppi. Al termine del periodo di studio non vennero notate differenze significative nella perdita di peso e di grasso. I risultati suggerirono che una dieta ipercalorica ipolipidica ad alto apporto di saccarosio non ha effetti avversi sulla perdita di peso e su altri parametri.\nUna recente meta-recensione in letteratura (Sievenpiper et al., 2012) in cui venne analizzato l'effetto del fruttosio sul peso corporeo concluse che sostituire il fruttosio con altri carboidrati nella stessa quantit\u00e0 calorica non causa un guadagno di peso.\nUlteriori meccanismi determinanti l'IG.\nLa definizione semplicistica di indice glicemico \u00e8 \"la capacit\u00e0 di un alimento di elevare gli zuccheri nel sangue\", il che, quasi automaticamente, viene considerato in termini di ingresso del glucosio nel sangue. Detto in altre parole, i cibi a basso indice glicemico vengono generalmente assunti con l'idea che questi subiscano una lenta digestione, per tanto sarebbe il lento tasso di ingresso di glucosio nel sangue a causare il basso indice glicemico dell'alimento. Tuttavia, alcune ricerche hanno evidenziato ulteriori meccanismi che determinano il basso IG degli alimenti, indipendentemente dalla velocit\u00e0 di innalzamento dei livelli glicemici.\nI ricercatori (Schenk et al., 2003) mostrarono chiaramente che anche il tasso di scomparsa del glucosio dalla circolazione sistemica - non solo del tasso di glucosio che accede alla circolazione - \u00e8 un importante determinante del IG. Lo studio mostr\u00f2 che l'indice glicemico pi\u00f9 basso della crusca di cereali era dovuto ad un intervento pi\u00f9 rapido dell'insulina con la funzione di liberare il glucosio dalla circolazione, ma non ad un ingresso del glucosio pi\u00f9 lento nel circolo ematico una volta assunti. In altri termini, \u00e8 stato visto che un IG pi\u00f9 basso non \u00e8 necessariamente dovuto ad un inferiore ingresso di glucosio nel sangue, ma potenzialmente anche da un'iperinsulinemia postprandiale pi\u00f9 rapida e una scomparsa di glucosio dal sangue pi\u00f9 rapida, i quali possono attenuare l'aumento della concentrazione di glucosio plasmatico.\nSpesso si tende a dare per scontato che un IG basso significa una bassa risposta insulinica, ma lo studio esposto mette in discussione tale conclusione. Al contrario, \u00e8 stato scoperto che il cibo a basso IG ha mostrato una risposta glicemica bassa, perch\u00e9 ha generato una maggiore risposta insulinica precoce (liberando glucosio nel sangue dal flusso sanguigno) in corrispondenza di 30 minuti (da 60 minuti, entrambi gli alimenti hanno mostrato livelli di insulina analoghi). Citando direttamente lo studio: \"la crusca di cereali ha un IG basso perch\u00e9 un aumento dell'assorbimento tissutale di glucosio insulino-mediato pi\u00f9 rapido attenua l'aumento della concentrazione di glucosio nel sangue, nonostante un tasso simile dell'entrata del glucosio nel sangue\" (Schenk et al., 2003). Vale a dire che entrambi gli alimenti hanno rilasciato glucosio nel sangue a velocit\u00e0 simile, ma la crusca di cereali ha mostrato una captazione pi\u00f9 rapida a causa di un picco di insulina iniziale pi\u00f9 elevato, che ha abbassato la risposta glicemica generale. I ricercatori inoltre osservarono che la crusca di cereali conteneva pi\u00f9 proteine rispetto ai fiocchi di mais, e questo \u00e8 probabilmente ci\u00f2 che ha causato la risposta insulinica superiore (e inferiore di glucosio nel sangue).\nL'individualit\u00e0 della risposta glicemica.\nTralasciando molti altri fattori determinanti la variabilit\u00e0 del IG, la risposta glicemica dei cibi \u00e8 determinata anche da fattori strettamente individuali. Diversi soggetti che assumono lo stesso alimento glucidico, nella stessa quantit\u00e0 e nella stessa condizione, presentano comunque risposte glicemiche significativamente differenti.\nUno studio trov\u00f2 che anche lo stato di allenamento di un atleta era in grado di variare la risposta glicemica assumendo lo stesso cibo. Altri fattori quali il grado di masticazione di un alimento prima di deglutirlo, cos\u00ec come le variazioni individuali nella digestione e tasso di assorbimento, condizionano i valori glicemici. Un ulteriore dato in grado di screditare la validit\u00e0 dei valori dell'indice glicemico pubblicati \u00e8 il fatto che solo da sei a dieci soggetti sono utilizzati durante i test. Un numero di campioni che qualsiasi statistica riconoscerebbe come troppo ridotto date le variazioni individuali per rappresentano la media delle risposte glicemiche ad un determinato alimento.\nDifferenza tra dieta a basso IG e dieta ipoglucidica.\nLa dieta composta prevalentemente da cibi a basso indice glicemico (\"low GI\") potrebbe essere accomunata con una dieta a basso apporto di carboidrati (\"low carb\"). Sebbene una dieta \"low carb\" possa coincidere con una dieta \"low GI\", nel senso che viene impostato un regime alimentare con un moderato consumo di carboidrati, gran parte dei quali a basso indice glicemico, non necessariamente questi due modelli alimentari coincidono. Questa controversia \u00e8 data dal fatto che entrambi questi tipi di diete si pongono come fine quello di controllare i livelli di insulina, ormone responsabile dell'accumulo di grasso, la quale secrezione viene influenzata sia dall'apporto totale di carboidrati (controllato nella dieta \"low carb\") che dal loro carico glicemico (presumibilmente controllato nella dieta \"low GI\"). Questo abbassamento dei livelli insulinici promuoverebbe di conseguenza un maggiore utilizzo di grasso come fonte di energia. Tuttavia, le diete a basso IG non limitano necessariamente i carboidrati, ma sono semplicemente molto selettive sulle fonti consumate, mentre le diete a basso apporto di carboidrati non necessariamente controllano l'indice e il carico glicemico. Non si esclude che una dieta possa prevedere il controllo di entrambi questi fattori.\nDifferenze tra glicemia e insulinemia: indice insulinico e carico insulinico.\nCome accennato nella prima parte dell'articolo, esiste una certa confusione tra la glicemia (fattore controllato da IG e CG) e insulinemia, ovvero l'aumento dei livelli di insulina, ormone che interviene in risposta all'aumento della glicemia cos\u00ec come in risposta all'assunzione di altri nutrienti. Sebbene i carboidrati e i relativi valori del IG e CG possano essere strumenti utili a controllare i livelli di insulina, questi lo sono solo parzialmente con delle evidenti limitazioni, poich\u00e9 altri nutrienti estranei ai carboidrati contribuiscono a stimolarne o aumentarne la secrezione. Pur avendo un IG molto basso (15-36), latte e yogurt hanno un alto indice insulinico (II) equivalente a quello del pane bianco (alto IG). Un altro alimento a basso indice glicemico come i fagioli al forno, hanno un indice insulinico molto alto (120). I formaggi, la carne di manzo e il pesce hanno un II paragonabile a molti cibi ricchi di carboidrati.\nLa coingestione di grassi con i carboidrati rallenta lo svuotamento gastrico e quindi il rilascio di glucosio nel sangue, riducendo infine l'IG. Tuttavia la risposta insulinica evocata da questa combinazione \u00e8 determinato dal grado di saturazione del grasso. Ad esempio, Collier e altri hanno osservato che il burro assunto con le patate non solo non riesce ad abbassare l'insulinemia postprandiale, ma provoca in realt\u00e0 una risposta insulinica sinergicamente aumentata, anche in soggetti sani. Gli alimenti che dovrebbero avere un punteggio del IG basso a causa del loro alto contenuto di grassi non sempre risultano tali, come ad esempio cibi fritti, biscotti, cornetti e ciambelle. Incidentalmente, questi alimenti hanno anche un elevato indice insulinico, presumibilmente a causa della saturazione dei lipidi contenuti all'interno.\nAlcune ricerche non hanno osservato alcun aumento della risposta insulinica con l'aggiunta di 40g o 80 grammi di olio d'oliva, ma hanno assistito ad un aumento significativo con 50 e 100g g di burro. Altri osservarono che durante la coingestione di carboidrati con i grassi, l'aumento del grado di insaturazione dei grassi pu\u00f2 risultare in una corrispondente riduzione della risposta insulinica. Pi\u00f9 di recente \u00e8 stato confrontato l'effetto della coingestione rispettiva di MUFA (monounsaturated fatty acid), PUFA (polyunsaturated fatty acid) e SFA (saturated fatty acids) con i carboidrati osservando che gli SFA avevano una superiore capacit\u00e0 di aumentare i livelli di insulina dopo i pasti\nLa coingestione di proteine con i carboidrati \u00e8 spesso raccomandata per abbassare l'IG. Tuttavia, questo non si traduce necessariamente in una risposta insulinica pi\u00f9 bassa. I carboidrati combinati con le proteine risultano notoriamente in un effetto sinergico sull'aumento della risposta insulinica. Tali risultati sono stati riconfermati anche dall'accostamento tra carboidrati e amminoacidi liberi. Le misture contenenti leucina, fenilalanina e arginina in forma libera, le bevande contenenti leucina, fenilalanina in forma libera, e proteine del grano idrolizzato, sortirono la maggiore risposta insulinica (rispettivamente del 101% e del 103% in pi\u00f9 rispetto ad una soluzione di soli carboidrati). In tutti i casi in letteratura, l'accostamento di proteine o amminoacidi coi carboidrati sortiva una risposta insulinica significativamente maggiore rispetto a quella indotta dalla sola assunzione della stessa quantit\u00e0 di carboidrati.\nIndice glicemico e saziet\u00e0.\nGli alimenti a basso indice glicemico sono stati spesso associati ad un maggiore potere saziante, ma la maggior parte di questi dati proviene da disegni sperimentali che analizzavano un singolo pasto. Gli studi a lungo termine sul IG e saziet\u00e0 sono contrastanti, e non sempre controllati per l'assunzione di energia e densit\u00e0 di energia del pasto di prova. Nello studio pi\u00f9 lungo sul IG e la saziet\u00e0, uno studio di 30 giorni sul consumo di cibo \"ad libitium\", Chienes &amp; Richter non osservarono alcuna differenza nella quantit\u00e0 di consumo. In questo studio metabolico, \u00e8 stata osservata una minore resistenza all'insulina nel gruppo ad alto IG alla fine del periodo di studio. L'IG non corrisponde all'indice di saziet\u00e0 (IS). Il riso bianco, il pane di grano, le patate hanno un alto indice glicemico, ma alcuni di questi riescono a ritardare l'insorgenza di fame. Infatti, Holt et al. stabilirono che le patate, pur essendo un alimento ad alto IG, erano di gran lunga l'alimento con il pi\u00f9 alto IS tra tutti i cibi testati. Un'importante review di Raben del 2002 concludeva che in un totale di 31 studi a breve termine, gli alimenti a basso IG sono stati associati ad un maggiore senso di saziet\u00e0 o riduzione della fame solo in 15 studi, mentre una riduzione della saziet\u00e0 o alcuna differenza sono state osservate in altri 16 studi. Egli trov\u00f2 inoltre che gli alimenti a basso IG riducevano l'assunzione di cibo \"ad libitum\" in 7 studi, ma non in 8 altri studi..\nCorrelazione tra indice glicemico e dimagrimento e obesit\u00e0.\nDopo aver analizzato questi aspetti, \u00e8 stato dedotto che un piano dietetico a basso indice glicemico possa facilitare la perdita di peso, ma questo effetto \u00e8 stato ampiamente dibattuto all'interno del mondo scientifico. In realt\u00e0 non c'\u00e8 un consenso nel considerare i cibi a basso indice glicemico come migliori per essere introdotti in una dieta. I promotori dei cibi a basso indice glicemico sostengono che il loro consumo porti ad un incremento dell'utilizzo di grassi e ad una maggiore saziet\u00e0. Tuttavia, determinare il reale effetto del consumo di cibi a basso IG sulla perdita di peso \u00e8 abbastanza complesso. Analizzando la letteratura scientifica, fattori come i dati anagrafici, lo stato di salute dei soggetti (diabetici, obesi, ecc), la durata delle ricerche, cos\u00ec come le differenze metodologiche, rendono difficile l'interpretazione dei risultati degli studi.\nMolti studi non sono riusciti a trovare le differenze nell'indice di massa corporea (BMI) tra i soggetti che assumevano alimenti a basso indice glicemico come strumento per il mantenimento del peso. Possibilmente, perch\u00e9 l'IG non \u00e8 legato alla densit\u00e0 energetica dei cibi, un fattore importante nella perdita nell'aumento di peso. Uno studio (Sloth et al., 2004) confront\u00f2 l'effetto di diverse diete dimagranti dallo stesso apporto energetico e dalla stessa distribuzione dei macronutrienti, ma un indice glicemico (e quindi del carico) differente, non trovando variazioni nella perdita di grasso tra i gruppi. Inoltre, il carico glicemico delle diete non ha influenzato l'appetito come misurato dalla fame percepita, la pienezza, il consenso e l'assunzione ad libitum di cibo. Anche i marcatori della salute non sono stati influenzati, tra cui la pressione arteriosa, la frequenza cardiaca, il metabolismo del glucosio e dell'insulina, di lipidi nel sangue. L'unico indicatore della salute dei partecipanti che differiva tra i due gruppi era una maggiore diminuzione del colesterolo LDL nel gruppo a basso carico glicemico.\nDas et al. (2007), tramite una ricerca, cercarono di limitare alcuni di questi problemi metodologici. Nella loro ricerca, i soggetti sono stati assegnati ad un piano alimentare ad alto o basso IG con una restrizione calorica del 30% per promuovere la perdita di peso. Una volta stabilite le preferenze alimentari, i ricercatori istruirono i soggetti all'uso del IG e ai cibi correlati per i primi 6 mesi dello studio. Questo permise ai soggetti di imparare i principi alimentari a cui attenersi prima di seguire il piano da soli. Entrambi i gruppi persero peso dopo un anno, ma non ci fu alcuna differenza tra i gruppi. Altri studi suggeriscono che in un periodo di 12 settimane, non sono state notate delle differenze sulla saziet\u00e0, il consumo di cibo ad libitum, o la riduzione del peso corporeo in donne sovrappeso/obese dalla scelta di alimenti ad IG ridotto. Un'altra ricerca ha riscontrato che una dieta con consumo di cibi \"ad libitum\" a moderato carico glicemico, ha favorito una maggiore perdita di peso nei primi sei mesi, ma nessuna differenza dopo un anno. Questo potrebbe significare che consumare cibi a IG basso non \u00e8 un fattore strettamente determinante nel favorire la perdita di peso sul lungo termine. Sulla base della mancanza di prove concrete, la posizione della American Dietetic Association (ADA) \u00e8 che \"la dieta a basso IG non dovrebbe essere consigliata per la perdita di peso\". Una sintesi recente pubblicata da un workshop sulla risposta glicemica e sulla salute \u00e8 d'accordo con questa considerazione, suggerendo che in questo momento ci sono poche prove a sostegno del ruolo di una dieta a basso indice glicemico nella perdita di peso. Inoltre, il documento riport\u00f2 che il successo del consumo di cibi a basso IG ha pi\u00f9 a che fare con l'alto contenuto di fibre che con l'indice glicemico di per s\u00e9. Indipendentemente dal IG, l'assunzione di fibre \u00e8 stata associata ad una riduzione e al mantenimento del peso corporeo, nonch\u00e9 un'assunzione energetica inferiore. In uno studio randomizzato di alimentazione controllata di 12 settimane, venne testato l'effetto di IG e CG sulla perdita di peso. Al periodo di controllo segu\u00ec da una fase di 24 settimane in condizioni libere, in cui i soggetti vennero istruiti a continuare i loro rispettivi trattamenti dietetici al di fuori delle condizioni di laboratorio controllate. La manipolazione di GI e CG non \u00e8 riuscita a compromettere entrambe le fasi sperimentali. Come risultato del processo di 36 settimane, i ricercatori conclusero: \"In sintesi, abbassare il carico glicemico e l'indice glicemico delle diete per la riduzione del peso non fornisce alcun beneficio aggiuntivo sulla restrizione energetica nel promuovere la perdita di peso nei soggetti obesi\" (Raatz et al., 2005).\nUna review sistematica (Raben, 2002) sugli studi che confrontarono gli effetti di alimenti o delle diete ad alto e basso IG giunse alle seguenti conclusioni:\nIn conclusione, le ricerche attuali non indicano che gli alimenti a basso IG siano superiori agli alimenti ad alto IG per il trattamento dell'obesit\u00e0.\nIndice glicemico e sport.\nL'indice glicemico pu\u00f2 essere uno strumento utile per gli sportivi al fine di poter scegliere il giusto tipo di carboidrato da assumere prima, durante e dopo l'esercizio. Selezionare alimenti ad alto o basso IG pu\u00f2 effettivamente accelerare o rallentare la disponibilit\u00e0 di carboidrati. Alcuni studi suggeriscono che consumare zuccheri semplici subito prima dell'allenamento pu\u00f2 ridurre la quantit\u00e0 di glicogeno utilizzata durante l'esercizio fisico, potenzialmente prolungando le prestazioni. Altri segnalano che il consumo di una fonte di carboidrati a basso indice glicemico nel periodo pre-esercizio risulta in un migliore mantenimento delle concentrazioni di glucosio nel sangue durante l'esercizio stesso, nonch\u00e9 un tasso pi\u00f9 elevato di ossidazione di grassi compensato da un minore impiego delle riserve di glicogeno. La ricerca ha stabilito che la resistenza fisica possa migliorare quando i soggetti consumano un pasto a basso IG rispetto ad uno ad alto IG prima dell'esercizio intenso.\nI cibi ad indice glicemico moderato e alto sono raccomandati durante e dopo l'esercizio fisico. Cibi con un IG pi\u00f9 elevato sono facilmente consumati, digeriti e assorbiti dal corpo permettendo una rapida disponibilit\u00e0 energetica. Esempi di cibi ad alto indice glicemico comunemente utilizzati durante l'esercizio comprendono le bevande sportive, gel o barrette energetiche. Consumare uno spuntino ad alto indice glicemico entro 45 minuti dopo l'esercizio fisico eleva la concentrazione di glucosio nel plasma. La risintesi del glicogeno muscolare post-esercizio risulta un'alta priorit\u00e0 metabolica per i muscoli allenati, al fine di ricostituire le riserve di glicogeno esaurite.\nDurante le prime 24 ore post-esercizio, quando l'attivit\u00e0 enzimatica \u00e8 al suo picco pi\u00f9 alto, sembra che il consumo di cibi ad elevato indice glicemico (GI) come zuccheri semplici promuova livelli pi\u00f9 elevati di risintesi di glicogeno rispetto ad alimenti a basso IG come gli amidi. Come \u00e8 stato ampiamente riportato, gli elevati livelli glicemici indotti da un cibo glucidico stimolano la secrezione dell'ormone insulina. L'insulina nel post-esercizio contribuisce a promuovere il deposito di glicogeno. L'insulina aumenta anche la sintesi proteica aumentando assorbimento di aminoacidi dal muscolo, tuttavia questo effetto \u00e8 dato dall'introduzione di proteine e amminoacidi, e non di soli carboidrati. Infine, l'insulina aumenta anche il flusso di sangue al muscolo, facilitando cos\u00ec la rimozione di sottoprodotti metabolici causati dall'esercizio (lattato e anidride carbonica). Alcuni studi suggeriscono inoltre che una dieta a basso indice glicemico possa migliorare il profilo lipidico, ridurre la massa grassa, e addirittura tendere ad aumentare la massa muscolare, fattori di grande importanza per i soggetti interessati all'aumento delle prestazioni e della muscolatura. Le linee guida generali descritte possono essere valide per la maggior parte, ma non per tutte, le persone che praticano sport. Esiste una grande differenza nelle risposte individuali nel modo in cui si digeriscono e si elaborano gli alimenti.\nAnche nell'ambito sportivo non mancano per\u00f2 le controversie. Alcuni studi hanno rilevato che in realt\u00e0 l'indice glicemico dei cibi assunti prima dell'esercizio non influenza la prestazione di \"endurance\". L'indice glicemico non influisce neppure sui livelli di \u03b2-endorfine, lo sforzo percepito (Scala RPE), la frequenza cardiaca, la ventilazione, il lattato, il quoziente respiratorio, e il tasso di ossidazione dei substrati. Questi risultati sono stati confermati anche da altre ricerche, le quali hanno dimostrato che l'ingestione di carboidrati pre-allenamento, indipendentemente se ad alto o basso IG, non hanno effetto sull'utilizzo di glicogeno muscolare o sulla prestazione. Tali conclusioni risultano quindi in conflitto con altre evidenze scientifiche. Per quanto riguarda l'attivit\u00e0 lipolitica (di ossidazione di grassi durante l'esercizio) spesso ricercata con l'allenamento aerobico, \u00e8 stato dimostrato che l'assunzione di carboidrati nel pre-allenamento sopprime o riduce l'ossidazione di grassi a favore dell'ossidazione di carboidrati, tuttavia i cibi ad alto IG riescono ad inibire l'ossidazione di grassi ad un livello relativamente superiore rispetto a quelli a basso IG.\nLa reale efficacia del IG e CG.\nLa letteratura scientifica recente evidenzia che ci sono solo deboli prove per sostenere l'efficacia delle diete a basso indice glicemico negli individui sani. Tuttavia, queste diete hanno dimostrato di essere molto efficaci nel migliorare il controllo glicemico per i soggetti con disordini metabolici legati al glucosio e con diabete. Ad esempio, alcuni studi hanno mostrato modesti miglioramenti del profilo glicemico nei diabetici che scelgono alimenti a basso IG. Tuttavia, questi studi prevedevano anche bassi apporti calorici e cibi ricchi di fibre, per tanto tali accertamenti non potrebbero essere paragonati all'assunzione di cibi raffinati a basso IG. Comunque, negli studi a breve termine sono stati osservati alcuni effetti favorevoli sui fattori di rischio di malattie cardiovascolari. Tuttavia, devono essere condotti ulteriori studi a lungo termine per stabilire i reali benefici di questa scelta alimentare.\nUna meta-analisi e review sistematica recente (Livesey et al., 2008) ha supportato questi risultati concludendo che gli effetti sui marker della salute sono dipendenti dai valori iniziali del soggetto. Le diete a basso carico glicemico possono essere benefiche per la salute, se il soggetto che le segue parte da una condizione malsana (come l'obesit\u00e0 o il diabete), ma sulle popolazioni sane non vi \u00e8 alcun effetto. In altri termini, mangiare cibi \"sani\" a basso indice e carico glicemico in condizioni di buona salute non rende il soggetto ancora pi\u00f9 in salute."}
{"id": "2819905", "revid": "125978404", "url": "https://it.wikipedia.org/wiki?curid=2819905", "title": "Taranto Football Club 1927", "text": "Il Taranto Football Club 1927, noto pi\u00f9 semplicemente come Taranto, \u00e8 una societ\u00e0 calcistica italiana con sede nella citt\u00e0 di Taranto. Disputa le sue gare interne nello Stadio Erasmo Iacovone. Milita in Serie C, terza divisione del campionato italiano di calcio, dopo aver vinto il girone H di Serie D nella stagione 2020-2021.\nL'attuale societ\u00e0 \u00e8 stata fondata dalla \"A.p.s. Taras 706 a.C.\", nata pochi mesi prima, in seguito alla mancata iscrizione al campionato di Lega Pro Prima Divisione dell\"Associazione Sportiva Taranto Calcio\" al termine della stagione 2011-2012. L'iscrizione alla Serie D \u00e8 stata accettata grazie alle 76 stagioni professionistiche giocate dal Taranto e riconosciute sulla base delle NOIF della FIGC.\nNel corso della sua storia ha disputato 32 campionati di Serie B, 43 di Serie C e 13 di Serie D e vanta le vittorie dei campionati di Serie C del 1936-1937 e del 1953-1954, di Serie C1 1989-1990 e di Serie C2 2000-2001, mentre nella stagione 1994-1995 si \u00e8 laureato Campione d'Italia Dilettanti vincendo lo Scudetto Dilettanti.\nVanta la 50\u00aa miglior tradizione sportiva della FIGC.\nStoria.\nDagli esordi del calcio tarantino alla nascita dell'A.S. Taranto.\nLa storia calcistica tarantina ha inizio nel 1904: la prima societ\u00e0 a giocare ufficiosamente a calcio fu il \"Circolo Studentesco Mario Rapisardi\", di natura podistica, entro il quale si inizi\u00f2 a praticare lo sport seguendo l'esempio delle squadre inglesi. Nello stesso anno il militare ferrarese Luigi Ascanelli fond\u00f2 il primo club tarantino espressamente calcistico, denominato Societ\u00e0 Sportiva Pro Italia (con il bianco e il verde come colori sociali), che disputava le partite nella \"Piazza d'Armi\", vicino all'Arsenale Militare Marittimo.\nI dubbi sull'anno di fondazione della Pro Italia, inizialmente indicato come 1906, sono stati risolti grazie al ritrovamento di una vecchia intervista al fondatore Ascanelli. Ascanelli nacque a Ferrara il 2 febbraio 1864 e mor\u00ec a Taranto il 23 gennaio 1947. Di antica e illustre famiglia ferrarese, fu Capo di 1\u00aa classe (Maresciallo Capo) e contabile del reparto della Regia Marina. Si spos\u00f2 a La Spezia dove nacquero tutti i suoi figli: Francesco Dante, Olga, Alcibiade, Alcide, Adolfo. Nei primissimi anni del 1900 si trasfer\u00ec con tutta la sua famiglia a Taranto, dove concluse la sua carriera militare.\nLa Pro Italia disput\u00f2 fino alla fine degli anni dieci vari tornei pugliesi non ufficiali, arrivando sempre nelle fasi finali e vincendo il Campionato pugliese del 1915; nel 1910 termin\u00f2 al secondo posto il Campionato regionale di Terza Categoria organizzato dalla F.I.G.C., prima storica competizione ufficiale della regione Puglia.\nNel 1911 nacque l'Audace Foot-Ball Club per interessamento diretto del calciatore Giovanni Sardella, con colore sociale il rosso e anch'esso esibitosi in piazza d'armi; questa compagine divent\u00f2 presto rivale della Pro Italia, ma impieg\u00f2 pi\u00f9 tempo ad affermarsi ad alti livelli.\nDal 1921 la FIGC pugliese organizz\u00f2 i gironi regionali di Prima Divisione, la massima serie del tempo, a cui Audace e Pro Italia parteciparono con le rispettive selezioni, laureandosi campioni pugliesi rispettivamente in tre stagioni i bianco-verdi e in due stagioni i rossi; entrambe le formazioni non superarono mai le fasi finali nazionali.\nAltre societ\u00e0 calcistiche dell'epoca, degne di menzione, furono l'U.S. Nettuno, la Libertas, il Foot-Ball Club Garibaldino, l'Enotria Foot Ball Club del 1917 (data incerta), e ancora il Veloce Foot-Ball Club del 1920; queste ultime quattro si fusero nel 1924, dando vita all'Unione Sportiva Tarantina, la cui attivit\u00e0 si limit\u00f2 alla sola stagione di Prima Divisione del 1924-1925, conclusa al quinto posto del campionato regionale.\nDalla nascita dell'Associazione Sportiva Taranto agli anni settanta.\nCon la Carta di Viareggio del 1926 la Prima Divisione divenne la seconda serie del calcio italiano, a carattere interregionale (non pi\u00f9 regionale).\nL'11 luglio 1927, dalla fusione tra S.S. Pro Italia e Audace F.B.C., nacque la \"A.S. Taranto\", che nell'estate del 1928 assorb\u00ec anche l'U.S. Nettuno.\nLa neonata formazione rossobl\u00f9 continu\u00f2 la militanza nel campionato di Prima Divisione (avendo mantenuto il titolo sportivo dell'Audace). La prima partita della stagione 1927-1928 fu vinta per 2-0 contro l'Ideale Bari nello stadio \"Corvisea\"; nonostante il buon inizio gli ionici terminarono con un quinto posto finale. Nel campionato successivo il Taranto disput\u00f2 un torneo di vertice arrivando alla finale per il titolo di Campione del Sud, valida anche per l'accesso nella costituenda Serie B: la sfida con il , all'andata a Napoli termin\u00f2 2-2, il ritorno a Bari fu vinto dai salentini 3-1.\nCi vollero sei anni per raggiungere la promozione, nella stagione 1934-35 infatti l'A.S.Taranto prima vinse il girone di competenza e poi domin\u00f2 gli spareggi promozione.\nLa prima Serie B della storia non fu per\u00f2 fortunata, l'impatto con il girone unico fu difficile e la squadra chiuse all'ultimo posto in classifica e l'inevitabile retrocessione. Il riscatto avvenne l'anno dopo con un campionato dominato e vinto con sei punti di vantaggio sulla Salernitana, seconda in classifica.\nLa seconda stagione in serie B ricalc\u00f2 la falsariga della prima e anche stavolta il Taranto retrocede chiudendo la stagione con il penultimo posto.\nDopo una stagione di transizione, nella stagione 1939-40 il Taranto vinse il girone davanti a Siracusa e Salernitana ma perse poi gli spareggi promozione con le formazioni del nord che si rivelarono nettamente superiori. Fu un decennio tribolato a causa della seconda guerra mondiale e un periodo confuso per il calcio ionico, nacquero nuove realt\u00e0 calcistiche e per una stagione ben due formazioni ioniche parteciparono alla serie B. Nel 1940 nacque la \"Societ\u00e0 Sportiva Pietro Resta\" dedicata al primo storico presidente del Taranto mentre nella stagione l'A.S. Taranto e l'U.S. Pro Italia si fusero costituendo l'U.S. Taranto, che concluse il campionato al 4\u00ba posto. Nel 1943 cessarono tutte le attivit\u00e0 agonistiche a causa della guerra, l'U.S. Taranto modific\u00f2 denominazione in Audace Football Club 1911, tornando alla tradizione mantenuta fino al 1927 e rinacque la \"S.S. Pro Italia\", mentre la \"S.S. Pietro Resta\" divent\u00f2 \"Unione Sportiva Arsenale\", squadra composta per lo pi\u00f9 da militari della Marina italiana.\nLe tre squadre tarantine parteciparono al campionato pugliese del 1945 e poi al successivo campionato Centro-Sud di Serie C. L'Arsenale e l'Audace si piazzarono rispettivamente al 2\u00ba e 3\u00ba posto, venendo ammesse entrambe al successivo campionato di Serie B mentre la S.S. Pro Italia, nel maggio del 1946 si fuse per la seconda volta con l'Audace, costituendo nuovamente la societ\u00e0 \"A.S. Taranto\".\nLa Serie B 1946-47 vide dunque due squadre tarantine al via, in campionato l'Arsenale giunse ottavo mentre l'A.S. Taranto retrocesse in Serie C, nei due derby prevalse l'Arsenale che impatt\u00f2 2-2, \u00e8 proprio il caso di dirlo, tra le mura amiche della Marina e vinse 1-0 in \"trasferta\" (allo Stadio Corvisea).\nIl 9 settembre 1947 venne sottoscritto l'accordo tra i dirigenti della U.S. Arsenale e della A.S. Taranto, che sanc\u00ec la nascita della \"U.S. Arsenaltaranto\".\nAlla fine della stagione di Serie B 1947/48 l'Arsenaltaranto arriva 3\u00ba nel proprio girone, sfiorando per soli 3 punti la promozione in serie A. Nella stagione 1949/50, dopo la cessione di alcuni dei giocatori migliori, la squadra termin\u00f2 al terzultimo posto retrocedendo in serie C. Mario Tortul passa nell'estate 1951 all'Arsenaltaranto, che milita in Serie C. Schierato come centravanti, in riva allo Jonio si mette in luce realizzando ben 39 reti in due stagioni e portando la squadra a sfiorare per due volte la promozione; venduto, finir\u00e0 in A e alla Nazionale.\nDopo tre anni, il Taranto nella stagione 1953/54 torn\u00f2 in Serie B vincendo il campionato a pari merito con il .\nL'11 agosto 1955 i marinai della Marina Militare lasciarono la squadra di calcio, e la societ\u00e0 assunse nuovamente la denominazione di \"A.S. Taranto\". Nei cinque campionati seguenti la squadra riusc\u00ec a mantenere la categoria ma a causa delle difficolt\u00e0 societarie e delle cessioni nella stagione 1959/60 la squadra retrocesse dopo aver perso gli spareggi con la Simmenthal-Monza e il . Le difficolt\u00e0 economiche della societ\u00e0 non permisero progetti ambiziosi di risalita e in pi\u00f9 di un'occasione dovette intervenire il Comune di Taranto con importanti sovvenzioni, Pignatelli rassegn\u00f2 le dimissioni e Michele Di Maggio divenne il nuovo presidente all'inizio del 1964 ma i problemi economici persistettero. Urgeva la necessit\u00e0 di aumentare gli introiti e cos\u00ec fu decisa la costruzione di un nuovo stadio pi\u00f9 capiente.\nL'impianto fu realizzato dalla ditta costruttrice dello stesso Di Maggio e fu realizzato in soli 100 giorni utilizzando 130\u00a0km di tubi Innocenti e 900 metri cubi di gradoni di legno. L'inaugurazione dello stadio Salinella avvenne l'8 dicembre 1965 alla 14\u00aa giornata contro la Sambenedettese, aveva una capienza di oltre 25.000 posti.\nLa situazione economica miglior\u00f2 e con essa anche le prestazioni, il Taranto disput\u00f2 campionati di vertice ma senza riuscire a ottenere la sospirata promozione finch\u00e9 nel campionato 1968/69 dopo una partenza difficile i tarantini cominciarono una rimonta che li port\u00f2 a contendere il primato alla capolista Casertana.\nI campani alla fine giunsero primi con due punti sugli ionici ma durante l'estate scoppi\u00f2 uno scandalo corruzione che coinvolgeva proprio la Casertana sospettata di aver comprato alcune partite. Tutta la citt\u00e0 si mobilit\u00f2 per protesta e dopo le indagini della FIGC il 6 settembre giunge il verdetto: la Casertana venne penalizzata di 6 punti per illecito sportivo. Il Taranto era promosso in B.\nDagli anni settanta al duemila.\nNegli anni '70 il Taranto disput\u00f2 dei campionati di Serie B. Nel 1974 Michele Di Maggio lasci\u00f2, dopo aver ceduto i pezzi migliori, al nuovo presidente Giovanni Fico, che investi svariati milioni per rinforzare la squadra. Nell'autunno del 1976 compr\u00f2 dal Mantova Erasmo Iacovone per 400 milioni di lire, il bomber di Capracotta (IS) debutt\u00f2 il 31 ottobre 1976 a Novara e bagn\u00f2 l'esordio con la rete del pareggio che fiss\u00f2 il punteggio sull'1-1. La prima stagione si chiuse molto positivamente per lui con un bottino di 8 reti in 28 gare, il Taranto termin\u00f2 la stagione al 9\u00ba posto.\nDurante il campionato di Serie B 1977-1978, la citt\u00e0 cominci\u00f2 a sognare la Serie A. La squadra infatti, sospinta dal suo centravanti Erasmo Iacovone, totalizz\u00f2 nel girone di andata 20 punti. Il calciatore mise a segno 9 reti in 20 partite giocate e, grazie ai suoi gol, tutta la citt\u00e0 incominci\u00f2 a sperare nella promozione nella massima serie in quello che sembrava diventare il Campionato di serie B pi\u00f9 memorabile della storia del Taranto. Un beffardo destino stava per\u00f2 per spezzare i sogni dei tifosi tarantini, il 6 febbraio 1978, Erasmo Iacovone mor\u00ec a causa di un incidente stradale, gettando un'intera citt\u00e0 nello sconforto e facendo svanire i sogni di promozione in serie A. Lo stadio fu intitolato alla memoria dell'indimenticato calciatore scomparso e di una squadra che annover\u00f2, tra gli altri, anche un calciatore lucano come Franco Selvaggi, divenuto nel 1982 campione del mondo con la nazionale italiana al mondiale di Spagna, e che dedicher\u00e0 tale vittoria al compianto compagno rossobl\u00f9. Con la morte del calciatore, la squadra perse il suo trascinatore, totalizzando nel girone di ritorno 18 punti, chiudendo il campionato a quota 38 e mancando cos\u00ec la promozione.\nLa stagione successiva fu l'ultima di Giovanni Fico presidente, dopo il sogno della promozione il Taranto torn\u00f2 a lottare per la salvezza, la squadra pur con ancora ottimi elementi in squadra come Selvaggi e Gori, si salv\u00f2 non senza qualche patema di troppo. Nella stagione 1979/80 Donato Carelli rilev\u00f2 la societ\u00e0. Sevaggi e Gori andarono via mentre arrivarono Legnaro, Quadri e Roccotelli. In campionato la squadra ottenne l'ennesima salvezza ma lo scandalo del calcio scommesse, scoppiato in primavera tocc\u00f2 anche il Taranto, a causa del coinvolgimento di alcuni tesserati. La societ\u00e0 fu assolta in prima istanza ma il 31 luglio 1980, la Commissione di Appello Federale condann\u00f2 l\"A.S. Taranto\" a 5 punti di penalizzazione da scontare nel successivo campionato. Il decennio si apr\u00ec con le sirene della polizia e le manette ai calciatori, il primo grande scandalo del calcio italiano travolse squadre blasonate come Milan e Lazio ma anche \"piccole\" ma storiche realt\u00e0 come Palermo e Taranto. Furono dieci anni di saliscendi tra la Serie B e la Serie C.\nNel campionato 1980/81 la squadra fece il massimo ma i gravi problemi societari e la penalizzazione furono un fardello troppo pesante. Dopo dodici anni in Serie B, il Taranto retrocesse. Di quel campionato resta memorabile la vittoria per 3-0 sul il 7 dicembre 1980. Dopo un campionato anonimo, i rossobl\u00f9 tornarono a lottare per la promozione nella stagione 1982/83 ma il sogno si infranse a Salerno all'ultima giornata. Il Taranto pareggi\u00f2 0-0 mentre Empoli e Pescara, che erano a pari punti con gli ionici, vinsero e andarono in B. Nel 1983 la societ\u00e0 pass\u00f2 a Luigi Pignatelli che allest\u00ec una rosa forte per il salto di categoria, in campionato la squadra lott\u00f2 per il secondo posto alle spalle del Bari ma ottenne la promozione all'ultima giornata ai danni di Virtus Casarano e Francavilla. Il campionato di Serie B 1984/85, fu uno dei pi\u00f9 travagliati della storia rossobl\u00f9. La squadra, nonostante gli ingenti investimenti di Pignatelli, and\u00f2 male mentre lo stadio Iacovone venne dichiarato inagibile per le nuove norme sulla sicurezza e il Taranto, in attesa dei lavori di rifacimento, gioc\u00f2 in campo neutro. L'11 aprile 1985 la societ\u00e0, piena di debiti, fu dichiarata fallita, Vito Fasano divenne il nuovo proprietario e cambi\u00f2 denominazione in \"Taranto Football Club S.p.A.\".\nLo Stadio Erasmo Iacovone venne rimodernato in pi\u00f9 riprese, sostituendo la struttura fatta di tubi e gradoni con una nuova struttura in cemento armato, che ne aument\u00f2 la capienza a 27.584 posti. Sul campo per\u00f2 la squadra non riusc\u00ec a evitare una nuova retrocessione. La risalita fu immediata, per la stagione 1985-1986 il nuovo patron cambi\u00f2 quasi tutta la squadra, il Taranto arriv\u00f2 secondo alle spalle del Messina tornando prontamente nella serie cadetta. Il campionato di Serie B 1986-1987 cominci\u00f2 male, alla fine del girone d'andata il Taranto era all'ultimo posto; poi, con un girone di ritorno con altri ritmi, la truppa guidata da mister Veneranda torn\u00f2 in corsa per la salvezza e vincendo l'ultima partita 3-0 contro il Genoa sul neutro di Lecce nell'ultima giornata di campionato termin\u00f2 quartultimo a pari punti con e . Gli spareggi furono organizzati a Napoli, dove la Lazio allenata da Eugenio Fascetti era la logica favorita, tanto che si riteneva che la salvezza fosse una lotta tra pugliesi e molisani, con il vantaggio per i secondi di giocare l'ultima sfida conoscendo gi\u00e0 i risultati degli ionici. Il primo incontro tra Lazio e Taranto fu, per\u00f2, risolto da un gol del bomber Antonio De Vitis, per la gioia dei novemila tifosi arrivati da Taranto, e il successivo pareggio con il Campobasso per 1-1 sanc\u00ec la salvezza dei tarantini.\nDopo la salvezza, in vista del campionato 1987-1988 il presidente Fasano vendette Maiellaro al Bari per pi\u00f9 di 2 miliardi e l'anno dopo cedette il bomber De Vitis all'Udinese. La squadra, nel giro di due stagioni, retrocesse di nuovo in Serie C. Nel giugno del 1989 Donato Carelli riacquist\u00f2 il Taranto dopo nove anni e rinforz\u00f2 la squadra puntando alla promozione. Fu una stagione trionfale, la squadra allenata da Roberto Clagluna fu quasi sempre nei primi due posti della classifica e alla fine vinse il campionato con 48 punti, record per il girone B della Serie C1. Per il campionato di Serie B 1990-1991, la panchina venne affidata a Walter Nicoletti, ex-Giarre, e Coppola venne sostituito da Zannoni. La squadra rest\u00f2 in zona promozione per quasi tutto il girone d'andata, calando dopo il derby perso in casa con il Foggia di Zeman e la squalifica dello Iacovone per 2 turni a seguito di incidenti in quella partita. A fine stagione fu 9\u00ba posto. La stagione successiva si classific\u00f2 al 16\u00ba posto dopo aver battuto 2-1 la Casertana nello spareggio-salvezza.\nIl 3 agosto 1993, dopo un nuovo fallimento che condann\u00f2 la squadra (che gi\u00e0 era retrocessa sul campo per essersi piazzata penultima) al Campionato Nazionale Dilettanti, un gruppo di imprenditori locali fece nascere la \"Taranto Calcio 1906\", e nella stagione 1994/95 vinse lo \"Scudetto Nazionale Dilettanti\" superando Catania, Viterbese e Tolentino.\nIl 15 luglio 1998, dopo la messa in liquidazione di quest'ultima, nacque la \"U.S. Arsenaltaranto\".\nAnni duemila.\nEra Pieroni.\nIl 29 giugno 2000 la societ\u00e0 fu ceduta a una nuova cordata di imprenditori e si costitu\u00ec la Taranto Calcio S.r.l. Le quote azionarie andarono al 60% a Ermanno Pieroni, ex direttore sportivo ai tempi dell'ultima promozione in serie B nonch\u00e9 proprietario dell'Ancona, e al 40% tra gli imprenditori Fiore, Tagarelli e Giove, con quest'ultimo che assume la carica di presidente. Pertanto dopo il secondo posto nel precedente Campionato Nazionale Dilettanti e il fallimento del Marsala, si crearono i presupposti al Taranto per essere ripescato in serie C2 e tornare tra i professionisti dopo tre anni.\nL'ossatura della squadra viene rinforzata tra gli altri con l'acquisto di Bertuccelli e lo sconosciuto Rigan\u00f2 dall'Igea Virtus. In campionato riprende il duello con il Campobasso della precedente stagione ma questa volta a spuntarla sono gli ionici che vincono il campionato con una giornata di anticipo pareggiando a reti bianche a Castellammare con la Juve Stabia. Dopo dodici anni, nella stagione 2001-2002, il Taranto torna a disputare il campionato di serie C1, il doppio salto di categoria e i proclami della societ\u00e0 risvegliano la passione dei tifosi che dopo anni di tribolazioni tornano a sognare la serie B. Una societ\u00e0 che vede in questa stagione come presidente Massimo Giove, socio di maggioranza Ermanno Pieroni, soci di minoranza Antonio Palma, Cosimo Simonetti, Massimo Giove, Massimo Tagarelli, amministratore delegato Vincenzo Fogliamanzillo, general manager l'avvocato ex presidente della Cavese Gino Montella, team manager Domenico Di Napoli e medico sociale William Uzzi. In campionato l'inizio sotto la guida di Ezio Capuano \u00e8 balbettante e cos\u00ec la propriet\u00e0 decide la sua sostituzione dopo un mese con Gianni Simonelli. Con il nuovo allenatore i neopromossi rossobl\u00f9 si insediano in zona play-off. Christian Rigan\u00f2 \u00e8 capocannoniere del girone con 28 reti (molti dal dischetto), record per la categoria e contribuisce al secondo posto finale che permette il vantaggio del fattore campo nei play-off promozione.\nLa semifinale con il sorprendente Lanciano \u00e8 una battaglia agonistica che si risolve nella partita d'andata quando sul 3-1 per i padroni di casa il difensore Galeoto segna un gol fondamentale in pieno recupero dopo una serpentina tra gli avversari. Il 3-2 finale viene ribaltato allo Iacovone nella gara di ritorno e spalanca le porte della finale promozione con il Catania di Gaucci. La finale di andata al Cibali, con enorme dispiegamento di forze dell'ordine e disputata in un clima ad alta tensione, termina 1-0 per gli etnei con un gol di Fini dalla distanza. Il ritorno a Taranto termina 0-0, una partita strana che quasi non viene giocata dai padroni di casa, e il Catania viene promosso. I sospetti di combine su quella sfida non sono mai stati diradati, sia per i legami tra i due patron quando Pieroni era direttore sportivo del Perugia di Gaucci sia per i trascorsi del patron etneo per il Caso Siracusa-Perugia, ma anzi lo stesso Pieroni 8 anni dopo ha parzialmente confermato quei sospetti in una intervista.\nNel campionato 2002-2003 incomincia la parabola discendente dell'era Pieroni, l'allenatore lascia, la squadra viene smantellata e i pezzi migliori ceduti. Dopo il girone d'andata il Taranto si ritrova ultimo, i soci di minoranza entrano in contrasto con Pieroni che \u00e8 sempre pi\u00f9 assente per curare l'altra sua propriet\u00e0, l'Ancona di cui di fatto il Taranto diventa societ\u00e0 satellite. A gennaio le cose si ricompongono e Pieroni rafforza la squadra che raggiunge alla fine una sofferta salvezza. Il campionato sofferto \u00e8 solo la premessa per il disastro del successivo anno, la stagione 2003-2004, la societ\u00e0 si spacca nuovamente tra i soci di minoranza che ricorrono alle vie legali e il patron. La societ\u00e0 viene iscritta per il rotto della cuffia. Per tutta la stagione la squadra resta in piena zona play-out e i migliori giocatori vengono ceduti nel mercato di gennaio per fare cassa. Agli spareggi salvezza il Taranto affronta la Fermana ma il doppio pareggio condanna gli ionici per la peggiore classifica. Il Taranto retrocede in Serie C2. Nell'annata 2004-2005, la societ\u00e0 \u00e8 ormai alla deriva, l'iscrizione viene effettuata ma la squadra \u00e8 ridotta a soli 4 elementi. La stagione comincia con la formazione Berretti in campo. L'ombra del fallimento si allunga sempre di pi\u00f9 e ad accelerare il processo giunge la notizia dell'arresto di Pieroni per truffa aggravata allo stato. Lo societ\u00e0 viene messa in liquidazione e la FIGC revoca il titolo sportivo. Il tribunale fallimentare di Taranto indice una prima asta che va deserta, la seconda invece porta all'acquisizione da parte dell'imprenditore manduriano Luigi Blasi che diventa il nuovo proprietario.\nEra Blasi.\nIl 16 dicembre 2004 \u00e8 costituita la Taranto Sport S.r.l., con conseguente restituzione del titolo sportivo da parte della FIGC. Il nuovo proprietario interviene pesantemente sul mercato per rafforzare l'organico, mentre la panchina \u00e8 affidata a Carlo Florimbi. Negli ultimi due mesi di campionato la squadra riesce a risalire la china dall'ultimo posto e agguanta gli spareggi salvezza con il . La gara di andata allo Iacovone \u00e8 vinta dai rossobl\u00f9 per 2-1, sicch\u00e9 nella gara di ritorno \u00e8 obbligatorio non perdere per mantenere la categoria. Un massiccio esodo di tifosi parte alla volta della Sicilia per incitare la squadra, che li ripagher\u00e0 con una vittoria per 2-1 grazie a Malagnino, autore di una doppietta: il Taranto \u00e8 salvo. Nel 2005-2006, dopo i problemi degli ultimi anni, il Taranto pu\u00f2 finalmente programmare la stagione senza patemi economici. La nuova propriet\u00e0 si propone di disputare un campionato di vertice, difatti la squadra termina la stagione al secondo posto, qualificandosi ai playoff per la Serie C1. Nella semifinale dei play-off gli ionici affrontano il . All'Arturo Valerio di Melfi sono i lucani a vincere per 3-1; la squadra ionica, per\u00f2, crede ancora nella promozione e una settimana dopo i rossobl\u00f9 battono i lucani per 2-0 grazie alle reti di Emanuele Catania e Andrea Deflorio, che mandano in visibilio lo Iacovone. In finale i tarantini trovano i calabresi del , che hanno superato nell'altra semifinale la : la gara di andata \u00e8 disputata al San Vito di Cosenza e termina 1-1. Nella gara di ritorno il Taranto supera per 1-0 il Rende grazie alla rete siglata nel recupero del secondo tempo da Vincenzo Deliguori, vincendo cos\u00ec i play-off e venendo promosso in C1. \nNella stagione 2006-2007 la societ\u00e0 si prefigge l'obiettivo di disputare un campionato di vertice in Serie C1. Il 27 agosto 2006 si aggiudica il Memorial \"Michele Blasi\", dedicato al figlio prematuramente scomparso del presidente Luigi, superando sia il Potenza sia il .Durante la Coppa Italia, supera al primo turno il Catania (formazione militante in Serie A), mentre \u00e8 eliminato dal Brescia al turno successivo. In campionato la Taranto Sport si classifica al quinto posto, con un bilancio di 15 vittorie, 11 pareggi, 8 sconfitte, 45 gol fatti e 31 subiti, meritando l'accesso ai play-off per la Serie B. In semifinale incontra l', piazzatosi secondo nella stagione regolare. La squadra ionica vince la gara di andata per 1-0 con un gol di Antonio Zito, ma la gara di ritorno \u00e8 vinta per 1-0 dall' con un gol di Vincenzo Moretti su calcio di punizione a pochi minuti dalla fine, risultato che consente ai campani di accedere alla finale play-off in virt\u00f9 del migliore piazzamento in classifica.\nNella stagione 2007-2008 la societ\u00e0 si prefigge l'obiettivo di puntare alla promozione diretta in Serie B. La stagione non parte nel migliore dei modi: in un mercato estivo caratterizzato da pi\u00f9 ombre che luci il Taranto ingaggia in sostituzione di Aldo Papagni il tecnico Adriano Cadregari, che nella precedente stagione ha guidato la squadra Primavera della , ma questi si dimette per motivi personali gi\u00e0 il 18 agosto 2007. Il nuovo tecnico chiamato in sua sostituzione \u00e8 Marco Cari, nella precedente stagione al . In campionato la Taranto Sport si classifica in terza posizione accedendo ai play-off. Dopo aver battuto in semifinale il Crotone, \u00e8 sconfitta in finale dall' (andata 0-0; ritorno 2-1).\nNel campionato 2008-2009 il Taranto fissa subito l'obbiettivo della promozione, cercando di riguadagnare i play-off tramite un utile piazzamento in campionato. Questa stagione, per\u00f2, \u00e8 meno brillante del previsto, anzi il Taranto si ritrova per lungo tempo costretto a lottare per evitare i play-out. I deferimenti della Procura Federale a seguito delle molteplici inadempienze finanziarie nei confronti di ex tesserati inducono il Presidente Luigi Blasi a nominare direttore generale della societ\u00e0 Giuseppe Iodice, ex Napoli e Salernitana. Giunto al capezzale della societ\u00e0 nel mese di marzo del 2009, grazie all'esperienza accumulata negli anni e alla sapiente opera professionale, Iodice evita alla squadra gravi penalizzazioni in classifica che avrebbero costretto gli ionici ai play-out. All'ultima giornata, vincendo per 3-2 in trasferta contro il , il Taranto evita i play-out e chiude al nono posto in classifica.\nAnni duemiladieci.\nEra D'Addario.\nIl 6 settembre 2009 Enzo D'Addario, imprenditore tarantino operante nella commercializzazione online di automobili, rileva il 100% della societ\u00e0 da Luigi Blasi dopo una brevissima parentesi di co-presidenza. Divergenze di programmi fanno s\u00ec che a inizio campionato siano consensualmente rescissi prima il contratto del direttore sportivo Danilo Pagni e poi quello del direttore generale Giuseppe Iodice.\nL'obiettivo dichiarato del neo-proprietario rossoblu \u00e8 di conquistare la promozione in Serie B, pertanto \u00e8 costruita una rosa sulla carta molto competitiva. In societ\u00e0 entra a far parte Evaristo Beccalossi nel ruolo di consulente esterno e personale del presidente. Come tecnico \u00e8 ingaggiato l'esperto Piero Braglia, ma la sua avventura in riva allo Ionio dura poco. Infatti, dopo la sconfitta interna contro la alla quinta giornata e un inizio di campionato un po' a rilento, egli \u00e8 esonerato e sostituito da Giuseppe Brucato. Nel prosieguo del campionato il Taranto delude molto le attese iniziali, disputando un campionato altalenante anche a causa di altri avvicendamenti in panchina. All'inizio del girone di ritorno, dopo la sconfitta esterna con il , l'allenatore Brucato \u00e8 sostituito da Francesco Dellisanti, alla terza esperienza sulla panchina ionica e fino a quel momento allenatore della Berretti. Con lui la squadra ottiene una striscia di risultati positivi che portano il Taranto a ridosso della zona play-off, ma, a causa di divergenze con il presidente D'Addario, Dellisanti decide di dare le dimissioni. Lo sostituisce l'esordiente Francesco Passiatore, affiancato da Gianpaolo Spagnulo, essendo il primo sprovvisto di patentino. Il tecnico tarantino non riesce a portare la squadra ai play-off nelle ultime giornate e il Taranto chiude il campionato all'ottavo posto. Dopo la fine del torneo di Prima Divisione, la societ\u00e0 modifica la propria denominazione ufficiale in \"A.S. Taranto Calcio\".\nNella stagione 2010-2011 l'obiettivo del Taranto \u00e8 quello di centrare i play-off. Valentino Angeloni \u00e8 designato consulente di mercato e personale del presidente D'Addario. Nella scelta del tecnico il presidente prende la decisione di far tornare l'allenatore Brucato, esonerato nella stagione precedente. Tuttavia questa rinnovata fiducia non \u00e8 ripagata dai risultati. Infatti, dopo un inizio di campionato non ottimale, il tecnico Brucato \u00e8 nuovamente sollevato dall'incarico all'undicesima giornata, dopo la sconfitta in casa contro il .\nCome suo successore, D'Addario decide di scommettere contro lo scetticismo della piazza sull'esordiente Davide Dionigi, ex calciatore rossoblu della gestione Blasi. Stavolta la scelta si dimostra azzeccata. Il nuovo tecnico porta fiducia e serenit\u00e0 nell'ambiente e gli ionici disputano un buon campionato grazie anche al mercato di riparazione, in cui la rosa \u00e8 rimpinguata nei ruoli carenti. Tra i risultati ottenuti si segnala quello di aver interrotto alla ventottesima giornata l'imbattibilit\u00e0 della corazzata , sconfitta allo Iacovone per 2-1, Nocerina che al termine della stagione conquista la promozione diretta in Serie B. Il Taranto termina il campionato al quarto posto e si qualifica ai play-off. In semifinale affronta l'Atletico Roma. All'andata perde in casa per 1-0; nella gara di ritorno al Flaminio c'\u00e8 un esodo di oltre 3 000 tifosi tarantini che credono nell'impresa. Il Taranto deve vincere con almeno due gol di scarto per accedere alla finale. La gara \u00e8 molto avvincente e piena di emozioni: a pochi minuti dalla fine gli ionici sono in vantaggio per 3-1, risultato che sta bene agli uomini di Dionigi, ma quando sta per incominciare il recupero i capitolini siglano il secondo gol e, nonostante la sconfitta per 3-2, accedono in finale per il miglior piazzamento in classifica. Malgrado la beffa e il conseguente mancato approdo alla finale, questa gara rimarr\u00e0 una delle sfide memorabili della storia del Taranto.\nNella stagione 2011-2012 gli ionici sono inseriti nel girone A della Lega Pro Prima Divisione. Il tecnico Dionigi \u00e8 confermato e la rosa \u00e8 praticamente quella della stagione precedente, fatti salvi gli arrivi di alcuni elementi. Prima dell'inizio della stagione al Taranto \u00e8 comminato un punto di penalit\u00e0 per presunta responsabilit\u00e0 oggettiva in merito a una partita della stagione precedente (Taranto- 3-1). La societ\u00e0, nonostante le alte probabilit\u00e0 di successo, decide di non fare ricorso a questo provvedimento.\nI tarantini lottano per la promozione diretta e trascorrono, dopo l'inizio del campionato, due settimane in testa alla classifica. In seguito il Taranto \u00e8 impegnato in un testa a testa con la , la quale resta al primo posto per la maggior parte del campionato. Problemi di natura economica minano il cammino dei rossobl\u00f9: le difficolt\u00e0 finanziarie delle aziende del presidente D'Addario influiscono anche sulle casse della societ\u00e0 e non sempre gli stipendi possono essere pagati in tempo; durante la stagione, a causa di queste inadempienze economiche, al club sono sottratti dalla giustizia sportiva 6 punti in classifica. Gli umbri, al termine del campionato, centrano la promozione diretta con 65 punti. Il Taranto, malgrado i 7 punti di penalizzazione, conclude al secondo posto con 63 punti e accede ai play-off con i favori dei pronostici. Il club pugliese, infatti, risulta non solo la miglior difesa del girone, ma di tutti i campionati professionistici d'Italia, con soli 16 gol subiti. In semifinale affronta la Pro Vercelli, classificatasi quinta nella stagione regolare. L'andata in Piemonte vede i rossob\u00f9 sconfitti per 2-1. Nella gara di ritorno, giocata una settimana dopo allo Iacovone, ai tarantini basterebbe vincere con qualsiasi risultato, ma gli uomini di Dionigi non riescono ad andare oltre lo 0-0 e cos\u00ec mancano nuovamente l'approdo alla finale per la promozione in Serie B.\nIl 30 giugno 2012 il presidente Enzo D'Addario rinuncia a presentare la domanda di iscrizione alla Lega Pro Prima Divisione, sancendo la fine della societ\u00e0.\nTaranto F.C. 1927, la societ\u00e0 fondata e partecipata dai tifosi.\nIl 20 luglio 2012, presso lo studio del notaio Riccardo Frascolla, \u00e8 costituita tra l'A.P.S. Fondazione Taras 706 a.C. (un \"supporters' trust\" composto dai tifosi del Taranto) e Gianluca Sostegno la societ\u00e0 sportiva Taranto Football Club 1927 s.r.l. Claudio Andriani, rappresentante della fondazione, viene nominato presidente. Il 6 agosto 2012 una cordata di imprenditori tarantini entra nel capitale sociale e il Taranto F.C. 1927 \u00e8 iscritto, come previsto dal Lodo Petrucci, nel Campionato Nazionale Dilettanti e assegnato al girone H. Per la prima volta nella storia del Taranto \u00e8 prevista la partecipazione attiva dei tifosi con una quota nel capitale sociale e dei diritti particolari sanciti dallo statuto del club a tutela degli stessi tifosi. Il 9 agosto 2012 \u00e8 ufficializzato il nuovo organigramma societario, con Elisabetta Zelatore presidente. \u00c8 la prima donna a ricoprire la massima carica nella storia del calcio tarantino.\nIl 18 agosto 2012 \u00e8 ufficializzato l'ingaggio dell'allenatore Tommaso Napoli, con Gilberto D'Ignazio Pulpito nelle vesti di allenatore in seconda. Il capitano della gestione precedente, Fabio Prosperi, decide di restare a Taranto, pur scendendo di due categorie.\nIn societ\u00e0 \u00e8 designato Antonio Borsci come direttore generale. Per lui si tratta di un ritorno, dato che ha gi\u00e0 fatto parte della compagine ionica nelle vesti di direttore sportivo durante la presidenza Papalia, tra la fine degli anni '90 e l'inizio del nuovo millennio. Per la costruzione della rosa \u00e8 scelto Giuseppe Tambone nel ruolo di consulente di mercato. I rossobl\u00f9 tornano a disputare la Serie D a 12 anni di distanza dall'ultima partecipazione. L'esordio del \"nuovo\" Taranto in campionato avviene il 2 settembre 2012 sul campo del , con al seguito circa 500 tifosi tarantini. La gara sar\u00e0 sospesa sull'1-0 per gli ionici per un malore all'arbitro e ripetuta il 12 settembre con vittoria tarantina per 2-0. Le sconfitte contro Gladiator, e Bisceglie lasciano perplessa la nuova societ\u00e0, cos\u00ec, dopo il pareggio casalingo contro il Sant'Antonio Abate, si decide di sollevare dall'incarico l'allenatore Napoli. Nei giorni successivi la conduzione tecnica della squadra \u00e8 affidata a Giacomo Pettinicchio, allenatore della Berretti con ottimi risultati nell'annata precedente. L'organico costruito si dimostra lacunoso e alquanto incompleto, pertanto nel mercato di riparazione si interviene decisamente per rinforzare la rosa per far s\u00ec che il Taranto disputi un campionato dignitoso. Nel girone di andata, infatti, gli ionici si posizionano nella parte destra della classifica, a ridosso della zona play-out. Nel frattempo il consulente di mercato Tambone interrompe il rapporto di collaborazione e il direttore generale Borsci rassegna le proprie dimissioni per vedute diverse con la propriet\u00e0. Al suo posto arriva Domenico Pellegrini, anch'egli con un passato da dirigente nel Taranto, a cui viene affidata anche la parte tecnica. Il 4 febbraio 2013 si registra un cambio alla guida della societ\u00e0. A causa di dissapori tra i vari soci, l'incarico di presidente passa infatti a Fabrizio Nardoni (assessore alle politiche agricole della Regione Puglia), che sostituisce il presidente Zelatore. La squadra, grazie pure al mercato di riparazione, in cui spicca l'arrivo del bomber argentino Hernan Molinari, cambia marcia e disputa un buon girone di ritorno, per poi concludere il campionato al settimo posto in classifica dopo una prima parte di stagione sottotono.\nLa stagione 2013-2014 parte con programmi ambiziosi di disputare un campionato di vertice. Alessandro De Solda diventa il nuovo direttore sportivo, mentre la scelta del tecnico ricade su Vincenzo Maiuri. In societ\u00e0 arriva l'imprenditore Mario Petrelli, che diventa vice-presidente del club. La rosa \u00e8 rinforzata a dovere, in linea con le ambizioni di essere protagonisti e di giocarsela per la vittoria finale, ma l'inizio non \u00e8 dei migliori. Due vittorie, tre pareggi e due sconfitte sono il bilancio delle prime sette giornate di campionato e la vetta della classifica \u00e8 gi\u00e0 abbastanza distante. Il 13 ottobre 2013, dopo un pareggio in casa con il San Severo (1-1), Maiuri viene esonerato, e con lui anche il ds Alessandro De Solda.\nIl 16 ottobre 2013 il Taranto ufficializza come allenatore della prima squadra Aldo Papagni, che torna sulla panchina ionica a 6 anni dalla sua prima esperienza tarantina. Con il cambio in panchina i risultati migliorano e il Taranto, specialmente nel girone di ritorno, riesce a mettersi in piena corsa per la promozione. La stagione entra nel vivo il 30 marzo 2014, quando \u00e8 in programma lo scontro diretto con la capolista , maggiore antagonista per il salto di categoria. Lo Iacovone \u00e8 una bolgia e vede la vittoria per 1-0 dei pugliesi, che cos\u00ec accorciando le distanze in classifica dai lucani. Nella giornata successiva i tarantini vincono in trasferta sul difficile campo del e, approfittando del turno di riposo del Matera, raggiungono il primo posto, mentre la domenica successiva ottengono un'altra vittoria importante per lo sprint finale. Tre giorni dopo \u00e8 in programma un turno infrasettimanale, dove stavolta sono gli ionici al riposo forzato: il Matera, grazie a una vittoria casalinga, aggancia il Taranto al primo posto. Il 27 aprile 2014 si gioca la penultima giornata di campionato, con il Taranto di scena in casa del . Gli ionici si fanno raggiungere per due volte dai campani e il match finisce 2-2, mentre il Matera vince in trasferta e si porta al primo posto solitario a +2. I rossobl\u00f9 vincono in casa per 3-0 all'ultima giornata, ma la vittoria risulta inutile ai fini della classifica, visto che i lucani vincono in casa con il medesimo risultato e vengono promossi in Lega Pro. Il Taranto disputa cos\u00ec i play-off, dove elimina prima il Marcianise (3-2) e poi il Monopoli (1-1 dts), superando il turno contro i biancoverdi per via del miglior piazzamento in classifica. I tarantini accedono nella fase nazionale dei play-off, dove sono battuti in casa dall' (0-1).\nIl caso Miale e la tentata combine Taranto-Matera.\nSul finale della stagione 2013-2014 il presidente del Taranto Fabrizio Nardoni al termine dell'incontro casalingo con il Matera, valido per la 29\u00aa giornata e vinto 1-0 dai rossobl\u00f9, denunci\u00f2 ai media un tentativo di combine ai danni degli ionici. \nUn ex dirigente rossobl\u00f9, Alessandro De Solda (non pi\u00f9 tesserato del Taranto da mesi) aveva tentato di \"avvicinare\" il giocare Claudio Miale per combinare l'incontro con i lucani ma il giocatore, con grande onest\u00e0, aveva informato la societ\u00e0 che si era messa subito in contatto con i legali e denunciato l'accaduto alla FIGC prima dell'incontro.\nIl campionato si concluse con il Matera promosso con due punti di vantaggio proprio sui rossobl\u00f9 ma la vicenda ebbe inevitabili strascichi giudiziari. A seguito delle indagini condotte dai rappresentanti federali la societ\u00e0 lucana a distanza di un anno venne deferita per illecito sportivo e alla conclusione del dibattimento condannata dal Tribunale Federale per responsabilit\u00e0 oggettiva con 4 punti di penalizzazione da scontare nel campionato successivo, 3 anni di inibizione e 50.000\u20ac di ammenda al patron Saverio Columella e 3 anni di inibizione e 50.000\u20ac di ammenda ad Alessandro De Solda.\nLa pena a carico della societ\u00e0 materana venne poi ridotta a 2 punti di penalizzazione dalla Corte Federale d'appello mentre le condanne ai singoli vennero confermate.\nIl Matera tent\u00f2 di far annullare del tutto la sanzione per Columella, e quindi i due punti residui di penalizzazione alla societ\u00e0, il 5 maggio 2016. Presso il tribunale di Taranto infatti parallelamente al processo sportivo si era aperto il processo penale per corruzione sportiva a carico degli imputati Columella e De Solda. I legali del patron lucano chiesero di anticipare il giudizio sul proprio assistito stralciando la sua posizione da quella dell'altro imputato. Ci\u00f2 perch\u00e9 in caso di proscioglimento del patron la societ\u00e0 lucana avrebbe potuto chiedere alla giustizia sportiva di far decadere la sentenza di penalit\u00e0 alla propria squadra in vista del finale di stagione che vedeva il Matera impegnato nella lotta play-off per la promozione in serie B. La richiesta venne per\u00f2 eccepita per vizio di notifica dai legali del Taranto e dell'Aps Fondazione Taras e il giudice dando loro ragione rinvi\u00f2 il dibattimento al 6 ottobre 2016. Nello stesso dibattimento la societ\u00e0 del Taranto si costitu\u00ec parte civile contro gli imputati per chiedere il risarcimento dei danni.\nLa vicenda giudiziaria si concluse con la sentenza di condanna da parte del Tribunale di Taranto per De Solda, che aveva patteggiato, e l'assoluzione di Columella per mancanza di prove certificando cos\u00ec l'avvenuto tentativo di corruzione ai danni di un calciatore del Taranto da parte di un intermediario ma senza individuare con prove solide il vero beneficiario nonch\u00e9 mente e mandante del tentativo di combine. In parole povere, \u00e8 stato accertato che qualcuno cerc\u00f2 di aggiustare quella partita ma non esistono prove per esplicitare penalmente ci\u00f2 che invece la Giustizia Sportiva, pur se in colpevole ritardo e senza risarcimenti, ha pienamente riconosciuto.\nEra Campitiello.\nIl 29 luglio 2014, dopo lunghe trattative, Domenico Campitiello, imprenditore campano comproprietario del club pallamanistico , rileva il 51% della societ\u00e0 dalla cordata tarantina presieduta da Nardoni e diventa cos\u00ec azionista di maggioranza. La nuova propriet\u00e0 tenta l'immediata risalita presentando domanda di ripescaggio nel campionato di Lega Pro 2014-2015 nel cui organico era rimasto vacante un posto ma la F.I.G.C. il 5 settembre delibera il ripescaggio dell'Arezzo posizionato meglio dei rossobl\u00f9 nella graduatoria, e che ironia della sorte aveva eliminato proprio il Taranto dai play-off.\nIl Taranto riparte quindi per la terza stagione consecutiva dalla serie D, inserito nel girone H. La nuova compagine societaria viene ulteriormente rafforzata con la ricapitalizzazone operata da Campitiello che al 31 ottobre 2014 lo porta a detenere il 92% delle quote, mentre alla Fondazione Taras rimane il 5%. Nel nuovo organigramma Francesco Montervino viene designato come Direttore Sportivo, mentre la prima squadra viene affidata a Massimiliano Favo. Quest'ultimo viene esonerato il 19 gennaio 2015 per i risultati non in linea con le ambizioni di promozione della societ\u00e0 dopo la sconfitta del Taranto a Cava de' Tirreni.\nAl suo posto viene chiamato Pierfrancesco Battistini, che dal 20 gennaio 2015 assume la guida della prima squadra e subito inverte la tendenza ottenendo buoni risultati e rilanciando la squadra nei piani alti della classifica. Tuttavia nella settimana pi\u00f9 importante della stagione che precede la sfida alla capolista Fidelis Andria, si verifica un vero e proprio terremoto societario che azzera quasi tutte le cariche. Il 23 marzo il ds Montervino lascia il suo incarico a causa di lunghe incomprensioni con la presidenza, e per solidariet\u00e0 nel giro di pochi giorni si dimettono anche l'allenatore Battistini, tutto lo staff tecnico e il Direttore Generale Domenico Napoli. In piena emergenza il 24 marzo 2015 Campitiello nomina allenatore il tarantino Michele Cazzar\u00f2, gi\u00e0 vice di Battistini. Il presidente incontra la squadra e rassicura i tifosi circa la sua intenzione di proseguire la sua esperienza in riva allo Ionio.\nI rossobl\u00f9 concludono la stagione al secondo posto, a 5 lunghezze dall'Andria capolista, dopo un girone di ritorno che li ha visti recuperare 15 punti e 5 posizioni. I play-off terminano con l'eliminazione nella semifinale della fase nazionale dopo la sconfitta per 3-1 a Sestri Levante.\nIl 16 giugno 2015 attraverso un comunicato ufficiale Domenico Campitiello lascia la carica di presidente rossobl\u00f9 e mette in vendita la societ\u00e0. Le quote vengono cedute alla A.p.s. Fondazione Taras 706 a.C. che in questo modo diviene titolare del 97% delle quote del club. Viene nominato presidente l'avvocato Gianluca Mongelli, gi\u00e0 socio della stessa societ\u00e0 in proprio e come rappresentante del Gruppo Mariano Gold Bank, di Valenza(Al).\nIl ritorno del duo Zelatore-Bongiovanni.\nIl 29 luglio 2015, non andata a buon fine la trattativa con un gruppo di imprenditori locali, Elisabetta Zelatore e Antonio Bongiovanni acquistano il 90% delle quote della societ\u00e0, tornando al timone del club dopo due stagioni di assenza. Per la gestione tecnica viene deciso di richiamare il direttore sportivo Montervino e di confermare l'allenatore Cazzar\u00f2. La nuova societ\u00e0 tenta immediatamente la carta del ripescaggio in Lega Pro, ma senza successo, cosicch\u00e9 nella stagione 2015-2016 il Taranto riparte dalla Serie D per il quarto anno di fila.\nNel 2015-2016 la squadra vive di alti e bassi e all'undicesima giornata, dopo la sconfitta in trasferta contro l'Aprilia, l'allenatore Michele Cazzar\u00f2 viene esonerato. Al suo posto arriva l'esperto Salvatore Campilongo, a cui viene data carta bianca sul mercato di riparazione. La squadra viene rinforzata con l'arrivo di tanti nuovi elementi, soprattutto nel reparto avanzato. Il girone di andata \u00e8 abbastanza deludente e si chiude al quinto posto, a 6 punti dalla vetta della classifica. Il rendimento nell'inizio del girone di ritorno non migliora e la sconfitta a Francavilla Fontana contro la capolista fa sprofondare i rossobl\u00f9 a 10 punti dalla vetta.\nLa dirigenza, insoddisfatta dei risultati, raggiunge un accordo con Campilongo per la risoluzione consensuale del contratto; alla guida degli ionici viene richiamato Cazzar\u00f2. Il Taranto cambia marcia e inizia una rimonta che lo porta a chiudere il campionato al secondo posto a tre punti dalla vetta, sfiorando lo spareggio per la promozione con la Virtus Francavilla, che sale per la prima volta in Lega Pro. I rossobl\u00f9 accedono ai play-off, dove vengono eliminati in semifinale dal , piazzatosi quinto nella stagione regolare.\nPer la stagione 2016-2017 viene ingaggiato il tecnico Aldo Papagni, gi\u00e0 due volte alla guida del Taranto, con all'attivo una promozione in Serie C1, un play-off per la promozione in Serie B e un secondo posto in Serie D. Francesco Dellisanti, anch'egli in passato allenatore degli ionici, diventa responsabile dell'area tecnica. Aldo Roselli entra nei quadri dirigenziali con la carica di direttore generale. La societ\u00e0 presenta domanda di ripescaggio in Lega Pro, la seconda della gestione Zelatore-Bongiovanni, domanda che questa volta ha esito positivo. Il ritorno in Lega Pro dei rossobl\u00f9, ripescati a completamento organici, avviene ufficialmente il 4 agosto 2016, dopo ben quattro anni di assenza dalla terza serie italiana.\nIl girone meridionale si presenta molto competitivo, con diverse sfide affascinanti che evocano vecchi ricordi. L'obiettivo dell'annata 2016-2017 \u00e8 quello di raggiungere una tranquilla salvezza. L'inizio nel campionato professionistico \u00e8 soddisfacente, con la squadra che nelle prime giornate si piazza nella zona medio-alta della classifica, ma alcune prestazioni poco convincenti lasciano strascichi. All'indomani della sconfitta di Catanzaro dell'ottava giornata l'allenatore Papagni, alla soglia delle 100 presenze sulla panchina ionica, viene esonerato.\nIn sua sostituzione viene scelto Fabio Prosperi, ex difensore e capitano storico del Taranto, al suo esordio su una panchina di prima squadra. Inizialmente allena grazie a una deroga, essendo sprovvisto di patentino per poter allenare in Lega Pro, e viene successivamente affiancato da Pantaleo De Gennaro dopo le dimissioni di Dellisanti per motivi personali. In societ\u00e0 viene chiamato l'esperto dirigente Fabrizio De Poli nel ruolo di General Manager, con il compito di rinforzare la rosa durante il mercato di riparazione. Tuttavia il rendimento della squadra dopo l'avvicendamento in panchina non porta i suoi frutti e i risultati sono sempre pi\u00f9 negativi: gli ionici si ritrovano nei bassifondi della classifica in piena lotta per non retrocedere. Nel mese di gennaio ci sono vari acquisti e cessioni, ma alla chiusura del mercato di riparazione la rosa sembra essersi pi\u00f9 indebolita che rinforzata.\nDopo la ventiquattresima giornata, nel derby contro la Fidelis Andria, da cui il Taranto esce sconfitto per 2-1 nei minuti finali, la societ\u00e0 prende la decisione di un nuovo cambio in panchina. Prosperi-De Gennaro vengono esonerati e in loro sostituzione viene ufficializzato l'ingaggio di Salvatore Ciullo. Il primo impegno del neo tecnico \u00e8 proibitivo: allo Iacovone arriva la capolista Foggia, per un'altra sfida molto sentita dai tifosi per via della rivalit\u00e0. Contro ogni pronostico della vigilia, per\u00f2, i rossobl\u00f9 vincono per 2-0 e nelle giornate successive, sulle ali del ritrovato entusiasmo, arrivano altri risultati positivi che portano il Taranto fuori dalla zona play-out. In citt\u00e0 si inizia a credere di poter raggiungere la salvezza pi\u00f9 agevolmente. Dopo questa striscia positiva arrivano, per\u00f2, due sconfitte negli scontri diretti contro Akragas e Messina. Nelle ore successive alla sconfitta di Messina, il 22 marzo 2017, dopo la ripresa degli allenamenti, viene denunciato l'episodio di un gruppo di persone che aggrediscono fisicamente i calciatori rossobl\u00f9, facendo irruzione nel campo B dello Iacovone. I pi\u00f9 bersagliati sono il portiere Roberto Maurantonio e i difensori Mariano Stendardo ed Errico Altobello. I tre calciatori presentano dei certificati medici con prognosi di diverse settimane e la loro esperienza a Taranto finisce di fatto dopo questo spiacevole avvenimento. La squadra, sotto shock, accusa un crollo nell'ultimo mese e mezzo di campionato e chiude addirittura all'ultimo posto in classifica, con conseguente retrocessione in Serie D con una giornata di anticipo. Dura dunque una sola stagione il ritorno degli ionici tra i professionisti e si conclude una delle annate pi\u00f9 negative e turbolente del calcio tarantino, nell'anno in cui si celebrano i 90 anni del club.\nDopo l'amara retrocessione, il duo Zelatore-Bongiovanni, nonostante i malumori della tifoseria, decide di restare alla guida del Taranto, programmando rapidamente la stagione 2017-2018 con l'ingresso nella dirigenza dell'imprenditore umbro Roberto Damaschi. Come Direttore Sportivo viene scelto Luigi Volume, gi\u00e0 dirigente ionico durante la gestione Nardoni. Nel ruolo di allenatore viene ingaggiato Francesco Cozza. Il 26 luglio 2017 i soci di maggioranza comunicano la decisione di mettere il club in vendita al prezzo simbolico di un euro a causa del perdurare del clima di mancanza di fiducia nei loro confronti da una parte della tifoseria. Nei giorni successivi, dopo aver ricevuto attestati di stima, decidono di tornare sui loro passi e di proseguire la gestione del club. Il 17 agosto 2017 il direttore generale Aldo Roselli, in procinto di acquisire il 2% delle quote societarie, rassegna le dimissioni per divergenze con la propriet\u00e0. La rosa viene completamente rivoluzionata con l'intento di centrare una pronta risalita nei professionisti. Il Taranto, per la decima volta nella sua storia, partecipa al massimo campionato dilettantistico.\nDopo aver perso in casa contro la Sarnese e di aver racimolato tre punti nelle prime tre giornate di campionato, viene deciso di sollevare dall'incarico l'allenatore Cozza e di chiamare al suo posto Michele Cazzar\u00f2, che torna nuovamente ad allenare il Taranto. In seguito a tale decisione l'imprenditore Damaschi interrompe il rapporto di collaborazione con Zelatore-Bongiovanni.\nIl rapporto tra societ\u00e0 e tifoseria, gi\u00e0 da tempo compromesso a causa della decisione, tra gli altri, dei gruppi organizzati del tifo di disertare le gare casalinghe in segno di protesta, con il passare delle settimane diventa sempre pi\u00f9 insostenibile. La squadra che ne risente sul campo, allontanandosi, dopo sole poche giornate di campionato, dalle zone alte della classifica. Conseguentemente sono esclusi alcuni calciatori non ritenuti pi\u00f9 utili al progetto tecnico. L'A.P.S. Fondazione Taras 706 a.C., all'indomani del Consiglio di Amministrazione del Taranto svoltosi il 17 ottobre 2017, rende pubblica la disponibilit\u00e0 dei soci di maggioranza di cedere le loro quote societarie, impegnandosi a intavolare un dialogo con gli interlocutori pi\u00f9 attendibili.\nIl ritorno di Giove.\nIl 24 ottobre 2017, dopo alcune manifestazioni di interesse, tramite un comunicato ufficiale il duo Zelatore-Bongiovanni annuncia di aver raggiunto l'accordo con Massimo Giove per la cessione delle quote del Taranto di loro propriet\u00e0 (92%). L'accordo viene siglato tre giorni dopo da un notaio. L'imprenditore tarantino, gi\u00e0 socio di minoranza del Taranto di Pieroni, torna a ricoprire la carica di presidente del sodalizio ionico dopo 15 anni. Il nuovo proprietario avvia un percorso di normalizzazione tentando di riavvicinare la tifoseria delusa alla squadra. Incontra dapprima i gruppi organizzati, i quali, pur non osteggiando il nuovo corso, mostrano scetticismo e freddezza a causa dei trascorsi di Giove nella societ\u00e0 di Pieroni, che manc\u00f2 in modo controverso la promozione in Serie B nella finale dei play-off del 2001-2002 contro il . Nei primi mesi non sono idilliaci neanche i rapporti con il direttivo della Fondazione Taras, per via di alcune incomprensioni sul reale progetto che ha in mente il presidente per il club. Nel mercato di riparazione la squadra viene in parte rivoluzionata e, grazie ai nuovi innesti, migliora nel gioco e nei risultati. Sono adottati prezzi popolari in occasione degli incontri pi\u00f9 importanti per invogliare la gente a tornare allo stadio. Sul versante societario comincia, invece, l'opera di ristrutturazione interna, con la rimozione dall'incarico del direttore sportivo Luigi Volume, sostituito dall'avvocato Gino Montella, gi\u00e0 dirigente del Taranto durante la prima esperienza di Giove come presidente. Il Taranto, pur non riuscendo a rientrare nella lotta per la promozione, chiude il campionato al quarto posto, qualificandosi di conseguenza ai play-off. Nella semifinale affronta in trasferta l'Altamura, piazzatosi davanti al Taranto di un punto. In terra murgiana i rossobl\u00f9 si impongono per 2-0 e si qualificano per la finale. Nell'atto conclusivo della stagione il Taranto \u00e8 impegnato contro la , reduce dal secondo posto in campionato. In Campania i tarantini escono sconfitti per 3-1. La Cavese si aggiudica dunque la vittoria dei play-off del girone H.\nIl presidente Giove \u00e8 rapidamente operativo per programmare la stagione 2018-2019. Dopo un periodo di riflessione viene deciso di confermare Michele Cazzar\u00f2 alla guida del Taranto. Le aspettative sono sempre ambiziose, e le intenzioni sono quelle di fare una stagione da protagonisti tentando il salto di categoria. Vengono trattenuti diversi calciatori che si sono messi in luce nell'ultimo campionato, con l'aggiunta di un mix di giovani promettenti ed esperti. Tuttavia il 27 agosto 2018, a poche settimane dall'inizio del campionato, la societ\u00e0, a causa di prestazioni poco convincenti della squadra durante le amichevoli estive e il sofferto passaggio del turno in Coppa Italia di Serie D, annuncia il cambio della guida tecnica esonerando dall'incarico l'allenatore Cazzar\u00f2. In sua sostituzione viene scelto Luigi Panarelli, an ch'egli tarantino ed ex calciatore rossobl\u00f9, reduce dall'esperienza alla guida dell'Altamura dove ha ottenuto una promozione in serie D.\nIl campionato dei rossobl\u00f9 comincia con un pareggio casalingo contro il neopromosso Bitonto, ma alla 6\u00aa giornata dopo un filotto di risultati positivi si ritrovano al primo posto in solitaria. Tale posizione viene mantenuta solamente una giornata, poich\u00e9 nella gara successiva casalinga contro la Fidelis Andria sotto una pioggia battente e su un campo ai limiti della praticabilit\u00e0, gli ionici escono sconfitti per 3-1. Tra ottobre e novembre il Taranto subisce una flessione, perdendo terreno dalle dirette concorrenti alla lotta promozione. A dicembre la societ\u00e0, non soddisfatta dall'andamento della stagione, decide di intervenire sul mercato rinforzando la squadra con elementi soprattutto esperti e di cedere quelli non ritenuti pi\u00f9 utili al progetto tecnico. La squadra ne giova, e tra la fine del girone di andata e l'inizio del girone di ritorno, il Taranto rifila una striscia di 8 vittorie consecutive (record nel dopoguerra), e rientra prepotentemente nella lotta promozione. Il filotto di vittorie si interrompe nella trasferta di Andria dove in un clima molto acceso riesce a strappare un pareggio nei secondi finali del match. Nella settimana successiva, Il 21 febbraio 2019, come un fulmine a ciel sereno, viene comunicata la decisione del Tribunale Federale Nazionale di comminare alla compagine tarantina un punto di penalizzazione in classifica da scontare nella stagione in corso e l'inibizione di 3 mesi per il presidente Massimo Giove. La vicenda riguarda dei mancati pagamenti di emolumenti a tre calciatori che militavano nel Taranto nella stagione 2016-2017. La societ\u00e0 annuncia immediatamente ricorso per tale decisione, ritenendosi non responsabile alla presunta inadempienza e di aver sempre rispettato le regole. Durante l'attesa per l'esito del ricorso, la squadra subisce una sconfitta esterna contro il Gravina che complica non poco i piani per la vittoria finale del campionato. Il 21 marzo 2019, la Corte D'Appello Federale annuncia di aver accolto parzialmente il ricorso del sodalizio ionico, restituendogli il punto in classifica ma sanzionando con l'inibizione il presidente Massimo Giove per 2 mesi con un'ammenda di 1 000 euro. Il Taranto si porta a -6 dal primo posto e ottiene poi due vittorie, ma alla 30\u00aa giornata subisce una sconfitta esterna a Francavilla in Sinni che compromette le ambizioni di vittoria finale. Alla terzultima giornata il Taranto, ormai aritmeticamente fuori dalla lotta promozione, affronta in trasferta la sorpresa , a cui basta un punto per la promozione. Durante il rientro negli spogliatoi per l'intervallo, tre calciatori del Taranto vengono aggrediti fisicamente da uno steward riconducibile alla societ\u00e0 lucana e condotti in ospedale. Dopo molta attesa, in un clima teso, si decide di proseguire la gara, che termina a reti inviolate, con il Picerno che conquista la prima storica promozione in Serie C. Nell'immediato dopo gara, per i fatti avvenuti alla fine del primo tempo, la societ\u00e0 del Taranto preannuncia ricorso per richiedere la vittoria a tavolino, ma il giudice sportivo omologa il risultato e sanziona il Picerno con una giornata di squalifica dell'impianto casalingo e con un'ammenda di 3 000 euro. All'attaccante ionico Antonio Croce vengono invece inflitte tre giornate di squalifica per aver reagito all'aggressione subita da alcuni compagni di squadra. La societ\u00e0 del Taranto presenta ricorso d'urgenza alla Corte Federale d'Appello, presentando una documentazione pi\u00f9 dettagliata sull'accaduto. L'esito, annunciato il 3 maggio 2019, \u00e8 la convalida del risultato dell'incontro, con la penalizzazione di 3 punti in classifica del Picerno, mentre \u00e8 ridotta a 2 giornate la squalifica dell'attaccante Antonio Croce. I rossobl\u00f9 restano terzi e comunque impossibilitati a raggiungere la vetta, trovandosi a -4 dai lucani ad una sola giornata dal termine del campionato. Nell'ultima giornata il Taranto perde in trasferta per 2-1 contro il e chiude al terzo posto con 71 punti nel girone H della Serie D, qualificandosi ai play-off. In semifinale affronta allo Iacovone il Bitonto e si impone per 2-1, ottenendo l'accesso alla finale contro il , classificatosi secondo in campionato. I foggiani dominano la gara e battono i rossobl\u00f9 per 5-1, risultato che causa l'esonero dell'allenatore Panarelli.\nIl presidente Giove, sicuro di aver posto finalmente le basi per il salto di categoria grazie anche al lavoro svolto dal direttore generale Montella che ha ricreato entusiasmo nella piazza, ingaggia come nuovo allenatore Nicola Ragno, specialista di promozioni e accolto con grande entusiasmo dalla tifoseria, mentre il nuovo direttore sportivo diventa Franco Sgrona. L'ambizione non tanto nascosta \u00e8 quella di provare a vincere il campionato. Viene allestita una squadra molto competitiva, in grado di giocarsela per la vittoria finale, con la conferma di buona parte dei big della stagione precedente. Si registra tra gli altri il ritorno di Giuseppe Genchi, dove nella sua prima esperienza in riva allo Ionio ha siglato oltre 50 reti in due stagioni, rientrando di diritto tra i bomber pi\u00f9 prolifici della storia del club. Ma l'inizio di campionato per i rossoblu si presenta al di sotto delle aspettative, perdendo in casa nei minuti finali per 1-0 alla 1\u00aa giornata nel derby contro il Brindisi. Il rendimento della squadra resta altalenante, e dopo la netta sconfitta in trasferta per 3-0 contro il Bitonto all'8\u00aa giornata, la societ\u00e0 prende la decisione di sollevare dall'incarico l'allenatore Ragno, con un bilancio di 4 vittorie e 4 sconfitte.\nAnni duemilaventi.\nLo rimpiazza il rientrante Panarelli, a cui viene nuovamente affidata la guida tecnica. La squadra reagisce, e il cambio in panchina sembra dare gli effetti sperati, ottenendo 4 vittorie consecutive, ma successivamente ricade in un trand di risultati negativi e si allontana dalla lotta per la promozione. Il 1\u00ba dicembre 2019 il presidente Massimo Giove, dopo la sesta sconfitta in campionato, sul campo del Fasano, rassegna le proprie dimissioni, poi successivamente ritirate. La troppa tensione in societ\u00e0 inizia a mietere le prime vittime: prima il ds Sgrona dove al suo posto viene ingaggiato Vincenzo De Santis, poi prima della sosta natalizia lascia anche il Direttore Generale Montella, ormai inviso da una parte della tifoseria forse pagando anche colpe non sue. La societ\u00e0 decide di ridimensionare i programmi, e durante il mercato di riparazione cede alcuni dei migliori calciatori in rosa, tra cui a sorpresa anche il capitano Stefano D'Agostino. Nell'ambiente c'\u00e8 ormai scoramento, e le presenze allo stadio sono sempre pi\u00f9 poche. I gruppi organizzati cominciano una contestazione ad oltranza contro il presidente, ed anche il neo ds De Santis \u00e8 vittima di azioni intimidatorie. Il 9 marzo 2020 vengono sospesi tutti i campionati per la pandemia di COVID-19. I campionati di serie D vengono ufficialmente dichiarati conclusi l'8 giugno dal Consiglio Federale. Il Taranto si piazza al 6\u00ba posto con 40 punti totalizzati in 26 giornate.\nPer la stagione 2020-2021 il presidente Giove decide di affidare la gestione tecnica a Danilo Pagni, salvo poi quest'ultimo risolvere il contratto per motivi personali. In sua sostituzione viene scelto Francesco Montervino, gi\u00e0 direttore sportivo nella citt\u00e0 dei due mari durante le gestioni Campitiello e Zelatore-Bongiovanni. Si registra anche il ritorno di Vittorio Galigani nel ruolo di consulente esterno della societ\u00e0. La panchina viene affidata al giovane tecnico Giuseppe Laterza, reduce da sei anni molto positivi alla guida del Fasano portandolo dalla Promozione alla Serie D. La rosa viene in buona parte rivoluzionata. Pochi calciatori della stagione precedente vengono riconfermati, e nonostante lo scetticismo generale sul reale valore della rosa allestita e di una parte della tifoseria che chiede con fermezza un immediato cambio di propriet\u00e0, le ambizioni sono sempre quelle di disputare un campionato importante e giocarsela per le prime posizioni, mantenendo un basso profilo. \nA causa della pandemia di Covid-19, il proseguimento del campionato rischia pi\u00f9 volte di essere compromesso, ma nonostante ci\u00f2 la squadra riesce a ben figurare durante l'avvio di stagione trovandosi stabilmente in zona play-off. Il 23 dicembre, dopo una vittoria di misura a Nard\u00f2, chiude il 2020 calcistico capolista in condominio con Sorrento e Casarano. All'inizio del nuovo anno, con una nota stampa, il club rossobl\u00f9 comunica la positivit\u00e0 al Covid-19 di alcuni componenti del gruppo squadra. Il numero degli esiti positivi \u00e8 superiore a quanto previsto in materia dalla LND, e di conseguenza la societ\u00e0 fa richiesta di rinvio delle due gare previste da calendario. La situazione continua a perdurare nelle settimane successive, e vengono rinviate ulteriori due gare di campionato. Dopo oltre un mese di inattivit\u00e0, la squadra torna in campo il 31 gennaio in occasione della trasferta di Altamura valevole per 14\u00aa giornata. Nel mercato di riparazione si registrano alcune operazioni in entrata e in uscita, tra cui su tutti spicca l'ingaggio di Fernando Tissone, esperto centrocampista argentino con un passato nella massima serie italiana e in campionati esteri. \nNonostante la lunga sosta forzata, la squadra non ne risente sul campo, e comincia ad inanellare risultati positivi in serie. La sconfitta esterna contro il Bitonto pu\u00f2 definirsi episodica, dato che la squadra, acquisiti i dettami tattici di mister Laterza, appare convincente. Tra febbraio e marzo vengono recuperate le quattro gare dei rossobl\u00f9 rinviate per via del Covid: la squadra riesce ad ottenere due vittorie e due pareggi, risultati che portano il Taranto da solo in testa alla classifica, con un discreto vantaggio sulle inseguitrici. Quando l'avversario principale per il salto di categoria sembrava il , si fa avanti con decisione l', reduce da una lunga serie di risultati positivi; i lucani allungano sulle dirette concorrenti, mettendo pressione al Taranto, e paiono lanciate verso un duello finale molto sentito, anche a causa delle frizioni tra i due club risalenti ad un paio di stagioni prima. Il campionato volge quindi alle battute conclusive. Tra la fine di aprile e gli inizi di maggio il Taranto subisce un calo, dovuto ai tanti impegni che la squadra ha affrontato nella seconda parte del campionato e ad alcune indisponibilit\u00e0 di calciatori che hanno concluso anzitempo la stagione, riducendo le scelte del tecnico Laterza, costretto in alcune circostanze, per far fronte agli infortuni, a dover adattare calciatori in ruoli differenti dal solito. L'inaspettata sconfitta interna contro il alla 29\u00aa giornata porta il Picerno ad accorciare le distanze dal primo posto a quattro lunghezze, con una gara da recuperare. Nella tifoseria tarantina cominciano a trasparire le prime preoccupazioni e il timore di subire un'altra delusione, ma gi\u00e0 la domenica seguente la squadra ottiene una preziosa vittoria esterna sul campo del , successo che, unito al contemporaneo pareggio del Picerno, conduce il Taranto ad un parziale +6 in classifica. Tre giorni dopo la squadra melandrina vince in scioltezza il recupero della 28\u00aa giornata e si porta a 3 punti dal primo posto a quattro giornate dal termine. La distanza si riduce ulteriormente dopo la terzultima giornata, quando i rossobl\u00f9 pareggiano in trasferta contro il e vedono il Picerno avvicinarsi in classifica (i lucani sono distanti un solo punto). Alla penultima giornata ospite del Taranto \u00e8 il . L'ultimo impegno casalingo della stagione coincide con il ritorno del pubblico allo Iacovone dopo oltre un anno, anche se in minima parte per le restrizioni da Covid-19. Gli ionici iniziano il match con il piglio giusto e portano a casa la vittoria con il risultato di 4-2, che permette di restare in testa alla classifica con un punto di vantaggio in vista dell'atto conclusivo della stagione. Il 13 giugno 2021 il Taranto \u00e8 impegnato sul campo neutro di Venosa per la sfida contro il , compagine in lotta per un posto nei play-off, mentre i rossobl\u00f9 devono necessariamente vincere per essere certi della promozione. Il match non parte per il verso giusto, con il Lavello che passa in vantaggio nei primi 20 minuti. La squadra tarantina non si abbatte e ribalta lo svantaggio iniziale, tanto che al termine del primo tempo il risultato \u00e8 di 1-2 per il Taranto. Il secondo tempo vede i padroni di casa pervenire al pareggio, ma a pochi minuti dal termine arriva il terzo gol pugliese; il risultato finale \u00e8 di 2-3 per il Taranto, che con 69 punti si posiziona al primo posto del girone H, ottenendo cos\u00ec la promozione in Serie C dopo quattro anni di assenza dal calcio professionistico. L'ultima promozione sul campo risaliva a quindici anni prima; inoltre dopo un ventennio il Taranto torna a chiudere un campionato al primo posto.\nColori e simboli.\nColori.\nFin dalla fondazione nel 1927 il Taranto ha adottato come colori sociali il rosso e blu che campeggiano anche nello stemma cittadino. L'origine di questi colori \u00e8 legata alla storia della citt\u00e0 e al legame con il suo ambiente. Il blu a simboleggiare il mare da cui ha sempre tratto sostentamento e fortune e il rosso per il colore sia del tramonto sia della porpora, per la cui lavorazione, la citt\u00e0 bimare era famosa nell'antichit\u00e0.\nSimboli ufficiali.\nStemma.\nNel corso della sua storia il Taranto ha cambiato pi\u00f9 volte il proprio stemma, anche a causa delle travagliate vicende societarie che ne hanno caratterizzato gli ultimi due decenni.\nLa versione attuale dello stemma \u00e8 stata introdotta nell'estate del 2018 ed \u00e8 stato scelto a seguito di un concorso pubblico online promosso dalla Fondazione Taras tra tifosi e appassionati rossobl\u00f9. Lo stemma vincitore \u00e8 stato presentato in diretta tv e streaming a stampa e tifosi, esso \u00e8 diviso orizzontalmente in tre parti, in alto la scritta Taranto FC in blu su banda bianca, al di sotto due bande, una rossa in alto e una blu in basso con al centro un delfino avvolto a un tridente e la scritta 1927 al di sotto di esso. A giugno 2020 la A.P.S Taras 706 a.C. (nuova denominazione della Fondazione Taras) dona gratuitamente i diritti dello stemma alla societ\u00e0 dopo i riscontri negativi dovuto al nuovo restyling del medesimo.\nInno.\nSe ne ricordano diversi, almeno sette, che hanno scandito la storia del sodalizio rossobl\u00f9 e il pi\u00f9 amato tra essi, dopo un sondaggio effettuato dall'Aps Fondazione Taras, \u00e8 risultato \"Taranto sei grande\" di Franco Guitto, che ha fatto da sfondo ad alcune delle ultime imprese sportive come l'ultima promozione in serie B.\nVi sono poi altre canzoni scritte in omaggio alla squadra come \"Forza Taranto\" (Sauro), \"Assim Pacc\" (Pacefatta), \"Cuore Rossobl\u00f9\" (Franco Cosa), \"Oh oh oh Taranto\" (Tiziano Pacciana), \"Taranto \u00e8\" (Enzo Latanza) e il pi\u00f9 antico \"Taranto rossobl\u00f9\" (Mario Rossi).\nStrutture.\nStadio.\nIl Taranto FC 1927 gioca le partite casalinghe allo Stadio Erasmo Iacovone ex Stadio Salinella dal nome del quartiere cittadino nel quale \u00e8 situato, \u00e8 il maggiore stadio di calcio della citt\u00e0 ed \u00e8 stato inaugurato l'8 dicembre 1965. \u00c8 dedicato al grande fuoriclasse del Taranto scomparso tragicamente nel 1978. Costruito dapprima con tubi di ferro gentile e legno, venne completamente ristrutturato, con la creazione di pilastri in cemento armato, nel 1985. Il 26 aprile 1989 ha ospitato la gara amichevole tra la Nazionale italiana e l'Ungheria (4-0 per gli azzurri).Ha una capienza totale di 28.000 posti ma solo 12.500 sono agibili, sopra quei gradoni c'\u00e8 una delle tifoserie pi\u00f9 calde dell'Italia \nCentro di allenamento.\nIl Taranto FC 1927 svolge le sedute di allenamento all'interno dell'impianto \"Erasmo Iacovone\" nel campo in erba sintetica dello Iacovone B.\nAllenatori e presidenti.\nDi seguito l'elenco degli allenatori e dei presidenti della storia del Taranto.\nCalciatori.\nIl Taranto e le nazionali di calcio.\nTre calciatori sono stati convocati da una rappresentativa italiana durante il loro periodo di militanza nel Taranto:\nNessun calciatore straniero che ha vestito la maglia rossobl\u00f9 ha ricevuto una convocazione in nazionale.\nStatistiche e record.\nStatistiche di squadra.\nIl Taranto ha disputato, a partire dal 1927, 75 campionati professionistici, di cui 32 campionati in Serie B e 43 in Serie C e 13 campionati di Serie D. Non ha mai disputato campionati di Serie A, seconda squadra italiana dopo il Monza a non centrare l'obiettivo pur giocando il maggior numero di tornei cadetti. Il miglior risultato raggiunto nella storia dal Taranto \u00e8 stato il quinto posto in Serie B raggiunto nella stagione 1973-1974. Si ricordano le vittorie dei campionati di Serie C del 1936-1937 e del 1953-1954, di Serie C1 del 1989-1990 e di Serie C2 del 2000-2001. Successo successivamente bissato nel 2005-2006 vincendo la finale play-off contro il Rende che signific\u00f2 il ritorno in Serie C1. Successo anche nel campionato di Serie D del 1994-1995, con la conquista del titolo di Campione d'Italia di Serie D conseguito nella doppia finale con il e la vittoria del campionato nella stagione 2020-2021. Si ricordano anche le salvezze in Serie B nei campionati del 1986-1987 e del 1991-1992, ottenute entrambe a seguito di spareggi, nonch\u00e9 i dodici anni consecutivi di permanenza nella serie cadetta (precisamente dal 1969-1970 al 1980-1981) e il secondo posto nel campionato di Serie C1 1983-1984 alle spalle del , traguardo che permise ai rossobl\u00f9 ionici di ritornare nella seconda serie. \nSi ricordano altres\u00ec i secondi posti ottenuti nei campionati di Serie D 1999-2000 e 2015-2016 che sono culminati con il ritorno del Taranto tra i professionisti tramite ripescaggio.\nStatistiche individuali.\nA livello individuale il giocatore con il maggior numero di presenze in rossobl\u00f9 \u00e8 Giovanni Manzella con 271 partite giocato. Seguono Mario Biondi (264), Ivan Romanzini (259), Vincenzo Castellano (240) e Martino Castellano (237). Martino Castellano detiene anche il record di reti, 89. Alle sue spalle Giuseppe Genchi con (63), Luigi Molinari con (61) , Vincenzo Castellano (60), Bruno Beretti (49) e Sossio Aruta (48).\nDi seguito le top 10 dei primatisti di presenze e reti.\nTifoseria.\nIl settore Curva nord \u00e8 quello pi\u00f9 popolato da svariati gruppi. I principali sono \"Ultrapaz\" e \"Gruppo Zuffa\", oltre a \"Psyko Group\", \"Krazy Group\", \"Ultra CEP\", \"Teste Matte\", \"Boys Lizzano\", \"Angeli della Nord, Ultras Tamburi e Black Sheep\"; numerosi sono quelli presenti anche negli altri settori, come \"Gruppo Company\",\"Taranto Supporters\", \"Tifo \u00e8 Amicizia\", \"Delfini Erranti\", \"Taranto Club Butt'de Sang\", \"Gruppo Marines\", \"I tifosi dello Chalet Bella Taranto\", e \"Taranto Centro 74100\" nel settore Gradinata.\nTra le partite in trasferta con il pi\u00f9 alto numero di supporters al seguito si ricordano gli spareggi per la permanenza in Serie B a Napoli nella stagione 1986-1987 contro Lazio e Campobasso e ad Ascoli nella stagione 1991-1992 contro la Casertana, entrambe con pi\u00f9 di diecimila presenze.\nNel 2010-2011, a stagione ancora in corso, su un totale di 13 trasferte ne sono state concesse 2 (Pisa e Lucca), e vietate 11. Il 12 novembre 2007, giorno in cui era in programma la partita Taranto - Massese (poi persa a tavolino 0-3), ci furono intemperanze dei tifosi rossobl\u00f9 allo stadio, in solidariet\u00e0 per la morte del tifoso della Lazio, Gabriele Sandri. Da allora in maniera saltuaria, e dal 2009 in modo costante, il tifo rossobl\u00f9 \u00e8 oggetto del divieto di recarsi in trasferta da parte del C.A.S.M.S.\nPer parte della stagione 2007-2008, e per quasi tutta la stagione 2008-2009, la squadra \u00e8 stata costretta a giocare allo stadio Iacovone o senza tifosi o con parti dello stadio chiuse al pubblico, col risultato che a Taranto, in quel periodo, raramente sono state superate le poche migliaia di tifosi.\nNel 2009-2010 e 2011-2012, anno della definitiva adozione della tessera del tifoso, \u00e8 stato imposto divieto di recarsi in trasferta su campi di squadre che non sono mai state affrontate prima, o di squadre con cui il Taranto non ha mai avuto problemi di tifoseria in passato.\nGemellaggi e rivalit\u00e0.\nL'unico gemellaggio della tifoseria tarantina risale agli anni '80 con il Lecce, fratellanza spezzata nel 1989, quando i sostenitori salentini instaurarono un gemellaggio con i tifosi del Verona, rivali degli ionici. Attualmente la tifoseria del Taranto ha solo rapporti di amicizia o di rispetto reciproco con i tifosi del Napoli (amicizia nata all'epoca degli spareggi della Serie B 1986-1987 con la Lazio allo Stadio San Paolo) e della Sambenedettese, mentre in virt\u00f9 dell'amicizia con i napoletani si \u00e8 creato un rapporto di rispetto con i tifosi della Puteolana e con i tifosi della Juve Stabia. In ambito regionale, invece, vi \u00e8 rispetto con le tifoserie di Brindisi e Grottaglie. La rivalit\u00e0 pi\u00f9 sentita \u00e8 con il , che d\u00e0 vita al derby delle Murge. La rivalit\u00e0 con i baresi ha generato le rivalit\u00e0 con e soprattutto con Salernitana (protagonista di sfide con i tarantini negli anni '80). Le rivalit\u00e0 regionali pi\u00f9 sentite (oltre a quella con i baresi) sono con Foggia, Lecce, Fidelis Andria, Monopoli, Casarano e Barletta, mentre fuori dai confini regionali si segnalano rivalit\u00e0 con i tifosi di Verona, Catania, Nocerina, Messina, , , Catanzaro, Matera, , Campobasso, Casertana, Cosenza, Paganese e Lanciano.\nOrganico.\nRosa 2021-2022.\n\"Rosa e numerazione aggiornate al 12 febbraio 2022\".\nStaff tecnico.\n\"Fonte\""}
{"id": "2819909", "revid": "1248737", "url": "https://it.wikipedia.org/wiki?curid=2819909", "title": "Paolo Fox", "text": "Biografia.\nNasce a Roma il 5 febbraio 1961, fin da adolescente si appassiona all'astrologia e all'esoterismo, grazie alla nonna. Nel 1982 viene notato da Paolo Villaggio, che lo invita come ospite a un suo programma televisivo, in onda su Odeon TV, in qualit\u00e0 di astrologo.\nA partire dal 1997, inizia a collaborare con Radio LatteMiele e Radio Deejay curando vari servizi astrologici e scrivendo articoli per magazine come \"DiPi\u00f9\"; nello stesso anno iniziano le sue prime apparizioni televisive nelle trasmissioni di Rai 1 \"Per tutta la vita\", \"In bocca al lupo!\" e \"Domenica In\".\nDal 2002 entra a far parte del cast dei \"Fatti vostri\", proponendo il suo oroscopo e nella trasmissione della domenica mattina di Rai 2 \"Mezzogiorno in famiglia\", dove propone la sua classifica.\nDal 2006 al 2009 ha interpretato se stesso prestando la voce all'oroscopo in radio nella serie TV \"L'ispettore Coliandro\".\nNel 2014 ha interpretato se stesso nel film di Natale \"Ma tu di che segno 6?\"\nNel marzo 2017 partecipa come ospite alla trasmissione Ballando con le stelle, condotta da Milly Carlucci."}
{"id": "2819910", "revid": "12290", "url": "https://it.wikipedia.org/wiki?curid=2819910", "title": "Margarita Levieva", "text": "Biografia.\nMargarita Levieva nasce a San Pietroburgo (all'epoca denominata Leningrado), nell'allora Russia sovietica, il 9 febbraio 1980 da una famiglia ebraica\n. All'et\u00e0 di 11 anni emigr\u00f2 con la madre ed il fratello gemello negli Stati Uniti, stabilendosi inizialmente a Brooklyn (New York). Alta 1,68 m, ha conseguito il diploma presso il liceo di Secaucus, nel New Jersey, per poi studiare economia alla \"New York University\".\nHa recitato in diversi film, fra cui \"Invisible\", un film statunitense del 2007, remake di un film svedese, dove ha interpretato la protagonista, Annie Newton, adolescente emarginata. Ha lavorato al fianco di Tim Robbins e William Hurt nel film \"Noise\".\nNel 2005 il New York Magazine l'aveva definita come una delle 50 persone pi\u00f9 belle di New York.\nRecita la parte di Julie negli ultimi tre episodi della prima stagione di \"How to Make It in America\", una serie televisiva statunitense trasmessa in prima visione a partire dal 14 febbraio 2010 su HBO.\nNel 2011 entra a far parte del cast del telefilm Usa, prodotto dalla ABC, \"Revenge\", dove interpreta il ruolo della vera Emily Thorne, che scambia la sua identit\u00e0 con quella della vera Amanda Clarke per poterle permettere di portare a termine il suo piano di vendetta. Nel 2015 interpreta Nathalie O'Conner nella serie TV \"Allegiance\".\nDal 2017 fa parte del cast della serie televisiva della HBO \"The Deuce - La via del porno\"."}
{"id": "2819911", "revid": "367445", "url": "https://it.wikipedia.org/wiki?curid=2819911", "title": "Optical Transport Network", "text": "In telecomunicazioni la Optical Transport Network (OTN) \u00e8 un'architettura di rete di trasporto di segnali digitali per reti di telecomunicazioni ottiche basate sulla Wavelength Division Multiplexing (WDM).\nLe caratteristiche dell'OTN sono standardizzate dall'ITU-T e sono definite principalmente dalle normative G.709 (aspetti funzionali dell'interfaccia di rete), G.798 (modello funzionale del nodo di rete) e G.872 (architettura generale della rete).\nLe prime versioni dello standard prevedevano gerarchie di trasmissione fino a 100 Gb/s e un modello di base del livello fisico basato sul concetto di canale ottico (\"Optical Channel\", OCh). L'evoluzione della tecnologia ha portato nel livello digitale a velocit\u00e0 trasmissive superiori ai 100 Gb/s e a nuove esigenze legate alle reti 5G e nel livello ottico a un potenziamento dei dispositivi WDM, in particolare per quanto riguarda la commutazione ottica e la gestione flessibile dello spettro. Questo ha richiesto da un lato l'introduzione nel livello digitale di ulteriori gerarchie di trasporto ad altissima bit rate e del concetto di \"Flexible OTN\" (FlexO) e dall'altro nel livello ottico a sovrapporre all'OCh il concetto di \"Optical Tributary Signal\" (OTSi), pi\u00f9 adatto per gestire le nuove capacit\u00e0 della rete.\nDescrizione.\nArchitettura.\nL'architettura di rete prevede un modello in grado di descrivere sia l'adattamento diretto del segnale digitale \"client\" in un canale ottico che l'adattamento preliminare del segnale digitale all'interno di trame di struttura pi\u00f9 complessa e di bit-rate prefissate (\"Optical Transport Hierarchy\" o \"OTH\", gerarchia di trasporto ottico), con un meccanismo analogo a quello dell'SDH ma con un uso migliore della banda grazie alla maggiore flessibilit\u00e0 nell'accettare segnali al di fuori delle gerarchie trasmissive tipiche della telefonia come ad esempio i flussi dati basati su trasporto Ethernet. Il modello copre inoltre il caso delle reti DWDM di prima generazione gi\u00e0 esistenti (denominate pre-OTN) prevedendo il semplice adattamento ottico senza le funzionalit\u00e0 aggiuntive per la supervisione di rete.\nSecondo la raccomandazione ITU-T G.872 le funzionalit\u00e0 che devono essere fornite dalle reti OTN sono:\nModello del livello digitale.\nLa trama OTH.\nLe normative G.709 e G.798 definiscono una struttura di trama in cui adattare il segnale digitale in ingresso prima di riconvertirlo in un canale ottico. La struttura di trama \u00e8 ispirata a quella adottata per le trasmissioni su SDH/SONET e identifica tre entit\u00e0 fondamentali, a ciascuna delle quali sono associate informazioni di servizio aggiuntive (\"overhead\") per la supervisione e la protezione di rete:\nLa trama OTH viene normalmente rappresentata sotto forma di una matrice composta da 4 righe di 4080 byte ciascuna. L'ordine temporale di trasmissione \u00e8 per righe: prima vengono trasmessi i byte da 1 a 4080 della prima riga, poi quelli da 1 a 4080 della seconda riga e cos\u00ec via.\nIl meccanismo di costruzione di una trama OTH segue un processo analogo a quello usato nell'SDH: il segnale digitale \"client\" costituisce il \"payload\" del contenitore OPU, nella cui trama viene adattato. Dato che il segnale in ingresso normalmente non \u00e8 in fase con la trama dell'OPU, il suo punto di inizio in linea di massima non coincider\u00e0 con il primo byte utile del \"payload\" ma si trover\u00e0 in una posizione differente che viene memorizzata nell\"'overhead\" associato all'OPU sotto forma di puntatore.\nL'OPU viene a sua volta adattato, con un procedimento analogo, all'interno della trama di un ODU.\nL'ODU cos\u00ec ottenuto pu\u00f2 essere multiplato ulteriormente con un processo ricorsivo, diventando una parte del \"payload\" di un OPU e del relativo ODU di gerarchia superiore. Al termine di questo processo ricorsivo, l'ODU risultante viene a costituire l'OTU, con l'aggiunta dei byte di overhead dell'OTU e, in coda alla trama, del risultato dell'elaborazione dell'algoritmo di \"Forward Error Correction\" (FEC) applicato all'intera trama.\nL'inserzione del FEC \u00e8 fondamentale perch\u00e9, basandosi su un algoritmo Reed Solomon sofisticato, consente in fase di ricezione del segnale di individuare e correggere un numero relativamente elevato di errori di linea. Nella pratica, questo consente di allungare le tratte ottiche e quindi la portata trasmissiva, dato che gli errori introdotti dal degrado di propagazione e dall'attenuazione del mezzo fisico possono essere compensati tramite il FEC. In questo senso, l'introduzione di una struttura di tipo OTH garantisce un potenziamento in termini dell'uso delle risorse fisiche della rete (tratte tra nodi pi\u00f9 lunghe significano anche meno nodi nella rete e a parit\u00e0 di lunghezza si possono trasmettere bit rate pi\u00f9 elevate grazie alla correzione degli errori).\nGerarchie di trasporto fino a 100 Gb/s.\nLo standard associa a ciascuna entit\u00e0 una serie di bit-rate, con relativa tolleranza, che stabiliscono una gerarchia e prevede la possibilit\u00e0 di multiplare entit\u00e0 di gerarchia inferiore in un'entit\u00e0 di gerarchia superiore, consentendo cos\u00ec di associare pi\u00f9 segnali digitali allo stesso canale ottico fisico. Questa gerarchia prende il nome di \"Optical Transport Hierarchy\" (OTH, gerarchia di trasporto ottico).\nLa gerarchia prevede cinque livelli a capacit\u00e0 crescente, concepiti per un adattamento ottimale ai principali tipi di segnale in uso nelle reti di telecomunicazione:\nPer indicare genericamente uno qualsiasi dei livelli sopra elencati, lo standard adotta la nomenclatura ODUk e OTUk rispettivamente (dove k rappresenta genericamente il livello). \nIn aggiunta a questi livelli a bit rate prefissata, lo standard definisce anche dei contenitori di ampiezza variabile in modo flessibile di uso generale, denominati ODUflex. Questi contenitori costituiscono un meccanismo analogo a quelli della concatenazione virtuale e della concatenazione contigua gi\u00e0 presenti nella tecnologia SDH. L'ODUflex consente l'adattamento e il trasporto di segnali digitali generici a bit-rate non standardizzate o non appartenenti a gerarchie prefissate ottimizzando l'uso della banda disponibile, parcellizzando il relativo contenitore di riferimento (ODU2, ODU3, ODU4) in porzioni di dimensione predeterminata (\"time slot\", slot temporali) ognuna corrispondente a una rate di 1,25 Gbit/s. Questo porta a individuare per l'ODUflex le seguenti capacit\u00e0 disponibili in funzione del livello di ODU associato:\nA seconda della rate del segnale da trasportare, \u00e8 possibile determinare quanti \"time slot\" devono essere riservati per utilizzare la banda in modo ottimale, dimensionando cos\u00ec il singolo contenitore ODUflex secondo la specifica esigenza. All'interno di uno stesso ODU possono essere presenti pi\u00f9 ODUflex, fino ad esaurimento dei \"time slot\" disponibili, con ulteriore ottimizzazione dell'impiego della banda. Lo standard ITU-T definisce anche un meccanismo per cambiare dinamicamente la dimensione di un ODUflex, aggiungendo o rimuovendo \"time slot\" in modo coordinato (\"ODUflex resizing\"), rendendo cos\u00ec l'OTN adatto a trasportare servizi digitali con necessit\u00e0 di banda variabili nel tempo.\nPer quanto riguarda le bit rate effettive, nel dettaglio lo standard prevede:\nPer quanto riguarda i contenitori OTUk, la raccomandazione ITU ha standardizzato alcune varianti, denominate OTUk-v e OTUkV, nonch\u00e9 una variante specifica dell'OTU4, denominata OTU4-SC (dove SC indica \"Soft-decision FEC\"), che sono funzionalmente identiche al contenitore base per quanto riguarda la parte di trasporto dei tributari di traffico ma differiscono per il tipo di FEC e di conseguenza per la dimensione della parte di trama destinata alle relative informazioni necessarie per il rilevamento e la correzione degli errori.\nGerarchie di trasporto da 100Gb/s in su.\nL'evoluzione tecnologica ha portato le reti ottiche a poter trasmettere a bit rate superiori ai 100Gb/s e quindi a poter trasportare segnali digitali di pari capacit\u00e0. Ci\u00f2 ha comportato la necessit\u00e0 di estendere la normativa per coprire anche queste nuove possibilit\u00e0: l'edizione dello standard ITU-T G.709 di giugno 2016 ha quindi introdotto le estensioni denominate ODUCn e OTUCn, dove la lettera \"C\" rappresenta il numero romano \"100\" e \"n\" \u00e8 un numero intero positivo a indicare bit rate multiple di 100 Gb/s. Ad esempio, ODUC2 \u00e8 associato a una rate dell'ordine dei 200 Gbit/s, ODUC4 a una dell'ordine dei 400 Gbit/s e cos\u00ec via.\nA differenza delle strutture ODUk (k=0\u00f74) e ODUflex, che consentono la commutazione di circuito (\"cross-connessione\") nei nodi di trasporto intermedi, le strutture di tipo ODUCn e OTUCn sono intese per operare solo su collegamenti puntuali a livello di sezione di trasporto, ossia esclusivamente con il ruolo di terminazione tra due nodi OTN tra loro adiacenti; non \u00e8 quindi prevista la commutazione tra ODUCn. Un'altra differenza importante riguarda il tipo di segnale: mentre gli ODUk e l'ODUflex possono trasportare direttamente il segnale digitale client (SDH, Ethernet, eccetera), l'ODUCn pu\u00f2 trasportare solo degli ODUk gi\u00e0 strutturati e non pu\u00f2 trasportare direttamente un segnale client. Per questo motivo, per quanto sia previsto un livello OPUCn, questo pu\u00f2 ospitare solo l'adattamento degli ODUk attraverso gli Optical Data Tributary Unit (ODTUCn).\nIn termini di trama, OPUCn, ODUCn e OTUCn sono strutturati esattamente come i corrispondenti OPUk, ODUk e OTUk, anche se trasmessi in modo interallacciato: sono quindi presenti i byte di \"overhead\" e le funzionalit\u00e0 di controllo e monitoraggio associate.\nGerarchie di trasporto per data center.\nLa raccomandazione ITU-T ha introdotto inoltre due gerarchie apposite per il trasporto Ethernet a 25Gb/s e 50Gb/s, standard sempre pi\u00f9 diffusi nei collegamenti tra data center nonch\u00e9 interfacce previste per la rete 5G nell'ambito della Common Public Radio Interface (CPRI). Le due gerarchie sono rispettivamente identificate come ODU25 e ODU50 e possono essere trasmesse direttamente su canali ottici usando le corrispondenti strutture OTU25 e OTU50, di cui sono state standardizzate anche le varianti che utilizzano il FEC Reed-Solomon (denominate rispettivamente OTU25-RS e OTU50-RS) al posto dell'hard-decision FEC.\nLa struttura gerarchica complessiva risultante \u00e8 quindi la seguente:\nModello del livello ottico.\nOptical Channel (OCh).\nNel modello generale dell'OTN, il segnale digitale, che pu\u00f2 essere di tipo nativo (SDH, Gigabit Ethernet, Fiber channel, o qualsiasi altro tipo di segnale) oppure pre-adattato in una struttura OTH, viene associato a un canale ottico (\"Optical Channel\", abbreviato in OCh): questa operazione tipicamente comporta anche la conversione del segnale stesso da elettrico a ottico. Ad ogni OCh si associano informazioni di \"overhead\" per il monitoraggio e la gestione del livello fisico del trasporto.\nGli OCh che condividono lo stesso percorso vengono poi multiplati assieme, secondo la tecnica DWDM, per costituire una \"Optical Multiplex Section\" (OMS), che costruisce l'entit\u00e0 di trasporto tra i nodi terminali dove i singoli OCh, ossia le singole \u03bb, vengono terminate per restituire il segnale digitale originale. Anche all'OMS possono essere associate informazioni di \"overhead\" per il monitoraggio e la protezione dell'intera sezione, ossia dell'intero flusso multiplato.\nLe informazioni di \"overhead\" dei singoli OCh e dell'OMS vengono convogliate su una lunghezza d'onda di servizio separata (\"out of band overhead\" che costituisce l\"'Optical Service Channel\" o OSC, canale ottico di servizio).\nIl trasporto fisico del segnale multiplato tra due nodi adiacenti viene modellato tramite l\"'Optical Transmission Section\" (OTS), che \u00e8 composta dall'OMS pi\u00f9 le informazioni di overhead specifiche per il monitoraggio e la protezione della tratta fisica. A questa entit\u00e0 funzionale sono associate anche le funzioni di rigenerazione del segnale ottico, di tipo 3R (\"Reamplification, Reshaping and Retiming\", ossia riamplificazione del segnale, rigenerazione della forma d'onda e risincronizzazione alla frequenza di bit nominale). Dell'OTS fa parte anche l'OSC contenente gli overhead degli OCh, della OMS e dell'OTS stessa.\nIl segnale complessivo fisicamente trasmesso in rete, che sar\u00e0 alla fine composto da formula_1 \u03bb pi\u00f9 l'OSC, viene denominato \"Optical Transport Module\" (OTM, modulo di trasporto ottico) di ordine formula_1, abbreviato in OTM-n.\nNel caso degenere in cui il flusso multiplato \u00e8 costituito da un'unica \u03bb - che potrebbe anche non essere \"colorata\", non necessitando di multiplazione DWDM - OCh, OMS e OTS vengono sostanzialmente a coincidere e si considerano come un'unica entit\u00e0, l\"'Optical Physical Section\" (OPS, sezione fisica ottica). In questa configurazione, il segnale finale trasmesso viene indicato come OTM-0.\nIl modello \u00e8 in grado di coprire anche i sistemi DWDM preesistenti (i cosiddetti \"sistemi pre-OTN\"), definiti come quelli per cui il segnale in ingresso non subisce nessuna elaborazione n\u00e9 gli vengono aggiunte informazioni di overhead ma viene direttamente multiplato in DWDM a meno di una conversione elettro-ottica o di una trasposizione della frequenza ottica (\"colorazione\" del segnale).\nInterfacce IrDI e IaDI.\nA differenza del livello digitale, per il livello ottico lo standard non prevede gerarchie n\u00e9 fissa dei valori per il numero di \u03bb associate a un OTM. Tuttavia, viene fatta una distinzione tra il trasporto all'interno di un dominio di rete (per esempio, all'interno della rete di uno stesso operatore) e il trasporto tra reti di operatori diversi. A questo scopo, lo standard definisce i concetti di \"Intra-Domain Interface\" (IaDI) e \"Inter-Domain Interface\" (IrDI) rispettivamente.\nPer le interfacce di tipo IrDI, oltre a definire le caratteristiche di compatibilit\u00e0 a livello fisico, vengono definiti anche degli OTM particolari, caratterizzati da rigenerazione di tipo 3R ad entrambe le estremit\u00e0, da un numero prefissato di \u03bb e da funzionalit\u00e0 ridotte, ossia senza l'OSC e senza la possibilit\u00e0 di usare per il monitoraggio del livello ottico le relative informazioni. La normativa a questo scopo definisce le seguenti classi di interfacce:\nPer le interfacce di tipo IaDI, la rigenerazione di tipo 3R non \u00e8 obbligatoria ma in compenso l'OTM utilizzato \u00e8 a funzionalit\u00e0 piena, ossia \u00e8 presente l'OSC ed \u00e8 possibile quindi il monitoraggio e la gestione del livello ottico tramite le informazioni di overhead. \u00c8 prevista un'unica classe di interfacce, denominata OTM-n.m, dove formula_1 \u00e8 il numero di \u03bb che compongono il flusso multiplato e formula_3 \u00e8 un numero o una combinazione di numeri che riassume la o le gerarchie di OTU trasportati, in modo analogo alla classe OTM-nr.m. Lo standard non fissa alcun valore preferenziale n\u00e9 per n n\u00e9 per m, lasciando quindi completa libert\u00e0 di combinazione all'interno di ciascun dominio di rete."}
{"id": "2819914", "revid": "767487", "url": "https://it.wikipedia.org/wiki?curid=2819914", "title": "Oceani 3D", "text": "Oceani 3D (\"OceanWorld 3D\") \u00e8 un documentario naturalistico del 2009 realizzato dalla 3D Enternaiment Film, presentato da Jean Michel Cousteau, figlio del celebre esploratore, ambientalista ed oceanografo Jacques-Yves Cousteau.\nScritto dai documentaristi Jean-Jacques Mantello e Francois Mantello (gi\u00e0 registi di Sharks 3D, Ocean Wonderland 3D e ), la Disneynature ne ha acquistato i diritti di distribuzione per il Nord America e il Messico.\nIl documentario \u00e8 stato distribuito nel circuito cinematografico italiano dalla Eagle Pictures a partire dal 30 aprile 2010.\nSuccessivamente, nel 2010, la Disneynature ha prodotto un altro documentario incentrato sugli oceani, intitolato \"La vita negli oceani\" e diretto da Jacques Perrin e Jacques Cluzaud.\nTrama.\nQuasi tre quarti della superficie terrestre \u00e8 coperta da oceani. Il mare e gli oceani hanno svolto un ruolo cruciale nella storia e nel sostentamento dell'umanit\u00e0, ma il mondo subacqueo ci riserva ancora molti segreti. Seguendo i fratelli Mantello sotto le onde dell'oceano, il documentario esplora le profondit\u00e0 del mare, mostrando i pericoli e i misteri delle profondit\u00e0 oceaniche e un mondo sottomarino minacciato ed in pericolo, popolato da creature a tratti affascinanti e talvolta un po' inquietanti.\nLe scene del documentario esplorano le foreste di alghe (kelp forests) californiane, la Grande barriera corallina in Australia, l'isola di Roca Partida nelle acque del Messico, dimora di centinaia di squali differenti e di numerosi altri animali marini. Vengono mostrati inoltre molti animali comuni che vivono negli oceani, come la manta e i suoi balletti, la solenne processione degli squali martello, la caccia al rallentatore del pesce scorpione, un gruppo di giovani delfini che giocano con un'alga, l'aspetto caratteristico di una \"danzatrice spagnola\", gli incontri ravvicinati con i pi\u00f9 grandi cetacei del pianeta.\nProduzione.\nSette anni di lavorazione sono stati necessari per la realizzazione di questo documentario. Sono state effettuate dalle troupe 26 spedizioni sottomarine, tra febbraio 2001 e luglio 2008, girando attraverso i mari e gli oceani di tutto il mondo (Numero delle spedizioni): USA (3), Polinesia Francese (2), Sudafrica (1), Australia (2), Bahamas (4), Colombia (1), Egitto (1), Messico (3), Mozambico (1), Tonga (2), Canada (1), Nuova Zelanda (1) , Argentina (1) e le Azzorre (3). Un totale di 1500 ore di riprese subacquee sono state realizzate con le pi\u00f9 recenti tecnologie sottomarine, di cui solo 200 sono state scelte per realizzare il montaggio di questo documentario.\nIn Italia il film viene distribuito dalla Eagle Pictures.\nVoci narranti.\nNell'edizione italiana del documentario le voci narranti sono di Aldo, Giovanni e Giacomo, che hanno generato polemiche da parte della critica in quanto con le loro battute irriverenti trasformano il documentario in un film a tratti umoristico e d'intrattenimento, facendone perdere in parte il senso originale, che mirava ad illustrare la vita di animali marini a rischio di estinzione.\nNella versione francese c'\u00e8 invece una sola voce narrante, quella di Marion Cotillard, che se per certi aspetti pu\u00f2 apparire pi\u00f9 noiosa, cos\u00ec come l'ha definita Aldo Baglio, per la descrizione scientifica che fa degli animali del mare, per altri sottolinea maggiormente i delicati equilibri e la vulnerabilit\u00e0 degli ecosistemi in cui vivono questi animali, che rischiano di sparire per sempre dalla faccia del pianeta.\nEdizioni home video.\nIl Blu-ray del film, in uscita a settembre 2010 insieme all'edizione in DVD, presenta, per la prima volta in Italia per un prodotto non di animazione, la possibilit\u00e0 di visionare il documentario in Real 3D.\nLa versione in DVD e Blu-ray offre la possibilit\u00e0 di visionare il documentario con le voci del trio Aldo, Giovanni e Giacomo o con la voce narrante di Claudia Catani, in stile pi\u00f9 strettamente documentaristico."}
{"id": "2819917", "revid": "360299", "url": "https://it.wikipedia.org/wiki?curid=2819917", "title": "Per tutte le volte che..", "text": ""}
{"id": "2819918", "revid": "360299", "url": "https://it.wikipedia.org/wiki?curid=2819918", "title": "Per tutte le volte che", "text": ""}
{"id": "2819929", "revid": "767487", "url": "https://it.wikipedia.org/wiki?curid=2819929", "title": "La signora dalle camelie (film 1926)", "text": "La signora dalle camelie (\"Camille\") \u00e8 un film muto del 1926 diretto da Fred Niblo. Tratto dal romanzo \"La signora delle camelie\" di Alexandre Dumas fils, ha come protagonista Norma Talmadge.\nDel film, considerato perduto, sono stati trovati tre rulli del negativo originale in nitrato in 35\u00a0mm.\nTrama.\nA un'asta dei beni appartenuti alla defunta Camille, Armand ritrova il diario di quella che \u00e8 stata la sua amante.\nProduzione.\nIl film venne girato a Los Angeles all'Iverson Ranch, Chatsworth, prodotto dalla Norma Talmadge Film Corporation.\nDistribuzione.\nLa First National Pictures distribu\u00ec il film, presentandolo in prima il 18 dicembre 1926. In Italia usc\u00ec nel gennaio 1928.\nDate di uscita.\nIMDb\nAlias\nCensura.\nPer la versione da distribuire in Italia, la censura italiana ordin\u00f2 di sopprimere nel terzo atto, dalla scena della cena, tutti i quadri in cui si vedono i convitati toccare sotto il tavolo, le gambe delle donne."}
{"id": "2819933", "revid": "7077", "url": "https://it.wikipedia.org/wiki?curid=2819933", "title": "IPoDWDM", "text": "IP over DWDM (IPoDWDM) \u00e8 una tecnologia usata nelle reti di telecomunicazioni per integrare IP Router e Switch nelle OTN (Optical Transport Network).\nI routers e gli switches presentano interfacce ottiche colorate (transponders DWDM) che permettono agli apparati IP di implementare le stesse funzionalit\u00e0 degli apparati DWDM. Una vera soluzione IPoDWDM si realizza solo quando vengano supportate le raccomandazioni ITU-T G.709. In questo modo gli apparati IP possono monitorare il percorso ottico ed implementare le funzionalit\u00e0 del trasporto quali FEC (Forward Error Correction) normata dalla raccomandazione ITU-T G.709/Y.1331 o la funzionalit\u00e0 di Super FEC definita nella ITU-T G.975.1.\nVantaggi.\nQuesto approccio permette di risparmiare componenti di rete quali: shelves, processori, interfacce, schede e quindi di ridurre il consumo di corrente e gli investimenti (Opex e Capex).\nMa determina anche una semplificazione della rete, eliminando il livello intermedio SDH/SONET si veda .\nMultivendors.\nLa componente DWDM pu\u00f2 essere realizzata anche usando costruttori differenti da quelli degli apparati IP. Questa situazione richiede per\u00f2 che gli apparati DWDM siano compatibili con i segnali ottici di altri vendors (Alien Wavelength). La normativa ITU-T G.698.2 specifica questo aspetto."}
{"id": "2819939", "revid": "1106276", "url": "https://it.wikipedia.org/wiki?curid=2819939", "title": "Columba livia", "text": "La Columba livia, meglio nota come piccione selvatico occidentale ), \u00e8 una specie di Columbide abbastanza diffusa; dalla sua forma domestica \"Columba livia domestica\", che include i piccioni viaggiatori e numerose razze ornamentali e da carne, discendono i colombi semi-selvatici diffusi in quasi tutto il mondo, soprattutto nelle piazze delle grandi citt\u00e0.\nLa forma selvatica \u00e8 strettamente affine al piccione selvatico orientale \"(Columba rupestris)\" e al piccione delle nevi \"(Columba leuconota)\", con le quali forma un gruppo di specie ad anello.\nSistematica.\nSi tratta di una specie politipica e presenta quindici sottospecie riconosciute.\nAspetti.\nDi aspetto simile al colombaccio (\"Columba palumbus\"), se ne distingue per:\nL'uccello \u00e8 lungo 30-35 cm con apertura alare di 62\u201368\u00a0cm. La parte posteriore sotto le ali bianca \u00e8 la migliore caratteristica identificativa del piccione, ma anche le due linee nere che corrono sulle ali grigie. La coda \u00e8 bordata di bianco. La testa e il collo sono grigio blu scuro nell'adulto con riflessi smeraldini. Gli occhi sono arancioni e possono essere circondati da anelli grigio-bianco. Le zampe sono rossastre.\n\u00c8 resistente e veloce nel volo. La vita di un piccione comune varia dai 3 ai 5 anni allo stato selvatico, ma pu\u00f2 raggiungere anche 15 anni per le razze addomesticate.\nNon \u00e8 facile distinguere i due sessi, solo quando stanno insieme si pu\u00f2 osservare il tipico comportamento del maschio che corteggia la femmina gonfiando il collo, roteando pi\u00f9 volte su se stesso in una bizzarra danza ed emettendo un suono rugoloso, onomatopeicamente \"trr\" o \"turu turu\"; \u00e8 inoltre a volte possibile distinguere la femmina dalla statura, spesso leggermente pi\u00f9 piccola, e dal fatto che a volte si lascia rincorrere dal pretendente.\nDurante l'accoppiamento, il maschio e la femmina si prendono per il becco e piegano il collo a vicenda molte volte, fino a quando la femmina non si accovaccia ed il maschio le salta sulla schiena per fecondarla.\nLa coppia cova due uova di colore bianco deposte dalla femmina, per 21 giorni si alternano: di mattina e di notte la femmina, di pomeriggio il maschio. \nI nuovi nati saranno alimentati dalla coppia per i primi 5 giorni con una specie di latte proveniente dal gozzo dei genitori e per i giorni successivi l'alimentazione sar\u00e0 un mix tra latte, semi di grano, semi di granturco e altro che i genitori possono facilmente trovare.\nIn un mese i piccoli sono pronti per volare ed abbandonare il nido e dopo solo sei mesi sono in grado di riprodursi.\nIl piccione \u00e8 dotato di ottimi sensi: pu\u00f2 distinguere una moltitudine di colori avendo 5 tipologie di coni (la maggior parte degli uccelli ne ha solo 4 e l'essere umano 3).\nSono inoltre in grado di memorizzare oltre 700 simboli ricordandoli per anni e possono capire se un vocabolo \u00e8 di senso compiuto dalla frequenza di alcune lettere.\nHabitat.\nIl piccione \u00e8 tipico dell'Europa meridionale, del Nordafrica, e del Medio Oriente. Nelle citt\u00e0 italiane come in molte altre europee \u00e8 altamente presente, soprattutto nelle piazze e nei parchi. Ci\u00f2 costringe ad aumentare la frequenza degli interventi di manutenzione in esterno.\nIl piccione \u00e8 granivoro, quindi la sua alimentazione consiste in cereali e leguminose.\nAllevamento.\nI colombi domestici costituiscono razze di una specie non migratrice, capace di orientarsi egregiamente per ritrovare la propria colombaia nonostante copra un grande raggio d'azione: ci\u00f2 le ha permesso di essere addomesticata (questa qualit\u00e0 \u00e8 stata migliorata tramite un'accurata selezione ad opera degli allevatori).\nNell'antichit\u00e0 i piccioni viaggiatori venivano costantemente utilizzati per trasportare messaggi in assenza di tecnologie alternative.\nL'importanza di questi animali \u00e8 diminuita con l'utilizzo del telegrafo e delle moderne tecniche di comunicazione, tuttavia l'uomo non ha mai smesso di allevarli sia per passione sia per lo studio delle loro capacit\u00e0 di orientamento ad opera dei ricercatori universitari e, pi\u00f9 comunemente, per cibarsene. Vengono anche usati dall'uomo nella caccia al colombaccio come richiamo.\nLe capacit\u00e0 di volo di un piccione sono impressionanti: in condizioni di tempo ottimale pu\u00f2 percorrere anche 800\u00a0km ad una media di 70\u00a0km/h per ritornare alla colombaia o piccionaia di origine a cui rimane legato per tutta la vita.\nI piccioni, inoltre, vengono anche utilizzati per scattare fotografie (da qui il termine piccioni fotografi) sin dall'Ottocento.\nRazze.\nEsistono tantissime razze, con diversi colori e conformazioni di varie parti del corpo. Fra le razze italiane si possono ricordare: \nPredatori.\n I principali predatori dei piccioni possono essere i falchi o falchetti di campagna (grillai o gheppi)."}
{"id": "2819946", "revid": "33751", "url": "https://it.wikipedia.org/wiki?curid=2819946", "title": "Stadio V\u00edctor Agust\u00edn Ugarte", "text": "L'Estadio V\u00edctor Agust\u00edn Ugarte (conosciuto anche come Estadio Mario Mercado Vaca Guzm\u00e1n) \u00e8 uno stadio di calcio situato nella citt\u00e0 di Potos\u00ed, in Bolivia; si trova una quota di m s.l.m.\nNel 2002, in occasione della prima partecipazione del Real Potos\u00ed alla Coppa Libertadores, furono investiti 3,5 milioni di dollari per riammodernare le strutture e i servizi dello stadio e renderli conformi ai criteri richiesti dalla CONMEBOL per la partecipazione al torneo.\nL'impianto aveva una capienza originale di circa posti, questa fu ampliata a circa in occasione della ristrutturazione del 2002, in seguito ulteriori lavori di ampliamento hanno portato a superare una capienza di posti.\nNel 2010, in previsione dell'incontro valevole per la Coppa Libertadores 2010 tra Real Potos\u00ed e Cruzeiro, lo stadio \u00e8 stato sottoposto nuovamente a lavori di ristrutturazione."}
{"id": "2819947", "revid": "486946", "url": "https://it.wikipedia.org/wiki?curid=2819947", "title": "Estadio Mario Mercado Vaca Guzm\u00e1n", "text": ""}
{"id": "2819952", "revid": "767487", "url": "https://it.wikipedia.org/wiki?curid=2819952", "title": "Pi\u00f9 forte dell'odio (film 1923)", "text": "Pi\u00f9 forte dell'odio (\"The Song of Love\") \u00e8 un film muto del 1923 diretto da Chester M. Franklin e Frances Marion di cui fu l'ultima regia. Il film fu interpretato e prodotto da Norma Talmadge. Tra gli altri interpreti, Joseph Schildkraut, Arthur Edmund Carewe, Larry Wherat, Maude Wayne.\nTrama.\nIn Algeria, il capo arabo Ramlika sogna di buttar fuori dalla sua terra i francesi e di farsi incoronare re del Nord Africa. Una danzatrice, Noorma-hal, bench\u00e9 lo odi, segue i suggerimenti dello zio Chandra-lal, che la consiglia di accettare di diventare la sua sposa. Quando per\u00f2 lei conosce Raymon Valverde, una spia venuta in mezzo agli arabi per conoscere i loro piani, tradisce i suoi, affascinata dallo straniero. Ramilka conduce un attacco contro la guarnigione francese dove Valverde, senza truppe, soccombe agli assalitori. Noorma-hal offre la propria vita per salvarlo ma poi, piuttosto che restare con Ramilka, si spara, cercando la morte. L'arrivo delle truppe francesi salver\u00e0 la situazione e anche la vita di Noorma-hal.\nProduzione.\nIl film fu prodotto dalla Norma Talmadge Film Corporation con il titolo di lavorazione \"Dust of Desire\".\nDistribuzione.\nDistribuito dalla Associated First National Pictures, il film - presentato da Joseph M. Schenck - usc\u00ec nelle sale cinematografiche statunitensi il 24 dicembre 1924. Copia del film viene conservata negli archivi della Library of Congress (positivo 35\u00a0mm) e nell'Archivio Cinematografico Ceco (positivo in nitrato a 35\u00a0mm).\nIl film viene citato nel documentario \"\" del 1993."}
{"id": "2819959", "revid": "767487", "url": "https://it.wikipedia.org/wiki?curid=2819959", "title": "Craig Olejnik", "text": "\u00c8 noto soprattutto per la sua interpretazione nella serie televisiva \"The Listener\" del protagonista Toby Logan, un paramedico dotato di telepatia. Tra gli altri suoi ruoli vi sono quelli nei film \"I tredici spettri\" e \"Il museo di Margaret\" e nelle serie televisive \"Runaway\" e \"Wolf Lake\". Inoltre Olejnik \u00e8 il regista, sceneggiatore e produttore del cortometraggio \"Interview with a Zombie\" del 2005.\nDoppiatori italiani.\nNelle versioni in italiano dei suoi film, Craig Olejnik \u00e8 stato doppiato da:"}
{"id": "2819960", "revid": "767487", "url": "https://it.wikipedia.org/wiki?curid=2819960", "title": "La ragazza in vetrina", "text": "La ragazza in vetrina \u00e8 un film drammatico del 1961 diretto da Luciano Emmer.\nTrama.\nVincenzo, un giovane proveniente dalla provincia veneta, giunge in treno in una localit\u00e0 mineraria dei Paesi Bassi con alcuni amici e va in un complesso di edifici in lamiera dove trovano riparo i minatori emigrati dall'Italia. Il luogo \u00e8 inospitale, con pochi servizi e solo le brande dove dormire; l'unico spazio di ritrovo \u00e8 un piccolo bar, dove tutti cercano di passare il tempo libero con il loro fardello di nostalgia.\nIl giorno dopo inizia il lavoro nella miniera di carbone, dove Vincenzo conosce Federico, un esperto minatore, anch'egli italiano, in Olanda gi\u00e0 da alcuni anni; poche ore dopo tuttavia avviene un crollo ed i due, insieme a un altro minatore africano che resta immobilizzato sotto i detriti, rimangono imprigionati in una nicchia. Federico cerca di tranquillizzare il giovane collega e gli propone, una volta risaliti, di recarsi ad Amsterdam per un fine settimana di baldoria. Passati due giorni sottoterra, quando le speranze sembrano ormai perdute, i due vengono salvati.\nVincenzo, traumatizzato da quanto ha vissuto, intende rientrare in Italia ma, per non mancare alla promessa fatta a Federico, acconsente ad accompagnarlo nella sua gita. Arrivati ad Amsterdam i due vanno nel quartiere a luci rosse alla ricerca di compagnia e sostano davanti alla vetrina di Else, una biondina che sembra incontrare i gusti di Vincenzo ma ella non intende seguirli per i due giorni programmati e allora Federico incarica Cori, un'altra prostituta, di trovare una ragazza all'amico.\nLa serata si dipana tra locali, bevute e litigi tra Cori e Federico a causa della gelosia di lei, infastidita dal suo atteggiamento troppo confidenziale verso le altre donne, non riuscendo a trovare una ragazza per Vincenzo fino a quando Federico non crolla ubriaco. A quel punto Cori lo carica sulla macchina per portarlo al lago ma Vincenzo, non sentendosi di fare il terzo incomodo, resta ad Amsterdam con l'intenzione di andare a trovare Else prima di ripartire la sera stessa per l'Italia.\nVincenzo si intrattiene non pensando pi\u00f9 all'orario di partenza del treno e viene risvegliato dal suono delle campane; Else si offre di accompagnarlo in macchina alla stazione ma il treno \u00e8 appena partito; Else gli offre quindi ospitalit\u00e0 per il fine settimana nella sua casa vicino al mare. Durante la notte Else, dopo avergli fatto vedere le fotografie dei suoi familiari uccisi dai tedeschi durante l'occupazione, confida a Vincenzo che lui \u00e8 il primo uomo che \u00e8 stato invitato nella sua casa.\nIl mattino dopo i due si siedono davanti al mare; la ragazza gli chiede se \u00e8 sposato ricevendo una risposta ironica; Else da quel momento cambia umore e, inspiegabilmente per Vincenzo, gli chiede di raggiungere Cori e Federico al lago. Una volta arrivati Federico ed Else fanno una gita in barca mentre Cori e Vincenzo rimangono a ballare nel locale fino a che un improvviso temporale non costringe i primi due a tornare indietro.\nAnche Vincenzo ed Else hanno uno scontro, al termine del quale lei riparte da sola con la macchina, costringendo Vincenzo a tornare ad Amsterdam in autobus, ed al rientro nel quartiere a luci rosse viene malmenata da uno spasimante che trova nella sua macchina la valigia dimenticata da Vincenzo che ancora non si vede. Arriva la sera ed Else, pensando che Vincenzo si trovi in stazione, corre a cercarlo trovandolo pochi minuti prima della partenza del treno; egli vorrebbe pagarle il fine settimana ma lei gli dice chiaramente che non vuole il denaro, rubandogli un bacio di addio.\nIl luned\u00ec, Federico e Vincenzo si ritrovano all'inizio del turno in miniera: Vincenzo ha rinunciato a rientrare in Italia.\nDistribuzione.\nDivieti.\nIl film, prima dell'uscita nelle sale cinematografiche, ebbe notevoli problemi con la censura fortemente influenzata dalla Democrazia Cristiana dell'epoca, la quale impose tagli (il film ebbe minutaggi diversi a seconda dei paesi in cui fu distribuito), modifiche ai dialoghi ed il divieto ai minori di 16 anni."}
{"id": "2819961", "revid": "1005847", "url": "https://it.wikipedia.org/wiki?curid=2819961", "title": "Delegazioni Provinciali e Distrettuali FIGC", "text": "Le delegazioni Provinciali e Distrettuali F.I.G.C. sono gli organi periferici della F.I.G.C. che gestiscono sia il calcio dilettantistico di Terza Categoria (Lega Nazionale Dilettanti = L.N.D.) che quello giovanile (Settore Giovanile Scolastico = S.G.S.) a livello provinciale.\nStoria.\nDal 1908 al 1917.\nIl calcio provinciale in Italia ha inizio quando la Federazione si chiamava ancora F.I.F. grazie all'incredibile exploit della Pro Vercelli, prima societ\u00e0 calcistica a vincere nel 1908 un campionato di calcio al di fuori dei principali agglomerati urbani (Vercelli all'epoca era ancora Provincia di Novara).\nLa crescita delle piccole squadre di provincia \u00e8 comunque fortemente legato all'attivit\u00e0 di piccoli gruppi di studenti riuniti in societ\u00e0 sportive sia improvvisate che ben organizzate.\nLa mancanza di un campo sportivo fisso fu il problema principale, problema che in molti riuscirono a superare aggregandosi e fondendosi con altri gruppi di giovani per arrivare all'iscrizione ai campionati quando nel 1912 la Federazione regolament\u00f2 le promozioni/retrocessioni tra le maggiori categorie dell'epoca.\nA questi gruppi di ragazzi mancava comunque di chi si desse da fare per organizzare i campionati mentre i piccoli tornei non si fermavano neanche durante il periodo estivo.\nA cambiare le cose fu il settimanale sportivo torinese Lo Sport del Popolo che organizz\u00f2 il primo \"Torneo dei primi calci\" nella primavera del 1914. I Comitati Regionali del nord Italia si mossero per continuare ad organizzare questi campionati la stagione successiva.\nNella stagione 1914-1915, infatti, il Comitato Regionale Lombardo con suo comunicato del 17 febbraio 1915 pubblica il regolamento del \"Campionato Lombardo Boys 1914-15\" stabilendo all'art. 2 del \"Regolamento\" che i giocatori non debbano avere all'atto dell'iscrizione compiuto i 16 anni e superare l'altezza di metri 1,60 e all'art. 3 che tutti debbano essere muniti di tessera federale. A seguito dell'iniziativa del C.R. Lombardo il senatore Carlo Mont\u00f9 decise di aggiungere ai premi stabiliti dal regolamento (11 medaglie d'argento grandi per la prima classificata e 11 medaglione d'argento e 11 medaglie d'argento piccole per la seconda classificata) un suo premio denominato \"Coppa Mont\u00f9\". Vista la difficolt\u00e0 ad iscriversi di diverse squadre fu deciso l'eliminazione del limite di altezza e si protrasse l'iscrizione di un mese con chiusura al 29 marzo 1915. Il campionato venne portato a termine prima dell'inizio delle ostilit\u00e0.\nAllo scoppio del conflitto mondiale molti di questi giovani e diversi esponenti sportivi partirono per il fronte e l'attivit\u00e0 sportiva giovanile fu temporaneamente sospesa in tutti i Comitati Regionali. In Lombardia molte societ\u00e0 sportive si riorganizzarono e chiesero al C.R.L. di organizzare il \"Campionato Lombardo Boys\" con le medesime modalit\u00e0 della stagione precedente mantenendo il limite di et\u00e0 dei 16 anni non compiuti al 1\u00ba gennaio, campionato che fu come il precedente dotato della \"Coppa Mont\u00f9\" (challenge biennale non consecutivo, e furono giocate 4 edizioni - ultima quella del 1919-1920) e la vincente iscritta nell'albo d'oro trascritto sulla coppa. L'iscrizione al campionato costava 5 lire pi\u00f9 le spese di tesseramento e le tasse arbitrali.\nIl torneo fu sospeso la stagione successiva. A reclamare la ripresa delle attivit\u00e0 sportive giovanili furono molte societ\u00e0 sportive rette da dirigenti sportivi non arruolabili, ma delle loro richieste la Federazione non si fece carico, anzi, prefer\u00ec non rinunciare alle tasse di iscrizione e affiliazione obbligatorie per la gestione di tornei e campionati che in ogni caso non era lei ad organizzare ma le societ\u00e0 ancora attive.\nU.L.I.C. dal 1917 al 1927.\n\u00c8 per questo motivo che a Milano nel giugno 1917 nacque l'U.L.I.C., un'altra federazione sportiva non legata alla F.I.G.C., che aveva quale unico interesse l'organizzare e promuovere il gioco del calcio a livello giovanile per giocatori non ancora maggiorenni (all'epoca si era maggiorenni al compimento dei 21 anni).\nInizia perci\u00f2 dal 1917 la storia delle competizioni ufficiali a livello giovanile per i \"boys\" ovvero per i ragazzi fino ai 17 anni non compiuti e per la 1\u00aa Categoria per quelli che non erano ancora maggiorenni (21 anni non compiuti all'inizio della stagione).\nAll'U.L.I.C. aderirono subito diverse societ\u00e0 sportive indipendenti e libere che non avevano mai iscritto alcun giocatore alla F.I.G.C. oppure avevano gi\u00e0 disputato gare con la prima squadre composta in maggior parte da giocatori maggiorenni e preferivano far giocare i propri ragazzi (boys) in ambito locale per ridurre i gravosi costi di gestione.\nIl primo Comitato U.L.I.C. a nascere fu quello di Modena gestito dalla \"Villa d'Oro\" di Modena e in seguito si accodarono quelli nati nei principali capoluoghi di provincia della Lombardia, di Piemonte, Liguria ed Emilia. In seguito ai campionati furono abbinate le finali per l'aggiudicazione dei titoli italiani e per questo motivo, dopo il 1919 questi campionati ebbero un continuo e incessante sviluppo. Tutti i campionati erano gestiti dal \"Comitato Centrale Direttivo\" di Torino perch\u00e9, a differenza della F.I.G.C., in ambito U.L.I.C. non esistevano i \"Comitati Regionali\" e i delegati dovevano rendere conto dell'attivit\u00e0 svolta direttamente alla sede centrale torinese.\nL'U.L.I.C., per differenziarsi dalla F.I.G.C., \"non era oppressiva\" e non imponeva tasse e balzelli e per questo motivo, a lungo andare, si trov\u00f2 di fronte a gravi problemi finanziari e strutturali tali da dover rinunciare alla gestione autonoma del movimento \"liberista\".\nIl Regime fascista, per contro, stabilendo nel gennaio del 1927 che tutte le organizzazioni sportive autonome avrebbero operato solo sotto l'egida del C.O.N.I. disciplinate secondo le direttive fasciste (fatte applicare dal presidente del C.O.N.I. Lando Ferretti), pose fine alla libert\u00e0 associazionistica in ambito sportivo.\nCalcio giovanile in ambito FIGC.\nLa F.I.G.C. non aveva alcun interesse a far s\u00ec che i campionati federali fossero organizzati a livello provinciale e lasci\u00f2 sempre spazio libero all'U.L.I.C. perch\u00e9 i campi di provincia non sempre avevano i requisiti richiesti (l'omologazione e le dimensioni obbligatorie) per l'ammissione ai campionati ufficiali.\nSebbene dopo il 1919 la quantit\u00e0 delle societ\u00e0 iscritte alla Terza Categoria fosse aumentata considerevolmente, era sempre il Comitato Regionale a gestire le societ\u00e0 e suddividerle secondo criteri geografici tali da organizzare dei gironi interprovinciali con un numero abbastanza omogeneo sia per distanza che per numero di partecipanti mai superiori alle 7-8 unit\u00e0 in modo tale da permettere l'inizio delle finali a fine marzo/primi di aprile.\nDovette fare 2 sole eccezioni durante la stagione 1921-1922 autorizzando la costituzione del Sottocomitato Verbano-Cusio-Ossola con sede a Intra e del Sottocomitato Spezzino avente sede a La Spezia perch\u00e9 le societ\u00e0 erano troppo lontane dalle altre squadre della stessa provincia e l'organizzazione di 1 girone di Promozione e 2 di Terza Categoria verbanese e del campionato di Terza Categoria Spezzino erano troppo importanti per tenerle vincolate alla F.I.G.C. a causa della secessione in atto da parte della C.C.I. (e a richiederne l'attuazione furono le singole societ\u00e0 firmando due richieste collettive alla F.I.G.C.).\nRiprendendo l'attivit\u00e0 giovanile (i campionati \"boys\") sospesa nel 1917, nel 1919 la F.I.G.C. ritorn\u00f2 ad organizzarli nella stagione 1919-1920 mantenendo il limite di et\u00e0 di 16 anni non compiuti al 1\u00ba gennaio di ogni anno (nel 1919 l'ultima classe ammessa era quella del 1904).\nI campionati \"boys\" furono disputati a livello federale fino al 1921-1922 ed in seguito trasformati in \"Campionato di 6\u00aa divisione\" portando il limite di et\u00e0 ai 18 anni non compiuti all'inizio della stagione organizzandoli fino al 1926, anno in cui la Carta di Viareggio riform\u00f2 tutti i campionati italiani.\nIn seguito i campionati giovanili gestiti dalla FIGC furono gestiti dai Direttori Regionali in modo piuttosto disomogeneo. Definiti come campionati ragazzi con limite di et\u00e0 18 anni non compiuti il 1\u00ba di agosto di ogni stagione sportiva ebbero alterni successi secondo la richiesta delle squadre che si iscrivevano. In Lombardia, ad esempio, ridottisi notevolmente nella stagione 1928-1929 furono sdoppiati in due differenti limiti di et\u00e0 e poi eliminati perch\u00e9 quelli dell'ULIC erano cresciuti talmente tanto che le societ\u00e0 preferivano farli giocare a livello locale per evitare l'aggravio delle notevoli spese di viaggio. Proprio per l'eccessivo spezzettamento geografico delle squadre iscritte solo in Lombardia si arriv\u00f2 nella stagione 1931-1932 all'unificazione delle partecipanti FIGC e ULIC in un unico campionato regionale con qualificazioni zonali gestite dai Comitati Locali ULIC.\nDopo la crisi delle iscrizioni del 1934, nel 1936 la FIGC introdusse le finali nazionali a cui furono qualificate le vincenti del titolo regionale assoluto, ovvero la risultante delle vincenti il campionato regionale federale e le finali inter-comitati della Sezione Propaganda. Il conflitto mondiale fu solo un intermezzo molto scomodo perch\u00e9 alla ripresa dopo il boom delle iscrizioni nel 1945 si arriv\u00f2 finalmente nel 1947 alla riforma del calcio giovanile e successivo sdoppiamento della categoria in \"Juniores\" e \"Ragazzi\" sotto l'egida della \"Lega Giovanile FIGC\".\nDal 1927 con la F.I.G.C..\nL'ultima crisi interna del Comitato Centrale Direttivo dell'U.L.I.C. avvenuta nel luglio del 1927 port\u00f2 la federazione autonoma a rinunciare al proprio mandato e porre nelle mani del presidente del C.O.N.I. la gestione e l'organizzazione dei campionati giovanili che furono sottoposti all'organizzazione F.I.G.C. . Questa garant\u00ec ai dirigenti e alle societ\u00e0 uliciane la continuazione dell'attivit\u00e0 con le stesse modalit\u00e0 e le strutture federali preesistenti ma disciplinate dai regolamenti approvati dal C.O.N.I. e dalla F.I.G.C.\nSe prima del 1927 i dirigenti dei comitati locali dell'U.L.I.C. venivano eletti durante l'assemblea annuale d'inizio stagione, dalla stagione 1927-1928 fu la presidenza federale della F.I.G.C. ad approvare le nomine di presidenti, vicecommissari tecnici (i segretari) e di un membro interno scegliendoli tra le autorit\u00e0 cittadine fedeli al regime di solito (ma a livello provinciale non sempre, anzi raramente, perch\u00e9 i dirigenti pi\u00f9 attivi venivano sempre riconfermati) con la cadenza quadriennale imposta dal C.O.N.I. Alle societ\u00e0 affiliate al Comitato Locale rimaneva la nomina di un terzo ed un quarto membro interno che venivano eletti in misura proporzionale al numero delle societ\u00e0 affiliate quando queste passavano le 10 unit\u00e0.\nAl V.C.T. (vice commissario tecnico) spettava la gestione del campionato e di quegli ex giocatori e dirigenti di societ\u00e0 che si offrivano ad arbitrare le gare e che in seguito, attraverso i corsi organizzati dal 1927 dal C.I.T.A., andarono a formare gli arbitri dei neocostituiti \"Gruppi Arbitri\".\nIl vincolo dei giocatori era \"annuale\" oppure vincolati solo per un dato torneo a cui erano iscritti (esempio: giocano solo un torneo di bar). Non potevano essere tesserati e partecipare ai campionati uliciani i giocatori federati che avevano disputato gare nei campionati federali di qualsiasi divisione fino alla Terza, ma con la revisione della normativa del 1934 il limite delle gare disputate nelle categorie regionali fu elevato a 3 gare. I ragazzi (fino a 17 anni) potevano giocare anche in 1\u00aa e 2\u00aa categoria con la stessa societ\u00e0 se questa aveva 3 squadre iscritte mentre gli altri (fino a 21 anni) venivano \"classificati\" alla prima gara disputata: se giocavano la prima gara in 1\u00aa Categoria rimanevano nella stessa categoria per tutto l'anno.\nI campionati dei Comitati Locali U.L.I.C. non erano legati ai campionati regionali F.I.G.C. anche se le vincenti, come gi\u00e0 accadeva dal 1919 nell'U.L.I.C. indipendente, andavano a disputare le finali regionali che le avrebbe portate fino al 1931 a disputare le gare per l'aggiudicazione del titolo di \"Campione d'Italia U.L.I.C.\".\nIl Campo Sportivo del Littorio.\nIl regime fascista dopo essere riuscito nel 1927 a portare nel C.O.N.I. sia la F.A.S.C.I. (Federazione Associazioni Sportive Cattoliche Italiane, una piccola federazione sostenuta dalla Chiesa che operava al centro-sud) che l'U.L.I.C. (Unione Libera Italiana del Calcio) e aver definito le linee guida per il calcio a livello provinciale si trov\u00f2 di fronte a un problema notevole.\nEra soprattutto il calcio uliciano ad avere carenza di campi sportivi perch\u00e9 fin dall'inizio aveva operato grazie all'aiuto e benevolenza di societ\u00e0 calcistiche che prestavano il proprio campo per far giocare i giovani quando non erano impegnate nei campionati federali.\nPer le altre societ\u00e0 che si arrangiavano con campi di periferia il problema sorse quando la crescita delle citt\u00e0 port\u00f2 via questi piccoli spazi concessi dai Comuni e dai privati.\nIl quadro della situazione tracciato dai dirigenti fascisti non era molto positivo: pi\u00f9 della met\u00e0 delle societ\u00e0 iscritte ai campionati federali e uliciani erano sprovviste di un campo proprio e quelli esistenti erano antiquati e inadeguati sia per servizi (mancanza di spogliatoi e docce spesso troppo lontane dal campo di gioco) che degli spazi per il pubblico.\nIl regime affid\u00f2 all'ingegnere napoletano Amedeo D'Albora, che fu per diversi anni vicepresidente della FIDAL e componente dell'Ufficio Sportivo dell'E.S.P.F. di Napoli, l'incarico di redigere il progetto per la realizzazione di un campo polivalente che potesse essere utilizzato da tutte le federazioni sportive affiliate al C.O.N.I..\nPresentato in pompa magna da Augusto Turati nel gennaio 1928, il progetto del Campo Sportivo Unico ovvero il \"Campo Sportivo del Littorio\", era composto da 6 tavole di facile lettura in cui erano evidenziate 3 diverse soluzioni per un campo sportivo anche di modeste pretese che tenevano sempre conto della posizione del sole, con facili accessi per il pubblico, muro di cinta alto 3 metri, tribuna coperta flessibile preferibilmente in larice o faggio oppure in cemento armato (20 metri x 5,50 = 110 m\u00b2) divisa in 3 sezioni di 20 metri con 11 gradoni su sui potevano sedersi comodamente circa 1.500 persone, con pista podistica e/o ciclistica, pedane dei lanci, fosse per i salti e tra gli spazi previsti anche quello per la pallacanestro. Il rettangolo aveva dimensioni 180x110 che potevano ridursi fino ad un minimo di 150x100. Sotto la tribuna erano previsti gli spogliatoi in una superficie utile di m. 5,20 x 5,50 che potevano ospitare 40 atleti, locale per l'arbitro, deposito attrezzi e palestre per lotta scherma e boxe. La pista podistica, distante dal campo per destinazione almeno 1,50 metri, aveva uno sviluppo di 5 e max 6,10 metri x 362,84 (5 corsie di m. 1,22 cadauna = m. 6,10). Il campo di calcio inserito nel progetto aveva le misure minime 100x60 per disputare la Divisione Nazionale e nel progetto era prevista l'altezza di 2 strati tra pietrame e terra e i pozzetti per permettere il deflusso delle acque piovane.\nIl prezzo medio, secondo il progetto D'Albora, si aggirava attorno alle 150.000 lire esclusa la vasca per il nuoto e i campi da tennis proposti per rendere complete le attrezzature sportive.\nLa legge sui campi sportivi.\nA questo punto mancava solo la normativa giusta per rendere esecutivo il progetto.\nA distanza di 6 mesi il Governo licenzi\u00f2 la legge 21 giugno 1928 n. 1580 (n. di pubblicazione 2001) titolata \"Provvedimenti per la costruzione dei campi sportivi\".\nFu firmata da Benito Mussolini e dal Ministro delle finanze Giuseppe Volpi, con guardasigilli Alfredo Rocco.\nLa legge demandava al prefetto (su parere del Comitato Olimpico Nazionale Italiano, l'ufficio del Genio civile, il medico provinciale e il comitato provinciale dell'Opera nazionale balilla) l'approvazione dei progetti di costruzione, acquisto e restauro dei campi sportivi che avrebbero beneficiato anche delle agevolazioni fiscali (esentati dal pagamento della tassa sugli affari).\nL'approvazione del progetto equivaleva alla dichiarazione di pubblica utilit\u00e0 (legge 25 giugno 1865 n. 2359) e beneficiava del disposto previsto per gli espropri (artt. 12 e 13 della Legge 15 gennaio 1885, n. 2892 per il risanamento di Napoli).\nUna volta approvata la legge, fu compito dei responsabili provinciali fascisti degli E.S.P.F., con circolari particolarmente efficaci, a \"imporre\" ai Podest\u00e0 pi\u00f9 ritrosi la realizzazione dei campi sportivi pubblici e quindi di rendere possibile anche alle societ\u00e0 pi\u00f9 piccole la partecipazione ai campionati provinciali U.L.I.C. e federali.\n\u00c8 grazie a questa legge che molte societ\u00e0, nate a cavallo tra il 1928 e il 1930, sono state costituite, hanno mosso i primi passi nell'U.L.I.C. e in seguito si sono iscritte ai campionati federali.\nMalgrado l'iniziativa dei responsabili degli E.S.P.F., dei Podest\u00e0 e delle autorit\u00e0 provinciali, non tutti i Comuni e le Province italiane arrivarono a presentare subito i progetti e avere a disposizione i capitoli di spesa utili per la realizzazione ex novo o la ristrutturazione dei \"Campi Sportivi del Littorio\". In alcune province particolarmente povere, dove il lavoro nei campi non rendeva possibili svaghi e attivit\u00e0 sportive ricreative (malgrado la presenza dell'Opera nazionale del dopolavoro e dell'Opera nazionale balilla) oppure erano particolarmente mal viste da imprenditori e anche dalla Chiesa (che da poco tempo era arrivata al Concordato), molte opere furono diluite nel tempo e realizzate anche a distanza di 8-10 anni dopo il 1936.\nMuore l'U.L.I.C. nasce la S.P..\nAnche quando nel 1935 la presidenza federale dovette, per motivi contingenti, ridisegnare la geografia di molti Comitati U.L.I.C. affiliati aggregandone diversi ad altri gi\u00e0 esistenti, oppure trasferirli di competenza aggregandoli ad altri Direttori Regionali, i campionati U.L.I.C. da loro gestiti non dettero mai promozione ai campionati regionali di Terza Divisione, che rimase fino al 1935 il livello pi\u00f9 basso della scala gerarchica F.I.G.C.\nUna sola ma necessaria eccezione fu fatta dal Direttorio XVII Zona (Sicilia) per la stagione 1934-1935 quando l'eccessiva frammentazione delle societ\u00e0 iscritte ai campionati regionali e uliciani costrinse i dirigenti a chiedere alla presidenza federale di organizzare un campionato di qualificazione misto ovvero a cui furono ammesse sia le societ\u00e0 federate di Seconda e Terza Divisione che le societ\u00e0 uliciane che nella stagione precedente avevano disputato i campionati di 1\u00aa a 2\u00aa Categoria U.L.I.C.\nLa rinuncia di molte societ\u00e0 a iscriversi ai campionati, a causa della partenza di molti giocatori che seguirono Mussolini nella Guerra d'Etiopia, port\u00f2 al ridimensionamento dei campionati uliciani da parte della presidenza federale che li trasform\u00f2 in \"Sezione Propaganda\" togliendo definitivamente la voce \"U.L.I.C.\" da tutti i documenti ufficiali cambiando i \"Comitato Locale U.L.I.C.\" in \"Comitato Sezione Propaganda\".\nLa F.I.G.C. per mantenerli in vita dovette cambiare i limiti di et\u00e0 della 2\u00aa Categoria portandoli da 21 a 25 anni non compiuti al 1\u00ba agosto di quell'anno. In questo modo i giocatori che non avessero trovato una societ\u00e0 federata che li tesserasse potevano accasarsi a livello locale e disputare i campionati della Sezione Propaganda, naturalmente a scapito della qualit\u00e0 del gioco visto che le societ\u00e0 federate non li avrebbero mai svincolati se non fossero stati validi per vincere il campionato federale con la prima squadra o con la squadra riserve.\nAll'inizio della stagione 1935-1936 i \"Comitati di Sezione Propaganda\" diventano \"Direttori di Sezione Propaganda\" perch\u00e9 il regime deve ricondurre ad una denominazione \"forte\" tutte le dirigenze di tutte le organizzazioni sportive nazionali.\nLa guerra \u00e8 appena iniziata e la perdita di societ\u00e0 e giocatori si \u00e8 notevolmente accentuata. Le iscrizione ai campionati di Sezione Propaganda vengono chiuse dopo la fine di dicembre/primi di gennaio e sono molti i Direttori che per completare le iscrizioni ai campionati ed organizzare almeno un girone di 4 squadre (numero minimo per poter assegnare un titolo provinciale) sono costretti ad organizzare dei \"campionati misti\" ovvero composti sia da squadre di 1\u00aa che di 2\u00aa Categoria in modo da mettere in palio entrambi i titoli e mandare 2 finaliste alle finali regionali (se fossero riuscite a organizzare 2 gironi misti avrebbero fatto disputare 2 finali provinciali con le migliori classificate di ogni categoria).\nAlla fine della guerra molte delle societ\u00e0 rimaste inattive rinacquero, ma molte si iscrissero ai campionati federali sfruttando l'incentivo a iscriversi in Prima Divisione anzich\u00e9 partire dalla Seconda Divisione. Molte altre, ex squadre federali, si affiliarono invece ai Direttori di Sezione Propaganda che tra il 1937 e il 1940 conobbero un notevole sviluppo.\nIn un discorso verbalizzato all'Assemblea delle Societ\u00e0 di Sezione Propaganda tenutosi a Milano il 17 ottobre 1937 il Segretario della F.I.G.C. Ottorino Barassi mise a nudo le contraddizioni di un movimento calcistico che lui giudicava impazzito.\nLo stravolgimento dei valori per questo importante dirigente federale era troppo evidente e il danno arrecato all'attivit\u00e0 federale notevole visto che...\nE prosegue con\nI problemi sono molti e dall'analisi fatta da Ottorino Barassi emerge il problema pi\u00f9 importante: a condizionare e cambiare lo sport \u00e8 la vita di tutti i giorni ma soprattutto le scelte politiche fatte dal Regime. Per\u00f2 di tutto questo Barassi non fa autocritica, perch\u00e9 fu lui uno dei propugnatori al cambiamento che nel 1934 ha obbligato la Federazione a togliere l'ex U.L.I.C. ai giovani per trasformare i campionati in qualcosa che oggi possiamo paragonare ad un \"torneo aziendale\" dove troppo spesso gli ex giocatori di Serie B e C trovarono subito un posto fisso offerto da un mecenate/presidente e un cospicuo premio per vincere il campionato di 2\u00aa Categoria.\nAltra guerra, altri problemi.\nMa questi campionati durarono poco.\nSi arriv\u00f2 al maggio 1940. Molti giocatori partirono per un altro conflitto mondiale con l'illusione di una guerra lampo e per molte societ\u00e0 fu la fine anticipata della stagione sportiva \"per causa di forza maggiore\" ovvero per la chiamata alle armi.\nTutti i campi sportivi, chiusi perch\u00e9 la societ\u00e0 calcistica sospendeva l'attivit\u00e0, venivano dalle autorit\u00e0 fasciste \"riciclati\" come \"orti di guerra\" coltivando ortaggi oppure il grano.\nPer la maggior parte dei campionati nei Direttori S.P. di provincia fu tutto sospeso fino al 25 aprile 1945, mentre per i capoluoghi pi\u00f9 grandi, dove il campo sportivo era quello utilizzato da una squadra di Serie A, B o C (che disputarono campionati regolari fino alla stagione 1942-1943), si riuscirono a giocare anche il Campionato di Guerra 1943-1944 e i Tornei Benefici del 1944-1945: questo avvenne a Torino, Milano, Genova e molte altre citt\u00e0 del nord Italia. Al sud i campionati ripresero subito dopo l'arrivo delle truppe alleate.\nRitornano i campionati.\nLa ripresa del dopo-guerra fu immediata. Anche i pochi Tornei Benefici, terminati ai primi di luglio 1945, videro la partecipazione di molte squadre della Sezione Propaganda rimaste attive durante entrambe le stagioni anche se i propri Direttori erano rimasti chiusi. Alla riapertura dei nuovi \"Comitati di Sezione Propaganda\", a cui era stata tolta l'iniziale parola \"Direttori\", tutte le societ\u00e0 affiliate tornarono ad eleggere democraticamente i propri rappresentanti e nel 1946 il \"Rappresentante Regionale della Sezione Propaganda\".\nIl clima euforico della fine della guerra sommato alla riorganizzazione dell'attivit\u00e0 ufficiale fu il fattore determinante del boom delle iscrizione ai campionati regionali federali di Prima Divisione. Per molte societ\u00e0 spinte da nuovi \"ricchi\" mecenati, che misero mano a portafogli pieni di banconote da mille troppo spesso frutto di illeciti guadagni in ambito borsa nera, si spalanc\u00f2 la nuova ribalta a cui presero parte moltissimi giocatori che preferirono i facili guadagni nei campionati regionali mentre altri giovanissimi prendevano il loro posto nei campionati Misti di Serie A-B della Lega Nazionale Alta Italia e Centro-Sud.\nFu proprio grazie a molti \"mecenati\" che diverse societ\u00e0 sportive nacquero oppure emersero dall'anonimato della Sezione Propaganda anche se fondate 20 o 30 anni prima, cambiando denominazione, eliminando tutto ci\u00f2 che del passato fascista si poteva occultare, dando alle societ\u00e0 una nuova data di nascita mentre i vecchi \"Campi Sportivi del Littorio\" diventavano i moderni \"Comunali\".\nDi fronte ai gravi problemi derivati dalla fine del conflitto (difficolt\u00e0 di spostamento e campi sportivi danneggiati o da recuperare rimettendo a posto il terreno reduce da coltivazione) La F.I.G.C. per 4 stagioni accett\u00f2 i vecchi campi della Sezione Propaganda e successivamente stabil\u00ec una percentuale di tolleranza del 4% sulle misure minime ammesse per l'omologazione (86,40x48 invece di 90x50).\nLa riorganizzazione della Sezione Propaganda fu cosa pi\u00f9 lenta, i loro campionati in passato erano sempre partiti con 2 mesi di ritardo ed in ogni caso le forze assorbite dalla F.I.G.C. furono tali che molti dei protagonisti degli anni ante guerra fecero disputare i campionati di 1\u00aa e 2\u00aa Categoria alle proprie squadre riserve.\nQuando a Ottorino Barassi eletto quale presidente nel 1946 si prospettarono le nuove cifre del bilancio di fine stagione 1945-46 una cosa salt\u00f2 subito evidente: i problemi del passato non erano stati risolti ma soprattutto i giovani erano fuggiti verso i campionati federali lasciando nella S.P. i ragazzi troppo giovani e le \"vecchie\" glorie che passavano i 30 anni e che nulla a loro avrebbero concesso.\nNasce la Lega Giovanile.\nLa stagione 1946-1947 non sub\u00ec grossi cambiamenti, le Leghe Regionali alla seconda cospicua valanga di iscrizioni proposero alle societ\u00e0 la possibilit\u00e0 di optare per il campionato di Prima Divisione oppure di iscriversi al ripristinato campionato di Seconda Divisione organizzato su base regionale.\nCome gi\u00e0 fatto la stagione precedente le vincenti i campionati della Sezione Propaganda disputarono i titoli regionali di 1\u00aa e 2\u00aa Categoria mentre i Ragazzi vincenti il campionato provinciale disputarono le finali delle Leghe Regionali ed in seguito furono avviati dalla F.I.G.C. a giocare le finali per il titolo nazionale.\nLe societ\u00e0 affiliate alla Sezione Propaganda gi\u00e0 pregustavano l'assegnazione dei contributi F.I.G.C. e montavano le aspettative per un miglioramento del campionato sulla falsariga dei vecchi campionati uliciani quando, a sorpresa, il presidente Ottorino Barassi indisse un'Assemblea Nazionale per la costituzione della Lega Giovanile FIGC che si tenne a Perugia il 15 settembre 1947.\nIn Assemblea le societ\u00e0 che volevano mantenere lo status quo furono messe in minoranza e i delegati approvarono la proposta di cambiamento che portava all'istituzione delle categorie\nAlle squadre della ex Sezione Propaganda non furono date molte possibilit\u00e0 di scelta: o partecipare ai campionati provinciali giovanili oppure iscriversi ai campionati regionali partendo dalla Seconda Divisione.\nIl vincolo dei giocatori rimaneva annuale. Per i giocatori pi\u00f9 anziani fuori dai limiti di et\u00e0 approvati che non vollero esplicitamente partecipare ai campionati di Seconda Divisione fu in seguito proposta la creazione della categoria Amatori, categoria senza limiti di et\u00e0 che avrebbe avuto un campionato proprio, con assegnazione del titolo regionale, non vincolato ai meccanismi di promozione e retrocessione cos\u00ec come in passato era stato fatto per i campionati U.L.I.C. e S.P. Il campionato fu organizzato fino alla stagione 1951-1952 e, avendo gli ultimi commissariati rinunciato a organizzarlo a livello provinciale facendo confluire le residue societ\u00e0 nella Seconda Divisione, fu definitivamente soppresso.\nNascono i Commissariati Provinciali.\nCon l'ingresso delle squadre della ex sezione Propaganda nei campionati federali la F.I.G.C. dovette nelle provincie pi\u00f9 grosse sdoppiare i comitati istituendo i \"Commissariati Provinciali\" che avrebbero gestito soltanto i campionati di Seconda Divisione a livello provinciale mentre gli ex \"Comitati di Sezione Propaganda\" cambiavano nome diventando \"Comitati Provinciali e Locali di Lega Giovanile\" e avrebbero gestito \"solo\" i campionati Ragazzi e Juniores.\nUna volta definiti i commissariati che avevano sufficienti societ\u00e0 iscritte ai campionati di Seconda Divisione, alle regioni in difficolt\u00e0 a gestire la categoria, perch\u00e9 per motivi contingenti ancora gravate da problemi di trasporto oppure a causa della non uniforme distribuzione geografica delle societ\u00e0, si rese necessario lasciare alla Lega Regionale l'organizzazione di questi campionati fino al superamento dei problemi strutturali. Per alcune regioni questi problemi furono superati solo dopo il 1959 quando, con la nascita della Lega Nazionale Dilettanti, le societ\u00e0 furono assegnate d'ufficio ai neocostituiti Comitati Provinciali e Locali della L.N.D..\nIl passaggio delle squadre alla Seconda Divisione non cre\u00f2 molti traumi, anzi, la F.I.G.C. fu sempre disponibile sia alle richieste di rinuncia a disputare la Prima Divisione che all'assegnazione ad una diversa Lega Regionale confinante per tutte le motivate richieste di disputare questo campionato soprattutto se nella propria provincia questo non fosse stato organizzato. Questa situazione si verific\u00f2 per le squadre cremonesi e le molisane che vennero iscritte ai Commissariati Provinciali viciniori o per le molisane aggregate ai campionati gestiti dalla Lega Regionale Campana.\n1959: nasce la L.N.D. e il S.G.S..\nCon la fine della gestione commissariale Zauli della F.I.G.C. e la nascita della Lega Nazionale Dilettanti ogni giocatore che intende tesserarsi per partecipare ai campionati regionali e provinciali deve firmare la dichiarazione quale giocatore \"dilettante\".\nZauli poneva fine al professionismo di facciata (non era previsto alcun trattamento di fine rapporto e la pensione) e a un falso dilettantismo in cui qualunque societ\u00e0 dilettantistica disputante i campionati tra la IV Serie e la Seconda Divisione poteva ugualmente concedere dei rimborsi spese ai giocatori. Per questo motivo troppe societ\u00e0 sportive tra il 1948 e il 1959 sparivano sommerse dai debiti.\nI Comitati Regionali, con la trasformazione dei campionati di Seconda Divisione a Terza Categoria passarono definitivamente la competenza di questo campionato ai Comitati Provinciali e Locali F.I.G.C. che vennero costituiti se ancora operanti soltanto a livello della ex Lega Giovanile. Non era un unico ente a gestire la Terza Categoria e i campionati giovanili, ma due organismi distinti, con due presidenti, segretari e membri, sebbene molto spesso occupassero gli stessi locali e condividessero la stessa macchina per stampare i comunicati ciclostilati redatti settimanalmente in due edizioni distinte.\nAltro importante cambiamento introdotto con la Riforma Zauli fu la creazione della figura del giudice sportivo affidando al rappresentante dell'A.I.A., gi\u00e0 presente dal 1928 in ogni ente Regionale e Provinciale, la funzione che in passato era stata sempre svolta collegialmente riunendo il luned\u00ec o il marted\u00ec tutti i componenti che dirigevano i Direttori e le Leghe.\nIl Settore Giovanile Scolastico (S.G.S.) nasce dalla trasformazione della ex Lega Giovanile. Sviluppatosi negli anni '50 con la nascita dei NAGC (Nucleo Addestramento Giovani Calciatori) (per i ragazzi dai 10 ai 14 anni) e inaugurati i campionati regionali Juniores e Ragazzi staccandoli dalla gestione diretta delle Leghe che gi\u00e0 gestivano le prime squadre, la Lega Giovanile si era modernizzata con la costruzione di molti impianti sportivi destinati soltanto all'attivit\u00e0 giovanile.\nLa Riforma Zauli port\u00f2 all'istituzione, in tutte quelle regioni che non li avevano ancora creati, i campionati giovanili su base regionale obbligando le societ\u00e0 iscritte alla Lega Professionisti, alla Semipro e al massimo livello regionale a iscrivere la squadra Juniores e gli Allievi ovvero la ex squadra Ragazzi.\nAll'inizio non esisteva un meccanismo che legava i campionati provinciali a quelli regionali: erano le squadre pi\u00f9 forti a livello provinciale a decidere se iscriversi anche al campionato su base regionale affrontando i notevoli costi delle trasferte.\nIn seguito, dopo la creazione dei campionato Berretti e Primavera, avendo tolto molte squadre professionistiche dai campionati a base regionale, si decise di introdurre un meccanismo di promozione/retrocessione permettendo cos\u00ec alle vincenti dei campionati provinciali di poter competere per l'assegnazione del titolo nei campionati a base regionale.\nL'accordo con CSI e UISP.\nA fine stagione 1959-1960 arriva l'accordo con C.S.I. e U.I.S.P. con il quale la F.I.G.C. si impegn\u00f2 a organizzare e gestire i campionati che le loro societ\u00e0 disputavano a livello ricreativo (perch\u00e9 questi enti erano in notevole difficolt\u00e0 e non volevano ne potevano rifiutare loro il diritto a giocare) e che in ambito Federale furono equiparate alla Terza Categoria oppure svolti a fine stagione al di fuori dei normali campionati istituendo lo specifico \"Settore Ricreativo\".\nL'accordo permetteva a tutte le tre federazioni sportive un interscambio di societ\u00e0 e giocatori: le societ\u00e0 pagavano le tasse di affiliazione e registrazione dei cartellini dei giocatori alla propria organizzazione e le societ\u00e0 potevano decidere in quale campionato iscriversi passando da una all'altra federazione.\nPer la prima stagione (1960-61) queste squadre vennero inserite in gironi omogenei (uno o pi\u00f9 gironi etichettati \"C.S.I.\" oppure \"U.I.S.P.\") solo nei Comitati dove questo era possibile farlo e contribu\u00ec al notevole aumento delle iscrizioni derivato dal boom economico.\nNel 1964 decadde la possibilit\u00e0 delle squadre UISP a partecipare ai campionati CSI e in seguito molte societ\u00e0 sia UISP che CSI passarono stabilmente nei campionati regionali e provinciali FIGC.\nI campionati crescono.\nPer diversi anni, almeno fino alla stagione 1965-66, anche le societ\u00e0 riserve delle squadre partecipanti ai campionati regionali furono inserite nei campionati di Terza Categoria senza \"fare classifica\" ovvero senza aver diritto alla promozione.\nLa crescita negli anni tra il 1959 e il 1970 fu incredibile, quasi il 20% annuo, tanto da dover richiedere continue revisioni della composizione dei campionati di Seconda Categoria attraverso multiple promozioni e ammissioni sub-judice alla categoria superiore (dette anche \"ripescaggi\") all'inizio del campionato successivo.\nI campionati di Terza Categoria erano previsti per essere composti tra le 10 e le 13 squadre per girone al massimo, ma ben presto si arriv\u00f2 a campionati di 15 o 16 squadre per cui era indispensabile il loro sistematico ridimensionamento.\nDi fronte alla crescita delle societ\u00e0 e l'aumento delle aggressioni agli arbitri la F.I.G.C. per la Terza Categoria la L.N.D. non concesse pi\u00f9 deroghe per campi di misure inferiori a quelle previste per l'omologazione, non cintati (avevano una cordicella o un palo all'altezza della cintola che impediva al pubblico di debordare sul campo), mancanti degli spogliatoi oppure staccati dal recinto di gioco e a partire dalla stagione 1969-70 non omolog\u00f2 pi\u00f9 i nuovi campi di gioco mancanti della rete di recinzione alta m. 2,50 e degli spogliatoi inglobati nel recinto di gioco per entrambe le squadre e la (eventuale) terna arbitrale.\nL'austerity.\nDopo il boom economico nel 1973 arriv\u00f2 una necessaria pausa di riflessione dettata soprattutto dalla necessit\u00e0 di ridurre il costo del petrolio. In ambito calcistico provinciale il problema non si limit\u00f2 a dover andare alla partita in bicicletta.\nLa crisi invest\u00ec anche gli organi periferici quando la F.I.G.C. si accorse che erano ancora attivi troppi Comitati Locali che organizzavano solo 3 o 4 gironi tra Juniores e Allievi provinciali ed erano ancora staccati da quelli che organizzavano la Terza Categoria.\nStudiato un piano di riassetto zonale, lo si rese esecutivo tra il 1972 ed il 1974 con modalit\u00e0 diverse da regione a regione accorpando diversi Comitati Locali a quelli Provinciali, chiudendo molti ex Comitati U.L.I.C. sorti tra il 1927 e il 1930. Molti Comitati, invece, che avevano ancora il \"Settore Giovanile\" staccato dalla parte \"Dilettanti\" vennero riuniti redigendo un unico comunicato ufficiale riepilogante le delibere per tutte le categorie amministrate.\nAlcuni Comitati hanno continuato a stilare due comunicati distinti e l'unificazione effettiva \u00e8 arrivata soltanto nel 2007 con l'eliminazione dei comunicati ufficiali regionali e provinciali del solo Settore Giovanile e l'istituzione dello Sportello Unico per la presentazione dei documenti ed i tesseramenti unificati sia per la L.N.D. che per il S.G.S. riducendo notevolmente anche il numero dei collaboratori che prestavano gratuitamente la propria opera presso i Comitati.\nAumentano le categorie giovanili.\nDurante la presidenza al Settore Giovanile Scolastico del dottor Franco Bettinelli tra il '75 e il '76 si cambiarono i limiti di et\u00e0 alle categorie giovanili abbassando a 8 anni l'et\u00e0 preagonistica ampliando le categorie giovanili:\nmentre la Juniores, a causa dell'abbassamento del limite di et\u00e0 dovuto al passaggio della maturit\u00e0 dai 21 ai 18 anni, dal 1977 fu spostata di competenza togliendola al Settore Giovanile assegnandola alla Lega Nazionale Dilettanti quale campionato equiparato alla Terza Categoria.\nIn pratica le societ\u00e0 che avevano quale massimo livello giovanile la Juniores ebbero la facolt\u00e0 di non iscriversi alla Terza Categoria ma ad un campionato non pi\u00f9 giovanile ma equiparato, la Under 21 e Under 20, che avrebbe dato accesso al pari della Terza Categoria alla categoria superiore.\nI Comitati diventano Delegazioni.\nAll'inizio della stagione sportiva 2007-2008 i 104 \"Comitati Provinciali\" e i 21 \"Comitati Locali\" della FIGC cambiano denominazione in \"Delegazioni Provinciali e Distrettuali\" mantenendo le competenze sui campionati dilettantistici di Terza Categoria e del Settore Giovanile a livello provinciale delle categorie giovanili dai primi calci e pulcini agli allievi provinciali anche per il calcio femminile e calcio a 5 secondo i limiti di et\u00e0 preesistenti.\nAd alcune Delegazioni Provinciali \u00e8 anche demandata l'organizzazione e gestione dei campionati di Seconda Categoria in precedenza completamente gestiti a livello regionale dai Comitati Regionali. Le squadre vengono assegnate all'inizio della stagione alle Delegazioni dal Comitato Regionale e perci\u00f2, molto spesso per motivi geografici rilevanti al fine di ridurre i costi di organizzazione e assegnazione degli arbitri, alcune squadre vengono assegnate a Delegazioni confinanti diverse dalla propria provincia.\nBibliografia.\nLibri:"}
{"id": "2819964", "revid": "228587", "url": "https://it.wikipedia.org/wiki?curid=2819964", "title": "Variety", "text": "Variety (\"variet\u00e0\", in inglese), pu\u00f2 significare anche:"}
{"id": "2819976", "revid": "762947", "url": "https://it.wikipedia.org/wiki?curid=2819976", "title": "The Children in the House", "text": "The Children in the House \u00e8 un film muto del 1916 diretto da Chester M. Franklin e Sidney Franklin. Sceneggiato da Roy Sommerville su un suo soggetto e prodotto dalla Fine Arts Film Company, il film aveva come interpreti Norma Talmadge, Alice Wilson, Jewel Carmen, William Hinckley, W.E. Lawrence, George C. Pearce, Eugene Pallette, Walter Long.\nTrama.\nUn marito, Arthur Vincent, tradisce Cora, la moglie, con una ballerina per cui perde la testa. Quando il padre, un banchiere, gli rifiuta del denaro, finisce per architettare una rapina nella banca del padre. Charles, un antico innamorato della moglie viene accusato del furto, ma alla fine i veri responsabili verranno smascherati e Vincent rester\u00e0 ucciso. Cora, rimasta vedova, potr\u00e0 ritornare insieme a Charles che \u00e8 sempre innamorato di lei.\nProduzione.\nGirato negli stabilimenti cinematografici Fine Arts Studio situati al 4516 del Sunset Boulevard, il film fu prodotto dalla Fine Arts Film Company.\nDistribuzione.\nIl film usc\u00ec nelle sale cinematografiche statunitensi il 30 aprile 1916, distribuito dalla Triangle Distributing.\nNel 2006, il film \u00e8 stato digitalizzato da una copia in 16\u00a0mm e distribuito in DVD dalla Grapevine Video insieme a \"Going Straight\" in formato NTSC.\nConservazione.\nCopie della pellicola sono conservate negli archivi dell'International Museum of Photography and Film at George Eastman House di Rochester, in quelli dell'UCLA Film and Television Archive di Los Angeles e dal Pacific Film Archive di Berkeley."}
{"id": "2819977", "revid": "767487", "url": "https://it.wikipedia.org/wiki?curid=2819977", "title": "Martha's Vindication", "text": "Martha's Vindication \u00e8 un film muto del 1916 diretto dai fratelli Chester e Sidney Franklin. Usc\u00ec nelle sale il 20 febbraio 1916.\nInterpretato da Norma Talmadge, il film viene considerato perduto.\nTrama.\nL'innamorato di Dorothea deve partire, ma si propone di tornare per sposarla. Per\u00f2 il giovane resta ucciso in un incidente ferroviario e lei, che era incinta, mette al mondo un bambino. Affida allora il neonato a Martha, la sua migliore amica, che lo porta da una nutrice, che se ne prenda cura. Passa il tempo. La ragazza madre si sposa con uno stimato professionista e da lui ha un altro figlio. Uno dei cittadini, Sell Hawkins, ricordandosi di avere visto Martha portare un bambino da una nutrice, l'accusa davanti a tutta la congregazione di avere abbandonato suo figlio: Dorothea, la vera madre, per proteggere la sua reputazione, rifiuta di farsi avanti e l'amica, che l'ha aiutata in un momento di difficolt\u00e0, si trova nella situazione di doversi difendere anche dal fidanzato che non crede alla sua innocenza. Sar\u00e0 solo quando in chiesa verr\u00e0 portato il bambino vittima di un infortunio che Dorothea abbandoner\u00e0 il suo atteggiamento indifferente, svelando, con le sue azioni e la sua preoccupazione, la verit\u00e0.\nProduzione.\nIl film fu prodotto dalla Fine Arts Film Company.\nDistribuzione.\nIl copyright del film, richiesto dalla Triangle Film Corp., fu registrato il 7 febbraio 1916 con il numero LP8266.\nDistribuito dalla Triangle Distributing, il film usc\u00ec nelle sale cinematografiche statunitensi il 20 febbraio 1916.\nConservazione.\nNon si conoscono copie ancora esistenti della pellicola che viene considerata presumibilmente perduta."}
{"id": "2819981", "revid": "767487", "url": "https://it.wikipedia.org/wiki?curid=2819981", "title": "Segnale d'amore", "text": "Segnale d'amore (\"The Love Light\") \u00e8 un film muto del 1921 scritto e diretto da Frances Marion qui al suo debutto nella regia. Fu uno dei pochi film firmati come regista dalla famosa sceneggiatrice, grande amica di Mary Pickford, protagonista e produttrice del film. Altri interpreti furono Eelyn Dumo, Raymond Bloomer, Fred Thomson, Albert Prisco, Georges Regas, Eddie Phillips, Jean De Briac.\nIl film viene citato nel documentario \"\" del 1993.\nTrama.\nAngela lavora in un faro. Si innamora di un marinaio americano che poi scoprir\u00e0 con raccapriccio essere una spia tedesca. Combattuta tra l'amore e il patriottismo, Angela non tradisce la patria. L'uomo muore e lei diventa pazza. Solo il ritorno del fidanzato, che era andato al fronte ed ora \u00e8 ritornato a casa cieco, le fa riacquistare la ragione, dandole uno scopo nella vita.\nProduzione.\nL'idea della storia sarebbe venuta a Frances Marion e a Mary Pickford mentre le due - grandi amiche - si trovavano insieme in vacanza in Europa dove la Pickford selezion\u00f2 per il film un cast di attori per lo pi\u00f9 sconosciuti. L'attrice volle che tutti gli interpreti parlassero italiano perch\u00e9 (anche se si trattava di un film muto) ci\u00f2 avrebbe contribuito all'espressivit\u00e0 della loro recitazione. Pur se la storia era stata pensata per un set italiano, tutto il cast, per le riprese, fu trasferito a Hollywood.\nIl film fu prodotto dalla Mary Pickford Company nel 1920. Venne girato in California, a Monterey e a Point Lobos, nella Point Lobos State Reserve.\nDistribuzione.\nIl copyright del film, richiesto dalla Mary Pickford Productions, fu registrato il 12 gennaio 1921 con il numero LP16037.&lt;br&gt;\nDistribuito dalla United Artists, il film usc\u00ec nelle sale cinematografiche statunitensi il 9 gennaio 1921. Incass\u00f2 nei soli Stati Uniti 690.965 dollari. Copie della pellicola sono conservate negli archivi dell'UCLA Film and Television Archive e in quelli della Mary Pickford Institute for Film Education film collection.\nIl film \u00e8 stato distribuito in DVD dalla Milestone, che ne ha fatto uscire la versione digitalizzata il 28 agosto 2001 in NTSC."}
{"id": "2819983", "revid": "119090", "url": "https://it.wikipedia.org/wiki?curid=2819983", "title": "Museo delle Belle Arti di Filadelfia", "text": ""}
{"id": "2819989", "revid": "830939", "url": "https://it.wikipedia.org/wiki?curid=2819989", "title": "Juan Eugenio Hartzenbusch", "text": "Biografia.\nHartzenbusch nacque a Madrid da padre tedesco, di professione falegname, e da madre spagnola. Rimasto orfano di madre quando aveva solo due anni, visse per diversi anni col padre e un fratello a Valparaiso de Abajo, nella provincia di Cuenca, e trascorse l'infanzia come apprendista nella bottega paterna. Dal 1815 al 1818 si dedic\u00f2 allo studio della lingua francese e nei successivi quattro anni frequent\u00f2 il collegio dei gesuiti di \"San Isidro el Real\" a Madrid, dove studi\u00f2 principalmente retorica, latino e filosofia. Non sentendo la vocazione religiosa, abbandon\u00f2 il collegio e attese al mestiere paterno. La malattia del padre e la confisca dei beni per aver partecipato agli eventi del Triennio liberale (1820-1823), lo costrinsero a lavorare in qualit\u00e0 di ebanista in laboratori altrui. Riusc\u00ec tuttavia con sforzi ammirevoli a continuare la sua formazione da autodidatta: spendeva tutti i suoi guadagni nell'acquisto di libri e in spettacoli teatrali. Aveva sposato molto giovane, nel 1820, Maria Bernardina Morgue, la quale tuttavia mor\u00ec nel 1836; si rispos\u00f2 pi\u00f9 tardi con Salvadora Hiriart.\nLa svolta della sua vita si verific\u00f2 nel 1830 quando, avendo appreso la stenografia, fu assunto dalla redazione della rivista \"Gaceta de Madrid\", il che gli permise di iniziare una intensa attivit\u00e0 letteraria. . I suoi primi lavori teatrali consistevano in traduzioni di Moli\u00e8re, Voltaire e Alessandro Dumas padre; in seguito si dedic\u00f2 all'allestimento di antichi lavori teatrali classici spagnoli. Nel 1837 riusc\u00ec finalmente a mettere in scena il primo lavoro teatrale originale, \"Los Amantes de Teruel\", su un soggetto che era stato utilizzato in precedenza da Andr\u00e9s Rey de Artieda (1549-1613), Tirso de Molina (1579-1648) e Juan P\u00e9rez de Montalb\u00e1n (1602-1638). \"Los Amantes de Teruel\" gli diedero una improvvisa notoriet\u00e0; i suoi successivi lavori, \"Do\u00f1a Mencia\" (1840) e \"Alfonso el Casto\" (1841) furono tuttavia dei fiaschi. Pot\u00e9 tornare al successo solo nel 1845 con \"La Jura en Santa Gadea\". Nel 1847 fu ammesso alla Real Academia Espa\u00f1ola. Una \"Bibliografia\" delle sue opere, pubblicata a Madrid nel 1900 dal figlio Eugenio, attesta l'imponente attivit\u00e0 di questo scrittore prolifico. Riassumendo, nell'elenco sono comprese, fra l'altro, 94 opere teatrali, 236 poesie di cui 231 favole in versi, 19 orazioni, 8 biografie, 15 racconti, 14 saggi di antropologia e folklore, 9 di critica letteraria, 3 di critica teatrale, 33 prefazioni, 22 note e saggi sul \"Don Chisciotte\", 22 articoli miscellanei, 15 raccolte antologiche delle sue opere e 9 opere di altri autori commentate. Fu inoltre un ottimo traduttore di poesie dal tedesco e dall'italiano, lingue che padroneggiava come pure l'inglese e il francese. Inferiore forse nell'ispirazione ad altri drammaturghi spagnoli contemporanei, Hartzenbusch superava suoi rivali nella versatilit\u00e0 e nella scrupolosit\u00e0 del lavoro.\nDal 1862 al 1875 Hartzenbusch fu bibliotecario capo presso la \"Biblioteca Nacional de Espa\u00f1a\", e fu infaticabile curatore di molti classici spagnoli. Ha curato fra l'altro le opere di Tirso de Molina, Pedro Calder\u00f3n de la Barca e Pedro Antonio de Alarc\u00f3n. Il pensionamento dalla direzione della Biblioteca Nazionale (1875) costitu\u00ec l'inizio del declino fisico e intellettuale; non riusc\u00ec a superare la perdita della seconda moglie, Salvadora Hiriat: mor\u00ec nella sua abitazione di Madrid e venne tumulato nel \"Cementerio de la Sacramental de San Gin\u00e8s y San Luis\"."}
{"id": "2820002", "revid": "486946", "url": "https://it.wikipedia.org/wiki?curid=2820002", "title": "Blue Dragon Tenkai no Shichiry\u016b", "text": ""}
{"id": "2820003", "revid": "224230", "url": "https://it.wikipedia.org/wiki?curid=2820003", "title": "Nec recisa recedit", "text": ""}
{"id": "2820006", "revid": "125353297", "url": "https://it.wikipedia.org/wiki?curid=2820006", "title": "Il mio pesciolino rosso \u00e8 cattivo", "text": "Il mio pesciolino rosso \u00e8 cattivo (\"My Goldfish is Evil!\") \u00e8 un cartone animato canadese ideato da Nicolas J. Boisvert e prodotto da Ghislain Cyr e Steven Majaury. \u00c8 stato trasmesso da CBC Television nel 2006 e in Italia prima su Rai Sat Smash dal 15 settembre 2008 e poi su Rai Gulp dal 4 agosto 2009.\nTrama.\nNarra le avventure di Beanie, un bambino che ha acquistato un pesciolino rosso dal nome Mr. Bubbles. Il pesciolino vorrebbe conquistare la citt\u00e0, ma viene ogni volta fermato dal suo padrone."}
{"id": "2820011", "revid": "55935", "url": "https://it.wikipedia.org/wiki?curid=2820011", "title": "Alessandro Dumas padre", "text": ""}
{"id": "2820013", "revid": "729019", "url": "https://it.wikipedia.org/wiki?curid=2820013", "title": "Yokosuka B4Y", "text": "Lo , indicato anche come in base al codice \"lungo\" e con il nome in codice alleato Jean, era un aerosilurante imbarcato monomotore biplano progettato dall'ufficio di progettazione giapponese \"K\u016bgish\u014d\", il Primo arsenale tecnico aeronavale di Yokosuka e prodotto, oltre che dallo stesso, dall'Undicesimo arsenale tecnico aeronavale di Kure (Dai-Juichi Kaigun Kokusho (Hiro)) e dalle aziende giapponesi Nakajima Hik\u014dki e Mitsubishi Heavy Industries negli anni trenta.\nUltimo biplano ad essere utilizzato dalla Dai-Nippon Teikoku Kaigun K\u014dk\u016b Hombu, l'aviazione di marina della Marina imperiale giapponese, venne impiegato in azioni belliche durante la seconda guerra sino-giapponese rimanendo in servizio operativo anche nelle prime fasi della seconda guerra mondiale come aereo da addestramento.\nStoria del progetto.\nNegli 1932 la Marina Imperiale giapponese espresse l'esigenza di trovare un sostituto al Mitsubishi B2M, emettendo la specifica 7-Si per la fornitura di un nuovo velivolo da destinare alle proprie portaerei che potesse essere utilizzato come aerosilurante e bombardiere. Alla richiesta risposero Aichi, Mitsubishi e Nakajima presentando ognuna un prototipo che per\u00f2, dopo essere stati sottoposti alla valutazione, vennero tutti giudicati non all'altezza delle aspettative.\nL'allora dotazione di B2M era per\u00f2 considerata gi\u00e0 superata, per cui nel 1933 la Marina Imperiale fu costretta ad adottare lo Yokosuka B3Y, un progetto afflitto da una serie di problemi e considerato gi\u00e0 superato al momento della produzione.\nPer ovviare al problema, nel 1934 venne emessa una nuova specifica, la 9-Shi, la quale riproponeva l'esigenza con la richiesta per\u00f2 di un velivolo avente prestazioni generali superiori al B3Y. Nuovamente vennero contattati Mitsubishi, Nakajima ed il Primo Arsenale Tecnico Aeronavale di Yokosuka, quest'ultimo incaricando del progetto Sanae Kawasaki.\nData l'urgenza, Kawasaki disegn\u00f2 un velivolo che utilizzasse componenti gi\u00e0 esistenti ed avesse inoltre la possibilit\u00e0 di essere equipaggiato con diversi tipi di motorizzazione. Considerato solo come un modello intermedio, la Marina Militare espresse l'intenzione di accettare un aerosilurante con prestazioni paragonabili al caccia monoplano Mitsubishi A5M. Il risultato fu un modello triposto dalla struttura interamente metallica, ricoperta sia da pannellature in metallo che in tela trattata, caratterizzato dalla fusoliera dove i componenti dell'equipaggio trovavano posto in due distinti abitacoli aperti, dalla velatura biplana e dotato di carrello fisso. Per accelerarne lo sviluppo e la produzione il B4Y riutilizzava le ali dell'idroricognitore Kawanishi E7K. Il B4Y1, la versione derivata dal quarto e quinto prototipo ed avviata alla produzione in serie, fu inoltre il primo aerosilurante/bombardiere ad operare da una portaerei ad utilizzare un motore raffreddato ad aria, il Nakajima Hikari 2, un 9 cilindri singola stella, grazie alla superiorit\u00e0 di prestazioni ottenuta rispetto ai concorrenti.\nImpiego operativo.\nIl 12 dicembre 1937 tre B4Y1 parteciparono all'azione citata come incidente della USS \"Panay\", un attacco effettuato dalla Marina imperiale giapponese during alla cannoniera della United States Navy mentre era ancorata sul Fiume Azzurro alle porte di Nanchino.\nBench\u00e9 fosse principalmente basato sulle portaerei, il B4Y1 venne anche utilizzato occasionalmente come bombardiere leggero basato a terra. Nel 1940 il Nakajima B5N sostitu\u00ec il B4Y1 come principale modello da attacco basato su portaerei, rimanendo tuttavia in servizio come aereo da addestramento avanzato come equipaggiamento della portaerei \"H\u014dsh\u014d\" e della portaerei di scorta \"Uny\u014d\" fino al 1943.\nPrima della sua sostituzione il B4Y1 venne utilizzato durante le fasi della Seconda guerra sino-giapponese e partecip\u00f2 alle operazioni durante la Battaglia delle Midway durante il giugno 1942, nella quale otto esemplari operavano dalla \"H\u014dsh\u014d\". Fu uno degli equipaggi di questi esemplari decollati dalla \"H\u014dsh\u014d\" a fotografare l'incendio della \"Hiry\u016b\" del 5 giugno 1942."}
{"id": "2820016", "revid": "729019", "url": "https://it.wikipedia.org/wiki?curid=2820016", "title": "Bregma", "text": "Il termine bregma definisce il punto anatomico sul cranio di incrocio tra la sutura coronale e sagittale.\nEtimologia.\nIl termine deriva direttamente dalla lingua greca bregma, indicante la parte superiore della testa.\nLocalizzazione.\nIl bregma si trova all'incrocio della sutura coronale e la sutura sagittale sulla porzione superiore centrale della volta cranica. \u00c8 il punto anatomico in cui l'osso frontale e le ossa parietali si incontrano.\nSviluppo.\nNel neonato e nell'infante il bregma \u00e8 noto come fontanella anteriore. La fontanella anteriore \u00e8 una struttura membranosa che tende a chiudersi entro i 4-26 mesi di vita.\nImportanza clinica.\nNella malattia congenita nota come disostosi cleidocranica, la fontanella anteriore non si chiude per formare il bregma.\nIl bregma viene spesso utilizzato come punto di riferimento nel corso della chirurgia stereotassica del cervello.\nIl bregma \u00e8 un punto di riferimento nella antropologia per la misurazione del cranio.\nLa valutazione clinica di un infante deve sempre comprendere la palpazione della fontanella anteriore. Una fontanella affondata indica infatti disidratazione, mentre una molto tesa od un rigonfiamento della fontanella anteriore indicano un aumento della pressione intracranica."}
{"id": "2820018", "revid": "205250", "url": "https://it.wikipedia.org/wiki?curid=2820018", "title": "St\u00e9fano de Gregorio", "text": "Biografia.\nNato il 16 settembre 1994 da padre argentino e madre peruviana. Ha una sorella, Ornella.\nFin da quando aveva un anno ha partecipato ad alcune pubblicit\u00e0 e nel 1999 debutta in televisione con la telenovela \"Chiquititas\" dove interpreta Cupido e prende anche parte alla commedia musicale per bambini intitolata \"Saltinbanquis\". Nel 2002 recita nel film \"Valentin\" del regista Alejandro Agresti. In seguito partecipa alla telenovela \"Rinc\u00f3n de luz\" nel ruolo di Mateo e ad \"Tres padres solteros\".\nDal 2004 al 2005 ha interpretato il personaggio di Thomas Fritzenwalden nella telenovela \"Flor - Speciale come te\", ruolo che ha intrapreso anche nei vari tour svolti in America Latina. Nel 2006 ha partecipato in \"Chiquititas\" nel ruolo di Juan Manuel Flores detto \"petardo\". Dal 2007 al 2010 \u00e8 stato co-protagonista in \"Teen Angels\" dove interpreta L\u00e9on \"Lleca\" Ben\u00edtez per tutte e quattro le stagioni. Nel 2010 \u00e8 stato modello per Pi\u00f1eiro Producciones insieme ad alcuni suoi colleghi.\nNel 2011 \u00e8 stato conduttore di \"Super Bonus\" e ha preso parte ad un episodio di \"Peter Punk\" e \"Decisiones de vida\". \nNel 2012 \u00e8 in teatro con \"Sexo, sudor y l\u00e1grimas\" insieme a Agust\u00edn Sierra e Nicol\u00e1s D'Agostino. Alcune fonti lo accreditavano nella telenovela \"Aliados\" scritta da Cris Morena prevista per il 2013 ma invece viene confermato nel cast di \"Una famiglia quasi perfetta\". Nel 2015 partecipa nella telenovela \"Esperanza m\u00eda\" come Federico, con protagonisti Lali Esp\u00f3sito e Mariano Martinez.\nDoppiatori italiani.\nNelle versioni in italiano dei suoi film, St\u00e9fano de Gregorio \u00e8 stato doppiato da:"}
{"id": "2820020", "revid": "71433", "url": "https://it.wikipedia.org/wiki?curid=2820020", "title": "Angus, Thongs and Perfect Snogging", "text": ""}
{"id": "2820026", "revid": "2048388", "url": "https://it.wikipedia.org/wiki?curid=2820026", "title": "Su Maozhen", "text": "Il 24 marzo 2012 diventa di pubblico dominio la notizia che \u00e8 stato arrestato insieme ad altri tre connazionali per aver truccato la partita Shanghai International-Tianjin Teda (1-2) del campionato cinese 2003."}
{"id": "2820028", "revid": "436907", "url": "https://it.wikipedia.org/wiki?curid=2820028", "title": "Credimi ancora", "text": "Credimi ancora \u00e8 un singolo del cantante italiano Marco Mengoni, pubblicato il 17 febbraio 2010 come primo estratto dal secondo EP \"Re matto\".\nDescrizione.\nIl brano \u00e8 stato presentato alla 60\u00aa edizione del Festival di Sanremo nella sezione \"Artisti\".\nInclusa tra le favorite per la vittoria, il brano ha riscosso successo nell'ambito della manifestazione canora, arrivando al terzo posto della classifica finale alle spalle di Pupo, Emanuele Filiberto e Luca Canonici con \"Italia amore mio\" e del vincitore Valerio Scanu con \"Per tutte le volte che...\".\nNella serata dei duetti, prevista dal regolamento del Festival, ha partecipato all'esecuzione del brano il Solis String Quartet.\nControversie.\nNei giorni immediatamente seguenti alla presentazione del brano al Festival di Sanremo, il cantante Morgan, che aveva seguito Mengoni come giudice nella propria categoria durante la partecipazione ad \"X Factor\", ha accusato il cantautore di aver copiato parte del ritornello di \"Credimi ancora\" da un brano che gli era stato presentato come possibile inedito da cantare durante il talent show. L'accusa \u00e8 stata avanzata da Morgan alla web tv di Simona Ventura, dove sono stati fatti ascoltare i versi incriminati (\"forse s\u00ec, forse no\"). Marco Mengoni ha smentito categoricamente le accuse di plagio durante un'intervista a \"Domenica in\", ed anche il suo ufficio stampa ha ribadito questa posizione.\nVideo musicale.\nIl video, diretto da Gaetano Morbioli e girato a Verona, mostra le varie personalit\u00e0 del cantante attraverso l'uso di contrasti, soprattutto nei colori. In molte scene l'artista indossa lo stesso vestito della prima serata del Festival di Sanremo 2010. In diverse scene vengono mostrati i lavori di alcuni \"street-artists\" italiani."}
{"id": "2820031", "revid": "287204", "url": "https://it.wikipedia.org/wiki?curid=2820031", "title": "Mo Tae-bum", "text": "Carriera.\nJunior.\nLa sua prima gara \u00e8 il campionato sudcoreano sulla singola distanza del 2005, quando si classifica decimo nella gara dei 1000 metri col tempo di 1'16\"81 e terzo in quella dei 1500 metri con 1'59\"47. Ai Campionati del mondo giovanili 2005 partecipa ai 500, 1500, 3000 e 5000 metri, chiudendo quinto nella gara pi\u00f9 breve e fuori dai primi dieci nelle altre distanze. Dopo la partecipazione ai campionati nazionali sudcoreani partecipa ancora ai Campionati del mondo junior nel 2006 e questa volta conquista la vittoria sia nei 500 che nei 1500 metri.\nProfessionismo.\nPur non chiudendo mai nelle prime dieci posizioni, nella stagione 2008/2009 \u00e8 decimo nella classifica generale sui 1000 metri, la stagione successiva chiude secondo sempre sulla solita distanza senza per\u00f2 vincere gare, dietro solo allo statunitense Shani Davis."}
{"id": "2820034", "revid": "124808", "url": "https://it.wikipedia.org/wiki?curid=2820034", "title": "Internet slang", "text": ""}
{"id": "2820035", "revid": "11959", "url": "https://it.wikipedia.org/wiki?curid=2820035", "title": "Fattorie di Sheba'a", "text": ""}
{"id": "2820036", "revid": "339392", "url": "https://it.wikipedia.org/wiki?curid=2820036", "title": "BBC - British Broadcasting Corporation", "text": ""}
{"id": "2820038", "revid": "1669436", "url": "https://it.wikipedia.org/wiki?curid=2820038", "title": "Giuseppe Manfredini (pittore)", "text": "Biografia.\nGiuseppe Manfredini nacque dal pittore e architetto cremonese Giovanni Battista (1730-1790) e da Lucia Paderni, secondogenito dopo Paolo (1754-1805) e prima di Serafino (ca 1760-ca 1827), che divenne anch'egli un pittore, attivo soprattutto nel restauro dei dipinti e nella decorazione.\nFu allievo del padre, con il quale collabor\u00f2 verso il 1784 nelle decorazioni di palazzo Maffi, a Cremona, mentre interamente di sua mano sembrano essere gli affreschi di una stanza di palazzo Cavalcab\u00f2, sempre a Cremona, eseguiti poco prima del 1790. Morto in quell'anno il padre, la prima importante commissione di Giuseppe furono le decorazioni del salone e di due altre stanze del palazzo Stanga Trecco, datate al 1791, nelle quali Manfredini mostra di conoscere l'opera di Annibale Carracci, osservata nei palazzi Magnani e Fava, a Bologna, e a palazzo Farnese a Roma."}
{"id": "2820039", "revid": "363629", "url": "https://it.wikipedia.org/wiki?curid=2820039", "title": "Ras Nakura", "text": ""}
{"id": "2820040", "revid": "11959", "url": "https://it.wikipedia.org/wiki?curid=2820040", "title": "Qurnat as Sawda'", "text": ""}
{"id": "2820041", "revid": "339392", "url": "https://it.wikipedia.org/wiki?curid=2820041", "title": "Governatorato della Bekaa", "text": ""}
{"id": "2820042", "revid": "1442080", "url": "https://it.wikipedia.org/wiki?curid=2820042", "title": "Regions Morgan Keegan Championships and the Cellular South Cup 2010 - Singolare femminile", "text": "Il singolare femminile del Regions Morgan Keegan Championships and the Cellular South Cup 2010 \u00e8 stato un torneo di tennis facente parte del WTA Tour 2010.\nViktoryja Azaranka era la detentrice del titolo, ma ha deciso di partecipare quest'anno al Dubai Tennis Championships 2010.\nMarija \u0160arapova ha battuto in finale 6\u20132, 6\u20131 Sofia Arvidsson."}
{"id": "2820043", "revid": "11959", "url": "https://it.wikipedia.org/wiki?curid=2820043", "title": "Lago di Qaraaoun", "text": ""}
{"id": "2820045", "revid": "1305772", "url": "https://it.wikipedia.org/wiki?curid=2820045", "title": "Futuro imperfetto", "text": "Futuro imperfetto \u00e8 una locuzione che pu\u00f2 riferirsi a:"}
{"id": "2820048", "revid": "1543377", "url": "https://it.wikipedia.org/wiki?curid=2820048", "title": "Regions Morgan Keegan Championships and the Cellular South Cup 2010 - Doppio femminile", "text": "Il doppio femminile del Regions Morgan Keegan Championships and the Cellular South Cup 2010 \u00e8 stato un torneo di tennis facente parte del WTA Tour 2010.\nViktoryja Azaranka e Caroline Wozniacki erano le detentrici del titolo, ma quest'anno hanno deciso di partecipare al Dubai Tennis Championships 2010.\nVania King e Micha\u00eblla Krajicek hanno battuto in finale 7\u20135, 6\u20132 Bethanie Mattek-Sands e Meghann Shaughnessy."}
{"id": "2820051", "revid": "767487", "url": "https://it.wikipedia.org/wiki?curid=2820051", "title": "Copa Sony Ericsson Colsanitas 2010", "text": "Il Copa Sony Ericsson Colsanitas 2010 \u00e8 stato un torneo femminile di tennis giocato sulla terra rossa. \n\u00c8 stata la 13\u00aa edizione del Copa Sony Ericsson Colsanitas, che fa parte della categoria International nell'ambito del WTA Tour 2010.Si \u00e8 giocato al Club Campestre El Rancho di Bogot\u00e0 in Colombia, dal 15 al 21 febbraio 2010.\nPartecipanti.\nAltre partecipanti.\nGiocatrici che hanno ricevuto una Wild card:\nGiocatrici passate dalle qualificazioni:\nCampionesse.\nSingolare.\n Mariana Duque Mari\u00f1o ha battuto in finale Angelique Kerber 6-4, 6-3\nDoppio.\n Gisela Dulko / Edina Gallovits hanno battuto in finale Ol'ga Sav\u010duk / Nastas'sja Jakimava, 6\u20132, 7\u20136(6)'"}
{"id": "2820053", "revid": "122246", "url": "https://it.wikipedia.org/wiki?curid=2820053", "title": "Campionato sudamericano di pallavolo maschile Under-19", "text": "Il campionato sudamericano di pallavolo maschile Under-19 \u00e8 una competizione pallavolistica, organizzata dalla CSV, per squadre nazionali sudamericane, riservata a giocatori con un'et\u00e0 inferiore di 19 anni."}
{"id": "2820055", "revid": "726373", "url": "https://it.wikipedia.org/wiki?curid=2820055", "title": "Finch\u00e9 morte non ci separi (serie televisiva)", "text": "Finch\u00e9 morte non ci separi (\"'Til Death Do Us Part\") \u00e8 una serie televisiva statunitense nata dalla creativit\u00e0 del regista John Waters, interprete e narratore all'interno della serie. Le storie sono raccontate con un umorismo tagliente e sono al limite del surreale. Si raccontano una catena di omicidi tratti da fatti di cronaca e di fantasia, in cui i protagonisti sono delle coppie sposate. Ogni episodio termina con l'uccisione di uno dei due consorti.\nDescrizione.\nNegli Stati Uniti ha riscosso successo dopo la messa in onda su Court Tv (poi divenuta la truTV) mentre in Italia \u00e8 stata proposta da Fox Crime nel 2008 e nel 2010. La puntata pilota \u00e8 stata trasmessa per la prima volta proprio a San Valentino, il 14 febbraio 2008 e nel 2010 il termine della trasmissione \u00e8 fissato per il 9 luglio 2010 . \nDella serie fa parte una sola stagione formata da 13 episodi, ciascuno dei quali dalla durata di 30 minuti circa.\nTrama.\nLe storie narrate sono ispirate da veri casi giudiziari e prendono anche spunto dai telefilm di Alfred Hitchcock, in onda negli anni sessanta e ottanta. La serie \u00e8 interamente costruita sullo stile \"Noir\", il cattivo gusto delle storie attraversa il campo della narrazione giallo, trash e comico. Ogni episodio racconta l'\"omicidio perfetto\" ma che inevitabilmente viene smascherato.\nEpisodio pilota.\nNel primo episodio, \"Delitto nella camera ardente\", i protagonisti sono il titolare di una ditta di pompe funebri e sua moglie, una bella donna ma con forti problemi di autostima. Grazie all'aiuto del suo datore di lavoro, un uomo dotato di grande fascino e carisma, la donna segue un percorso evolutivo che la porta a diventare emancipata e sicura di s\u00e9. Il responsabile della donna la convince che l'unico ostacolo ad una loro relazione \u00e8 il marito che va quindi eliminato. La puntata termina con il ribaldamento dei ruoli, il marito da vittima diventa il carnefice della moglie ."}
{"id": "2820059", "revid": "1924342", "url": "https://it.wikipedia.org/wiki?curid=2820059", "title": "Grovigli", "text": "Grovigli \u00e8 il secondo album della cantante italiana Malika Ayane, pubblicato il 19 febbraio 2010.\nIl disco.\nProdotto e arrangiato da Ferdinando Arn\u00f2, l'album \u00e8 arricchito da collaborazioni importanti, tra cui Pacifico, Cesare Cremonini e Paolo Conte.\nIl titolo dell'album \u00e8 lo stesso di una canzone scritta dalla stessa Ayane e presentata in origine come parte di questo progetto; tuttavia essa non fu pubblicata e divenne l'opening track dell'album successivo.\nDell'album fanno parte il singolo \"Ricomincio da qui\", presentato in competizione al 60\u00ba Festival di Sanremo, e la cover de \"La prima cosa bella\" di Nicola Di Bari realizzata per la colonna sonora dell'omonimo film di Paolo Virz\u00ec.\nTra gli ospiti gi\u00e0 citati spicca Paolo Conte, con cui Malika Ayane duetta nell'inedito \"Little Brown Bear\" e rende omaggio al cantautore astigiano realizzando una cover del suo brano \"Chiamami adesso\". Con Cesare Cremonini duetta in \"Believe In Love\", scritta dallo stesso Cremonini, suo compagno dal 2009.\nA maggio 2010 l'album ha superato le 70.000 copie vendute ed entra nella classifica annuale degli album pi\u00f9 venduti del 2010, stilata dalla Fimi, al 14\u00ba posto.\nA maggio 2016 l'edizione del disco \"Grovigli-Special tour edition\" (uscita ad ottobre 2010) viene certificata doppio disco di platino per le oltre 100.000 copie vendute.\nTracce.\nSpecial tour edition.\nIl 26 ottobre 2010 viene pubblicata una nuova edizione dell'album, contenente 2 brani in aggiunta a quelli dell'edizione standard, oltre ad un DVD con 8 esibizioni live e diversi contenuti speciali:\nDurata totale: 42:38\nRiscontro della critica.\nLa critica musicale ha riservato all'album un'accoglienza molto calorosa. Sulle pagine di \"Repubblica\", il disco \u00e8 stato definito \u00abla definitiva affermazione della miglior rivelazione vocale della recente musica italiana\u00bb. Francesco Marchetti sul sito wuz.it ha sottolineato le abilit\u00e0 vocali della cantante, affermando che la sua voce \u00abmodula esercizi di nuoto sincronizzato nell'acqua delle note\u00bb.\nSulla rivista Musica e dischi, Cristiana Vianello ha assegnato a \"Grovigli\" un punteggio di 4 stelle su 5, dando risalto soprattutto ai brani \"La prima cosa bella\" e \"Believe in Love\". Gianni Sibilla di Rockol ha definito l'album particolarmente raffinato, ma ha considerato come un possibile limite la scelta di cantare alcuni brani in italiano ed altri in inglese.\nNella sua recensione pubblicata su All Music Guide, Mariano Prunes scrive che il disco si mantiene sulla linea del precedente, ma con brani migliori, soprattutto grazie alle firme di Pacifico e Paolo Conte."}
{"id": "2820061", "revid": "287204", "url": "https://it.wikipedia.org/wiki?curid=2820061", "title": "Copa Sony Ericsson Colsanitas 2010 - Singolare", "text": "Il singolare del Copa Sony Ericsson Colsanitas 2010 \u00e8 stato un torneo di tennis facente parte del WTA Tour 2010.\nMar\u00eda Jos\u00e9 Mart\u00ednez S\u00e1nchez era la detentrice del titolo, ma ha deciso di partecipare al Dubai Tennis Championships 2010.\nMariana Duque Mari\u00f1o ha battuto in finale Angelique Kerber 6-4, 6-3."}
{"id": "2820062", "revid": "1305772", "url": "https://it.wikipedia.org/wiki?curid=2820062", "title": "West Monroe", "text": ""}
{"id": "2820064", "revid": "1543377", "url": "https://it.wikipedia.org/wiki?curid=2820064", "title": "Copa Sony Ericsson Colsanitas 2010 - Doppio", "text": "Il doppio del Copa Sony Ericsson Colsanitas 2010 \u00e8 stato un torneo di tennis facente parte del WTA Tour 2010.\nNuria Llagostera Vives e Mar\u00eda Jos\u00e9 Mart\u00ednez S\u00e1nchez erano le detentrici del titolo, ma hanno deciso di partecipare al Dubai Tennis Championships 2010.\nGisela Dulko e Edina Gallovits hanno battuto in finale Ol'ga Sav\u010duk e Nastas'sja Jakimava 6\u20132, 7\u20136(6)."}
{"id": "2820065", "revid": "1305772", "url": "https://it.wikipedia.org/wiki?curid=2820065", "title": "Westlake", "text": ""}
{"id": "2820067", "revid": "1573940", "url": "https://it.wikipedia.org/wiki?curid=2820067", "title": "Henry Dilworth Gilpin", "text": "Biografia.\nFu il 15\u00ba procuratore generale degli Stati Uniti durante la presidenza di Martin Van Buren (8\u00ba presidente).\nNato in Inghilterra, figlio di Joshua Gilpin e Mary Dilworth quando la sua famiglia viaggi\u00f2 negli USA inizi\u00f2 a frequentare l'universit\u00e0 di Princeton. Studi\u00f2 con Joseph Reed Ingersoll, fu anche presidente della Pennsylvania Academy of the Fine Arts. Come procuratore generale collabor\u00f2 al caso Amistad."}
{"id": "2820071", "revid": "869733", "url": "https://it.wikipedia.org/wiki?curid=2820071", "title": "Westland", "text": ""}
{"id": "2820073", "revid": "827882", "url": "https://it.wikipedia.org/wiki?curid=2820073", "title": "Tracer (DC Comics)", "text": "Tracer \u00e8 il nome di due super criminali immaginari pubblicati dalla DC Comics. Comparve per la prima volta in \"Justice League Europe\" n. 16 (luglio 1990), e fu creato da Keith Giffen, Gerard Jones e Bart Sears. Come tutto il resto degli Estremisti fu basato su un criminale della Marvel Comics, in questo caso Victor Creed/Sabretooth, arcinemico di James Logan Howlett/Wolverine.\nTracer.\nIl primo Tracer era un super criminale del mondo di Angor, un duplicato ultra-dimensionale della Terra. Gli Estremisti fecero saltare Angor in un'esplosione nucleare, lasciando vivi solo loro stessi e un pugno di eroi che si rifugiarono sulla Terra. Gli Estremisti li seguirono e si scopr\u00ec che erano morti tutti tranne uno, Dreamslayer, che utilizz\u00f2 duplicati androidi dei suoi compagni, incluso Tracer. Furono poi deattivati e messi nel magazzino della Torre di Guardia. Tracer e il suo duplicato cibernetico dimostrarono dei sensi super sviluppati che fecero di lui un marcatore eccellente, con superforza e riflessi iper sviluppati, un comportamento selvatico, lame affilate, e un fattore di guarigione senza precedenti.\nTracer robot.\nIl secondo Tracer era un duplicato robotico del primo Tracer, uno dei tanti robot creati dall'inventore Mitch Wacky nel mondo ultra-dimensionale di Angor, come parte di un parco a tema. Dopo la morte apparente di tutti i criminali ed eroi di Angor, il malvagio Dreamslayer utilizz\u00f2 i robot per ricreare il suo gruppo di criminali, gli Estremisti. Dopo aver viaggiato sulla Terra, gli Estremisti quasi riuscirono ad impadronirsi del mondo prima di venire sconfitti dalla Justice League Europe. I robot Estremisti furono quindi messi in esposizione al Museo delle cere di Madame Clouseau (parodia di Madame Tussaud's) a Parigi. Furono successivamente utilizzati da Dreamslayer una seconda volta sull'isola di Kooey Kooey Kooey, e ancora dopo come pedine di Twilight in una battaglia contro Supergirl. Il Tracer robot aveva tutti i poteri del Tracer originale che includevano superforza, velocit\u00e0, e agilit\u00e0, sensi iper sviluppati e istinto animale.\nCountdown.\nNella serie collegata a \"Coutdown to Final Crisis\", \"\"Lord Havok and the Extremists\", una versione alternativa di Tracer esisteva su Terra-8. Originariamente un soldato che fu gravemente ferito che tent\u00f2 di disertare il proprio posto, il corpo spezzato di Vincent Cade fu sottoposto ad alcuni esperimenti eseguiti dal governo. A Cade fu data una forza super umana, velocit\u00e0 e super sensi. Fu anche costretto a sopportare ore di immagini violente e audio subliminali che gli dicevano di uccidere. Gi fu impiantato un chip con il quale poteva essere controllato, la prima missione di Tracer fin\u00ec per coinvolgere il tentativo di uccisione di un suo compagno di squadra. Proprio quando i suoi controllori stavano per accendere il chip e fermarlo, arriv\u00f2 Lord Havok, che rimosse il chip, e offr\u00ec a Tracer un posto nella sua organizzazione. Ad ordine di Havok, Tracer lavor\u00f2 come assassino free lance per il governo, ottenendo informazioni di valore su di loro per i suoi padroni. Nel n.3 della serie, fu attaccato e brutalmente sconfitto dalle forze del Monarca; fu grazie al suo fattore di guarigione senza uguali che evit\u00f2 la morte.\nAltri media.\nNell'episodio \"Il Gatto e il canarino\"\" della quarta stagione della serie animata \"Justice League Unlimited\", Tracer comparve come uno dei metaumani che combatterono nel Meta-Brawl di Roulette e che ricomparve successivamente con il resto degli Estremisti nell'episodio della quinta stagione della stessa serie \"Shadow of the Hawk\"."}
{"id": "2820075", "revid": "1305772", "url": "https://it.wikipedia.org/wiki?curid=2820075", "title": "White Castle", "text": "White Castle (\"castello bianco\" in lingua inglese) pu\u00f2 riferirsi a:"}
{"id": "2820076", "revid": "30260934", "url": "https://it.wikipedia.org/wiki?curid=2820076", "title": "A che ora \u00e8 la fine del mondo", "text": ""}
{"id": "2820079", "revid": "1494169", "url": "https://it.wikipedia.org/wiki?curid=2820079", "title": "Josef Kling", "text": "Inizialmente svolse l'attivit\u00e0 di insegnante di musica. Nel 1834 si trasfer\u00ec a Parigi, dove si guadagnava da vivere giocando a scacchi al Caf\u00e9 de la R\u00e9gence. Nel 1836 pubblic\u00f2 sulla rivista \u00ab Le Palam\u00e8de \u00bb un'analisi del finale di torre e alfiere contro torre, che fu inclusa da Howard Staunton nel 1847 nel suo libro \"Factory Chess Player's Handbook\".\nNel 1837 si trasfer\u00ec a Londra. Nel 1849 pubblic\u00f2 \"The Chess Euclid\", una raccolta di 200 problemi e studi. Firm\u00f2 il libro con \"J. KLING, \"Professor of Music\"\". Nel 1851 pubblic\u00f2, assieme a Bernhard Horwitz, \"Chess Studies; or Endings of Games\", il primo libro dedicato esclusivamente agli studi di scacchi. In una recensione del libro, Tassilo von der Lasa fece notare la sostanziale differenza tra il problema e lo studio: in quest'ultimo le posizioni sono generalmente simili ad un vero finale di partita.\nAssieme ad Horwitz fond\u00f2 nel 1851 la rivista \u00abThe Chess Player\u00bb, che per\u00f2 continu\u00f2 le pubblicazioni solo per qualche anno. Nel 1852 fond\u00f2 a Londra, in New Oxford Street, il circolo scacchistico \"Kling's Chess and Coffee Rooms\", che rimase in attivit\u00e0 fino al 1859. Era frequentato tra gli altri dal capitano William Davies Evans. Kling rimase sulla scena scacchistica fino alla morte e fu nominato membro onorario del \"City of London Chess Club\".\nIl database di Harold van der Heijden contiene circa 450 suoi studi, composti in gran parte assieme a Bernhard Horwitz.\nDue suoi studi:"}
{"id": "2820080", "revid": "1573940", "url": "https://it.wikipedia.org/wiki?curid=2820080", "title": "Atypus dorsualis", "text": "Atypus dorsualis \u00e8 un ragno appartenente al genere Atypus della Famiglia Atypidae.\nIl nome deriva dal greco , \u00e0lfa-, con valore di negazione della parola seguente, e , \"typos\", cio\u00e8 \"forma, immagine, tipo\", ad indicarne la forma atipica a causa della sproporzione dei cheliceri e delle filiere.\nIl nome proprio deriva dal latino \"dorsualis\", cio\u00e8 \"dorsale, proprio del dorso\".\nCaratteristiche.\nIl cefalotorace ha una forma allungata, come pure la tibia, la patella e il protarso della prima e quarta zampa. Il colore \u00e8 nero giallognolo, la parte inferiore \u00e8 pi\u00f9 scura. Gli occhi anteriori mediani sono separati da uno spazio, che \u00e8 pi\u00f9 grande del loro diametro, in prossimit\u00e0 degli occhi anteriori laterali; gli occhi laterali, invece, sono a contatto fra di loro. Le zampe sono senza spine.\nLa lunghezza totale o \"bodylenght\" (lunghezza del corpo senza le zampe) \u00e8 17,5 millimetri, il cefalotorace 6,5, i pedipalpi 5,5; la prima zampa misura 13 millimetri, la seconda 11,5, la terza 10,5 e la quarta 13,5\nComportamento.\nCome tutti i ragni del genere Atypus, anche questa specie vive in un tubo setoso parallelo al terreno, per una ventina di centimetri circa seppellito e per altri 8 centimetri fuoriuscente. Il ragno resta in agguato sul fondo del tubo: quando una preda passa sulla parte esterna, le vibrazioni della tela setosa allertano il ragno che scatta e la trafigge, per poi rompere la sua stessa tela, portarsi la preda nella parte interna e cibarsene..\nDistribuzione.\nDiffusa nella Birmania settentrionale e nella Thailandia settentrionale."}
{"id": "2820086", "revid": "204012", "url": "https://it.wikipedia.org/wiki?curid=2820086", "title": "Henry D. Gilpin", "text": ""}
{"id": "2820090", "revid": "547034", "url": "https://it.wikipedia.org/wiki?curid=2820090", "title": "Eutypa lata", "text": "Eutypa lata \u00e8 un fungo ascomicete (anamorfo: \"Libertella blepharis\") responsabile dell\u2019eutipiosi, una malattia della vite e di altre piante legnose. I sintomi si manifestano fin dalle prime fasi vegetative con indebolimento e deformazione di germogli e foglie. L'infezione progredisce fino a portare la pianta alla morte entro 3-4 anni.\nOspiti e distribuzione geografica.\n\"Eutypa lata\" pu\u00f2 colpire almeno 88 specie di dicotiledoni legnose ed arbustive presenti nei climi temperati e mediterranei in tutto il mondo. \nOltre che su vite i suoi danni possono essere consistenti su albicocco e ribes. \u00c8 stata segnalata in Australia, Nuova Zelanda, Canada, Stati Uniti, Messico, Brasile, Israele, Libia, Sudafrica e in molti stati europei.\nEpidemiologia e biologia.\nLa conservazione dell'inoculo durante il periodo invernale \u00e8 data dalle ascospore prodotte dai periteci conservati nello stroma fungino presente sul legno morto e sulle piante ospiti (la formazione dei periteci \u00e8 molto pi\u00f9 comune su albicocco che su vite). I periteci, che si sviluppano solo se la piovosit\u00e0 annua raggiunge almeno i 350\u00a0mm, possono conservarsi fertili anche per pi\u00f9 di 5 anni.\nIn seguito a piogge le ascospore vengono liberate e, trasportate dal vento, possono giungere a distanze anche di 60\u00a0km e rimanere vitali fino a due mesi dal rilascio. Possono germinare a temperature comprese tra 1 e 45\u00a0\u00b0C, con un optimum termico di 22 \u2013 25\u00a0\u00b0C.\nSulla superficie dei tessuti colpiti il fungo pu\u00f2 produrre anche fruttificazioni asessuate di tipo picnidico. In presenza di umidit\u00e0 relativa sufficiente i picnidi emettono dei cirri di colore giallo \u2013 aranciato. Tali cirri, sotto forma di filamenti gelatinosi, contengono un gran numero di conidi.\nLa funzione dei conidi \u00e8 sconosciuta in quanto non manifestano potere infettivo e non sono in grado di germinare n\u00e9 in acqua n\u00e9 in substrati artificiali.\n\"Eutypa lata\" pu\u00f2 penetrare nei tessuti dell'ospite soltanto attraverso una ferita, tramite i tessuti vascolari; per tale motivo la malattia \u00e8 pi\u00f9 frequente su alberi e arbusti sottoposti a potatura regolare come la vite e le specie ornamentali impiegate per la costituzione di siepi.\nLe ferite pi\u00f9 vecchie (2-4 settimane dopo la potatura) non sono pi\u00f9 infettabili, in quanto colonizzate da microrganismi saprofiti antagonisti.\nSintomi.\nAlbicocco.\nSu albicocco i sintomi appaiono verso met\u00e0 estate e si manifestano con il rapido collasso di alcune branche. Le foglie appassiscono e muoiono molto rapidamente e rimangono attaccate al ramo; in genere non si osservano le pesanti deformazioni del lembo comuni in caso di attacchi su vite.\nEsaminando la base delle branche pi\u00f9 gravemente colpite si pu\u00f2 osservare la formazione di un cancro che pu\u00f2 produrre un'abbondante gommosi ben visibile all'esterno. Spesso i sintomi partono da ferite preesistenti.\nDopo qualche anno il fungo conduce la pianta alla morte.\nVite.\nIn genere i sintomi su vite non appaiono su piante di et\u00e0 inferiore ai 6 anni. \nI ceppi colpiti presentano internodi corti, con i tralci primaverili ridotti e stentati. Tagliando longitudinalmente uno sperone malato si osservano delle necrosi che si approfondiscono fino ad interessare il legno pi\u00f9 vecchio. I tessuti necrotici, di consistenza dura, assumono colorazione da bruno - grigio a bruno violetto, a seconda del vitigno. La necrosi tende a svilupparsi lungo il tronco e a raggiungere il portainnesto. I sintomi pi\u00f9 evidenti si osservano in primavera sui tralci di 20 \u2013 40\u00a0cm.\nLe foglie hanno dimensioni ridotte, appaiono clorotiche, deformate, accartocciate e frastagliate. In alcuni casi possono presentare necrosi marginali che evolvono in disseccamento e filloptosi.\nI grappoli si presentano di aspetto normale fino alla fioritura quando possono andare incontro a colatura o completo disseccamento. Gli acini non si sviluppano o rimangono di dimensioni ridotte con conseguente scarsa produzione.\nL'evoluzione dell'eutipiosi \u00e8 abbastanza lenta; i sintomi sulla parte erbacea si manifestano solo quando i tessuti legnosi sono gi\u00e0 seriamente compromessi. Solitamente la morte della pianta sopraggiunge nel giro di 2 \u2013 4 anni.\nMorfologia.\nLo stroma \u00e8 nerastro, di forma irregolare, infossato nel legno decorticato ed \u00e8 composto da un insieme di tessuti fungini e dell'ospite. Sulla sua superficie sono distribuiti, irregolarmente e in un unico strato, i periteci.\nI periteci, dal diametro di 0,5\u00a0mm, contengono un elevato numero di aschi, di forma cilindro \u2013 claviforme di 30 - 60 x 5 - 7,5\u00a0\u00b5m dotati di un pedicello apicale lungo 60 \u2013 130\u00a0\u00b5m condi un'invaginazione in cima. Ogni asco contiene 8 ascospore subialine e dalla dimensione di 7\u00a0\u2013 11 x 1,5\u00a0\u2013 2\u00a0\u00b5m.\nI conidi, prodotti in grande numero, sono filiformi, ialini, diritti o ricurvi, e misurano 20-45 x 0.8-1.5\u00a0\u00b5m.\nIn alcuni casi i conidi vengono prodotti direttamente dalle ife.\nDifesa.\nLa lotta si basa essenzialmente sulla distruzione tramite bruciatura delle porzioni di legno di 3 o pi\u00f9 anni mostranti sintomi di disseccamento, in quanto su di esse si possono differenziare i periteci del fungo. Se i sintomi si manifestano alla base della pianta, va estirpata per evitare il propagarsi dell'infezione.\n\u00c8 inoltre consigliabile irrorare accuratamente le superfici di taglio con soluzioni all'1% di derivati benzimidazolici. Tale intervento deve essere eseguito entro 24 ore dalla potatura."}
{"id": "2820097", "revid": "2184720", "url": "https://it.wikipedia.org/wiki?curid=2820097", "title": "La verit\u00e0 (Povia)", "text": "La verit\u00e0 \u00e8 un singolo del cantautore pop italiano Povia, con il quale ha partecipato al Festival di Sanremo 2010 arrivando alla serata finale, nella quale si \u00e8 classificato 10\u00ba.\nIl singolo \u00e8 stato pubblicato dall'etichetta discografica Mamadue il 17 febbraio 2010 ed \u00e8 stato inserito nell'album \"Scacco matto\", uscito nello stesso periodo.\nL'esecuzione del brano nella serata dei duetti prevista dal regolamento del Festival ha visto la partecipazione di Marco Masini, mentre una bambina ha eseguito alcuni passi di danza.\nCritiche.\nLa canzone, nel momento in cui \u00e8 stata ufficializzata la sua partecipazione alla manifestazione, ha suscitato diverse critiche in quanto il cantautore ha dichiarato che il testo era dedicato ad Eluana Englaro, ragazza rimasta in stato vegetativo per oltre diciassette anni in seguito ad un incidente stradale e deceduta in seguito alla sospensione della nutrizione artificiale, la cui morte, nel febbraio del 2009, ha diviso l'opinione pubblica riguardo all'eutanasia.\nMolte critiche sono arrivate dagli ambienti ecclesiastici, che giudicavano inopportuna la partecipazione al massimo festival della canzone italiana di una canzone che inneggiava all'eutanasia.\nAd un mese dalla partecipazione del cantante al Festival, questi ha dichiarato che il testo del brano (inizialmente intitolato \"La verit\u00e0 (Eluana)\") \u00e8 stato scritto sotto forma di lettera di Eluana ai genitori, nella quale lei ringrazia i suoi genitori della loro scelta e afferma che, grazie a loro, adesso \u00e8 libera di correre e giocare. La lettera termina con una firma: \"\"la vostra bambina Eluana\" (in seguito modificata in \"La vostra bambina per sempre\").\nAltre critiche sono state in seguito attribuite al cantante in quanto il testo della canzone \u00e8 stato ritenuto di dubbio gusto e profanatoria; in risposta, \u00e8 stato dichiarato che il cantautore ha chiesto il permesso di interpretare il brano al padre della Englaro, Beppino, che ha acconsentito dichiarando di \"non bloccare gli artisti\"\".\nIn seguito, dalla canzone e dal titolo \u00e8 stato eliminato ogni riferimento a Eluana.\nClassifica FIMI.\nIl brano raggiunge nella classifica FIMI la posizione numero 5."}
{"id": "2820101", "revid": "729019", "url": "https://it.wikipedia.org/wiki?curid=2820101", "title": "Wildmania", "text": "Wildmania \u00e8 il secondo album studio di Wild Man Fischer commercializzato nel 1978 e prodotto dai Harols Bronson."}
{"id": "2820102", "revid": "92723", "url": "https://it.wikipedia.org/wiki?curid=2820102", "title": "Alexey Troitzky", "text": ""}
{"id": "2820104", "revid": "1573940", "url": "https://it.wikipedia.org/wiki?curid=2820104", "title": "A\u00eft Baamrane", "text": " \nA\u00eft Baamrane (o A\u00eft Ba Amran, propriamente Ayt Ba \u0190emran) \u00e8 una confederazione di trib\u00f9 berbere del Marocco ed \u00e8 anche il nome della regione in cui storicamente esse sono stanziate.\nGli A\u00eft Baamrane si trovano a sud di Tiznit, dalla cui piana li separa una serie di rilievi che dall'Atlante vanno fino al mare. A nord confinano con gli Ahl Sahel e gli A\u00eft Briim all'altezza dei rilievi del Tamgert n Tellou (culminanti nelle cime del Tellou e dell'Aourigh). A sud giungono fino al Oued Noun, che li separa dai Tekna. Il limite orientale \u00e8 costituito dalla catena montuosa che dal Tamgirt n Tellou si prolunga a sud parallela alla costa dell'Atlantico e li separa dagli A\u00eft Briim e dagli Akhsas.\nIl centro principale della regione \u00e8 Sidi Ifni.\nLe trib\u00f9 che storicamente appartengono alla confederazione degli A\u00eft Baamrane sono (da nord a sud): A\u00eft Boubeker, A\u00eft Iazza, A\u00eft Abdallah, A\u00eft Khoms, Sbouia.\nGli A\u00eft Baamrane parlano un dialetto chleuh."}
{"id": "2820106", "revid": "539155", "url": "https://it.wikipedia.org/wiki?curid=2820106", "title": "Musica dell'antico Egitto", "text": "La musica dell'antico Egitto ha origini molto remote, tanto da rendere gli Egizi tra le prime civilt\u00e0 di cui si hanno testimonianze musicali. Il ruolo della musica, chiamata hy (gioia), era di grande importanza essendo ritenuta di origine divina, infatti essa era legata a Hathor considerata dea della gioia, della danza e della musica. La dea Meret era reputata la personificazione della musica e con la sua gestualit\u00e0, quasi da direttore d'orchestra, governava l'ordine cosmico e il flusso della musica.\nLe numerose raffigurazioni a noi giunte che rappresentano musicisti, cantanti e danzatori, testimoniano come la musica assumesse un ruolo di grande rilevanza nella societ\u00e0 egizia; inoltre una notevole tradizione letteraria e ritrovamenti di svariati strumenti ne sono una conferma.\nStoria.\nGi\u00e0 nell'Egitto preistorico musica e canto erano presenti in rituali legati alla magia e alla religione; successivamente, nel periodo predinastico, la musica e la danza avevano soprattutto funzione propiziatoria in riti di fecondazione e di iniziazione. Vennero introdotti i primi strumenti musicali, quali bacchette, sonagli, batacchi, utilizzati in rituali totemici. \nNell'Antico Regno si cre\u00f2 l'usanza di una formazione strumentale composita, comprendente vari flauti, arpe arcuate, con un'ampia cassa armonica e strumenti ad ancia semplice, antenati del clarinetto. Si trovano poi i crotali, il sistro, legato ad Hathor, la tromba, utilizzata in guerra e durante i cortei funebri, per questo motivo sacra a Osiride, i tamburi, il liuto e il flauto, sacro ad Amon.\nDurante il Medio Regno si introdussero il tamburo, la lira e alla danza rituale si aggiunse quella professionale che aveva lo scopo di intrattenere lo spettatore. Il tipico strumento egizio, il sistro, vide in quest'epoca un allargamento del suo utilizzo. Strumenti pi\u00f9 sofisticati dovettero attendere pi\u00f9 a lungo.\nI primi ad apparire dopo le percussioni furono gli strumenti a fiato (flauto, corno) e a corde (lira e arpa), di cui esistono testimonianze greche, egizie e mesopotamiche anteriori al X secolo a.C.; queste civilt\u00e0 conoscevano gi\u00e0 i principali intervalli fra i suoni (quinte, quarte, ottave), che erano usate come base per alcuni sistemi di scale. \nLa musica era utilizzata in numerose situazioni e praticata a tutti i livelli della societ\u00e0 egizia. Durante le cerimonie religiose essa aveva un ruolo di rilievo; danzatrici, cantanti e musiciste di professione, ruoli spesso soltanto femminili, ebbero funzioni speciali in ogni periodo della storia egiziana. Tra il clero legato a Amon erano presenti suonatrici di rango sacerdotale.\nNell'antico Egitto non si celebravano feste o banchetti senza la partecipazione attiva di musicisti e cantanti, ruoli sovente riuniti nella stessa persona. Anche nelle case di piacere veniva eseguita musica con interpreti spesso straniere, nubiane o siriane, e venivano anche eseguite danze accompagnate da tamburi e tamburelli.\nDurante le feste in onore dei morti, occasione in cui la famiglia del defunto si riuniva presso la tomba, si celebravano banchetti con accompagnamento di musiche, canti e danze.\nLa mancanza di una notazione musicale \u00e8 stato il problema maggiore affrontato dagli studiosi; purtroppo non \u00e8 mai stato rintracciato nessuno spartito, quindi si sa molto poco sulle melodie o combinazioni armoniche dell'antichit\u00e0 egizia. Alcuni musicologi hanno per\u00f2 tentato di ricostruire quali tonalit\u00e0 potessero essere state utilizzate studiando gli antichi strumenti, replicati in modo da poter essere suonati.\nIl musicologo Curt Sachs studiando l'accordatura delle arpe e i rapporti fra le corde corte e lunghe delle stesse, ha rilevato che da questi strumenti gli Egizi ottenessero intervalli di quarta, quinta e suoni all'unisono; essi inoltre utilizzavano una scala pentatonica discendente e probabilmente conoscevano la scala eptatonica, infatti \u00e8 stato osservato che un oboe conservato al Museo egizio di Torino ha l'estensione di ben due ottave.\nStrumenti musicali.\nStrumenti a percussione.\nStrumenti idiofoni.\nGli strumenti idiofoni sono fra i primi usati dagli antichi egizi. Inizialmente i suoni venivano prodotti da parti del corpo, mani e piedi. Il calpestio con i piedi, ma soprattutto il battito ritmico delle mani e lo schiocco delle dita, divennero un mezzo di espressione molto dinamico; differenze di suono erano prodotte dalle mani in forma concava oppure piatta. Nella tomba di Dhjeutmosi (TT342) \u00e8 rappresentato un gruppo di tre persone che esegue un accompagnamento ritmico con le mani\nLe bacchette, solitamente in legno, venivano utilizzate in coppia a scopo percussivo, battute una contro l'altra; vi sono numerose raffigurazioni che mostrano uomini intenti a utilizzarle durante riti di fertilit\u00e0 in agricoltura. Nella Mastaba di Mereruka, ad esempio, due uomini accompagnano ritmicamente con le bacchette la pigiatura dell'uva.\nI batacchi, in legno, avorio od osso, altri anche in metallo, avevano forme differenti; alcuni presentavano un manico dritto con all'estremit\u00e0 un ornamento a forma di testa di animale o un fiore, altri erano ricurvi, con due decorazioni alle estremit\u00e0. I batacchi venivano usati spesso per accompagnare ritmicamente la musica della danza. Il tipo di sonorit\u00e0 era legato al materiale usato: pi\u00f9 sorda per il legno, pi\u00f9 squillante per il metallo.\nIl sistro era uno strumento fondamentale, considerato sacro in quanto legato alla dea Hathor e riservato a chi accedeva ai servizi del tempio. Era a forma arcuata, a ferro di cavallo, provvisto di tre o quattro barre lunghe dai venti ai quaranta centimetri, fornite di dischetti mobili; interamente in metallo, bronzo o ottone, a volte con parti in oro o argento, presentava alla base una testa di Hathor, sostenuta da un corto manico. Il sistro veniva scosso tenendolo soltanto verticalmente in modo che i dischetti si muovessero producendo il suono.\nI cimbali erano dei piatti, simili a quelli odierni, ma di circa 14-18 centimetri di diametro, generalmente in ottone.\nLe campane, solitamente in bronzo, avevano forme diverse, a volte simili al calice di un fiore. Il suono aveva una gamma notevolmente ampia, in relazione al peso e alla grandezza. Il loro uso era legato a molte situazioni, dall'ambito religioso, suonate dai sacerdoti del tempio, alle feste in onore di Osiride, alla protezione delle case, come amuleti, poste sulla porta.\nLo strumento che noi oggi chiamiamo nacchere o castagnette era costituito da coppie di piccoli piatti che si suonavano tenendoli con i polpastrelli tra pollice e medio. In legno, osso, avorio o metallo, talvolta avevano forma di piccoli stivali incavati, altri erano simili a valve di conchiglia, tenute insieme da lacci e ricordano le odierne nacchere spagnole. Sono stati trovati numerosi esemplari nelle tombe ed erano utilizzate sia in cerimonie religiose sia durante feste o danze.\nStrumenti membranofoni.\nTamburo. Nell'antico Egitto si utilizzavano numerose variet\u00e0 di tamburi, suonati sia con le mani sia con bastoni o bacchette. Era usato in molte occasioni, ma principalmente in ambito militare. Il tamburo cilindrico era in legno o di metallo ed era provvisto di pelle da un lato; si suonava con due bacchette e si teneva fermo usando delle cinghie. Un esemplare in ottime condizioni \u00e8 stato trovato in una tomba del complesso funerario di Beni Hasan risalente al Medio Regno ora conservato al Museo del Cairo.\nEsistevano anche altre tipologie di tamburi pi\u00f9 piccoli, simili a barilotti, con le due estremit\u00e0 chiuse da pergamena; erano abitualmente suonati con le dita o con le nocche. Il piccolo tamburo detto \"tabla\" era in terracotta, a forma di calice e misurava circa 50-60 centimetri in altezza; era associato alla figura di Bes. Altri erano in legno intarsiato con materiali pregiati e chiusi con pelle di pesce o di capra.\nIl tamburello appare in Egitto nel Nuovo Regno come strumento tipicamente femminile; usato in svariate occasioni, era uno strumento pi\u00f9 piccolo, dai 20 ai 30 centimetri di diametro e di poco spessore, provvisto di pelle sulla parte superiore; veniva suonato con la mano destra e tenuto con la sinistra.\nStrumenti a fiato.\nFlauto.\nEsistevano diverse tipologie di flauto, i pi\u00f9 comuni erano il flauto \"nay\", il flauto traverso e il flauto di Pan.\nIl flauto nay era ricavato da canne che crescevano sulle rive del Nilo ed era provvisto di un foro inferiore aperto. La tecnica era simile a quella odierna, si suonava soffiando nella canna e si chiudevano i fori, sei anteriori e uno posteriore, traendone diversi toni. Nel corso dei secoli il nay \u00e8 mutato molto poco ed \u00e8 ancora oggi usato in Egitto; spesso \u00e8 denominato \"nay dei Dervisci\" poich\u00e9 suonato spesso da questa confraternita mistica. I flauti nay erano solitamente di sette misure differenti, dai 37 ai 68 centimetri di lunghezza. \nIl flauto traverso \u00e8 stato rappresentato in numerose raffigurazioni pittoriche fin dalla IV dinastia. Era costituito da una canna e veniva tenuto orizzontalmente, soffiando dal foro posto lateralmente; alcuni esemplari in bronzo sono stati trovati presso il sito di Meroe nel sud dell'Egitto.\nIl flauto di Pan (siringa) era composto da sette canne graduate chiuse all'estremit\u00e0 inferiore e livellate nella parte superiore; potevano essere a forma di zattera se poste una di fianco all'altra, o di fascio se assemblate. Uno di questi in buone condizioni \u00e8 stato trovato nel tempio di Sobek ad al-Fayyum.\nStrumenti ad ancia semplice e doppia.\nUn tipo particolare di flauto, provvisto di una singola lamina (ancia) all'imboccatura si pu\u00f2 ritenere un antenato del clarinetto. Diversi esemplari sono oggi conservati al British Museum e nel Museo delle antichit\u00e0 di Leida.\nUn altro strumento costituito da due canne appaiate di uguale lunghezza e provviste di ancia pu\u00f2 essere considerato un doppio clarinetto. Un esemplare \u00e8 presente nelle raffigurazioni della tomba di Nencheftka a Saqqara, della V dinastia, ora visibile al Museo del Cairo.\nLo strumento costituito da due canne di uguale lunghezza, ma divergenti, e provviste di doppia ancia si pu\u00f2 assimilare a un moderno oboe. Sono stati trovati diversi esemplari di questo tipo, di svariate lunghezze, conservati in custodie a forma di faretra; un esemplare, risalente al Nuovo Regno, fu rinvenuto nei pressi di Luxor nella necropoli di Tebe (TT37), ora al Museo del Cairo. Questo strumento, rimasto pressoch\u00e9 invariato nel tempo, \u00e8 chiamato \"zummarach\" ed \u00e8 usato ancora oggi nella musica popolare egiziana.\nTromba.\nGli egizi utilizzavano una grande variet\u00e0 di questo strumento; le trombe in genere erano di ottone o di bronzo con svasature all'estremit\u00e0, erano dritte, lunghe 60-90 centimentri e spesso venivano suonate in coppia. Non era uno strumento prettamente militare poich\u00e9 il suo utilizzo era anche destinato a cerimonie funebri come segno di \"rinascita\"; le trombe venivano suonate anche all'alba e al tramonto come segnale e in molte celebrazioni del tempio. Raffigurazioni sono state trovate nella tomba di Kagemni a Saqqara. Le trombe pi\u00f9 celebri dell'antico Egitto sono le quelle rinvenute nella tomba di Tutankhamon, una d'argento di 57,10 centimetri di lunghezza e una probabilmente d'oro (o forse di rame dorato) di 49,50 centimetri, provviste di regolare svasatura terminale decorata con fiori di loto.\nStrumenti a corda.\nLira.\nNell'antico Egitto questo strumento, generalmente in legno, aveva due forme diverse; una asimmetrica era costituita da due braccia di lunghezza differente divergenti con una parte trasversa che le univa; l'altra, simmetrica, era rettangolare con due braccia poste parallelamente e con una parte trasversale il linea a formare un angolo retto. La cassa di risonanza della lira era quadrangolare. Le corde potevano essere di numero variabile, cinque, sette, dieci fino a diciotto e l'altezza dello strumento variava da 26 a 73 centimetri. Il suonatore teneva la lira obliquamente fra il fianco e il gomito se di dimensioni contenute, mentre quelle pi\u00f9 grandi erano poste verticalmente; venivano pizzicate con le dita o con un plettro di legno o di osso. Nel museo di Leida \u00e8 presente una lira, in perfetto stato di conservazione, le cui braccia presentano decorazioni a forma di testa di cavallo.\nArpa.\nL'arpa era uno strumento tenuto in grande considerazione, veniva infatti spesso raffigurato posto tra le mani di diverse divinit\u00e0; poteva avere un numero estremamente variabile di corde, da quattro fino a ventidue. Le arpe erano di molte tipologie, ma divise sostanzialmente in due gruppi: portatile, pi\u00f9 piccola, e angolare di dimensioni maggiori. La prima aveva la parte arcuata poco profonda, veniva appoggiata alla spalla e suonata con una specie di archetto. L'arpa di dimensioni pi\u00f9 piccole era detta \"bainit\"\nG29 W10 M17 M17 W24*t:M3 \nba i nu t in lingua egizia; poteva avere la forma di un mestolo o presentare una cassa armonica a forma di nave.\nL'arpa pi\u00f9 grande aveva molte varianti per forma e dimensione; il tipo pi\u00f9 comune, detto \"djadjat\", risale al Medio Regno e ha le corde in posizione verticale; l'arpista, seduto su uno sgabello, suonava pizzicando le corde con entrambe le mani.\nDa ricordare le due arpe a tredici corde ritrovate nella tomba di Ramses III (KV11) a Luxor, dove sono anche state rinvenute le raffigurazioni di due arpisti che suonano due strumenti di grandi dimensioni a forma di arco; per questo motivo questa sepoltura \u00e8 nota anche come \"Tomba degli arpisti\".\nAltri strumenti a corda.\nDiversi altri strumenti a corda erano presenti nell'Antico Egitto, si differenziavano principalmente per la cassa armonica che poteva avere forma rotonda o ovale, e per il manico pi\u00f9 o meno lungo.\nLiuto. Un particolare strumento assimilabile al liuto aveva un corto manico con una tastiera e una cassa armonica convessa a forma di pera; le corde potevano essere da due a sei. Diversi esemplari sono conservati al Museo di Berlino\nChitarra. Una variazione del precedente strumento, fornito di un manico pi\u00f9 lungo e piatto e dalla cassa di risonanza ovale, pu\u00f2 essere considerato l'antenato della moderna chitarra. Un esemplare \u00e8 stato trovato nei pressi della tomba di Senenmut (TT353); due musicisti raffigurati con strumenti simili a una chitarra sono presenti nella tomba di Rekhmira (TT100) nella Necropoli Tebana.\nRababah. Con questo termine si indicava uno strumento ad arco a due corde con un lungo manico e una cassa armonica tondeggiante a forma di ciotola in legno; sia le corde che l'archetto erano fatti di crini di cavallo. Il suo nome significa \"anima gemella\" (ba-ba) del Creatore (Ra), Pu\u00f2 essere considerato l'antenato del moderno violino.\nOrgano idraulico.\nInventato ad Alessandria d'Egitto da Ctesibio si diffuse tardivamente dopo il III secolo a.C., funzionava ad aria, ma era costruito sul principio dei vasi comunicanti.\nL'esecuzione musicale.\nSe per la tipologia strumentale i reperti rinvenuti nei siti archeologici e le numerose raffigurazioni hanno lasciato molte informazioni in merito, per quanto riguarda l'esecuzione della musica e la teoria della stessa si hanno scarse notizie;i musicologi e gli archeologi, esaminando i reperti pittorici e soprattutto ricostruendo gli antichi strumenti, hanno in una qualche maniera consentito di tentare di comprendere quali fossero le linee melodiche e le primitive forme di polifonia presenti nell'Antico Egitto.\nSappiamo dalle raffigurazioni che esisteva un chironomo, ovvero un antenato del direttore d'orchestra, le cui posizioni delle mani o delle dita indicavano ai musicisti se emettere una nota singola oppure sovrapporle come in un accordo. Nelle decorazioni delle tombe sono stati trovati anche svariati segni che corrispondono alla gestualit\u00e0 del chironomo e delle diverse posizioni in cui teneva le braccia e le mani.\nNon abbiamo notizia se le immagini di diversi musicisti riuniti fossero da considerare una sorta di piccola orchestra che suonava insieme creando una polifonia o se invece i singoli si esibissero succedendosi uno dopo l'altro.\nNelle scene rappresentanti esecuzioni musicali si pu\u00f2 notare l'importanza data al ritmo; per tenere il tempo si batteva il piede a terra oppure il chironomo, o un musicista preposto, indicava il ritmo col battito delle mani o con le nacchere. In seguito si fece ricorso ai piccoli tamburi a mano o alla tabla.\nNella tomba di Amenemhat (circa 1500 a.C.) nella Necropoli di Tebe, \u00e8 raffigurata una direttrice che segna il tempo con il battito del tallone destro e con lo schiocco del pollice e dell'indice delle due mani."}
{"id": "2820108", "revid": "30610", "url": "https://it.wikipedia.org/wiki?curid=2820108", "title": "Fondo di cucina", "text": "I fondi di cucina sono riduzioni liquide ottenute dalla cottura per espansione di mirepoix (sedano, carota, cipolla) e di elementi nutritivi come ossa, carni e pesci. I fondi sono preparazioni di base per molte ricette, in particolare della cucina classica, come salse, vellutate, creme, cotture in umido di carni e pesci. I fondi vengono distinti in fondi bianchi e bruni.\nFondi bianchi.\nI fondi bianchi sono preparati con le ossa di carni bianche (pollame e vitello) e lische di pesce. I principali fondi bianchi sono:\nFondi bruni.\nI fondi bruni sono preparati con ossa e carni rosse o scure, di manzo, arrostite al forno.\nI principali fondi bruni sono:\nLe norme comuni a tutti i fondi\nI fondi di cucina sono preparazioni che impiegano molto tempo, perci\u00f2 l'industria ci viene in aiuto fornendo fondi granulari gi\u00e0 pronti."}
{"id": "2820110", "revid": "287204", "url": "https://it.wikipedia.org/wiki?curid=2820110", "title": "Ait Baamrane", "text": ""}
{"id": "2820119", "revid": "2730", "url": "https://it.wikipedia.org/wiki?curid=2820119", "title": "John Jordan Crittenden", "text": "Biografia.\nFu procuratore generale degli Stati Uniti per pochi mesi nel 1841, a cavallo della presidenza di William Henry Harrison e di quella di John Tyler e poi di nuovo dal 1850 al 1853 durante la presidenza di Millard Fillmore.\nFiglio di John Crittenden e Judith (Harris) Crittenden, suo fratello Robert Crittenden divent\u00f2 un famoso avvocato dell'epoca. Spostatosi a Lexington nel Kentucky, studi\u00f2 con John Cabell Breckinridge, Thomas Alexander Marshall e Francis Preston Blair, per poi frequentare la Washington and Lee University.\nFra le altre cariche che rivest\u00ec quella di diciassettesimo governatore del Kentucky.\nNel 1860, quando era senatore al Congresso, present\u00f2 una serie di proposte per scongiurare il pericolo incombente di guerra civile, note nell'insieme come \"compromesso Crittenden\". Esse per\u00f2 non furono approvate. \nMatrimoni.\nCrittenden si spos\u00f2 tre volte e divorzi\u00f2 due volte:"}
{"id": "2820120", "revid": "729019", "url": "https://it.wikipedia.org/wiki?curid=2820120", "title": "Leucemia mieloide cronica", "text": "La leucemia mieloide cronica (LMC) \u00e8 una condizione clinica patologica determinata dalla proliferazione monoclonale incontrollata di una sola cellula multipotente colpita dall'evento leucemogeno. La malattia pu\u00f2 coinvolgere le linee mieloide, monocitica, eritroide, megacariocitica e talora anche il compartimento linfoide.\nGli anni 2005-2010 hanno visto un cambiamento radicale nella terapia e nella prognosi della leucemia mieloide cronica, ottenuto grazie all'utilizzo delle conoscenze sulla patogenesi molecolare della malattia; il miglioramento \u00e8 stato paragonato alla scoperta degli antibiotici per il trattamento delle malattie causate da batteri.\nEpidemiologia.\nL'incidenza nei paesi industrializzati \u00e8 di 2 casi per 100.000 persone/anno; per quanto riguarda il sesso, il pi\u00f9 colpito \u00e8 quello maschile (rapporto M:F= 2:1). Colpisce ad ogni et\u00e0, il 20-25% dei casi ha un'et\u00e0 superiore ai 60 anni. L'et\u00e0 mediana alla diagnosi \u00e8 di 45-50 anni; in Italia vi sono circa 800-1000 nuovi casi ogni anno e il numero totale di pazienti \u00e8 di circa 10.000, in costante aumento.\nEziologia.\nLa causa \u00e8 da riscontrare in un'anomalia clonale della cellula staminale mieloide. La LMC \u00e8 una delle prime malattie per cui sia stato possibile individuare una specifica anormalit\u00e0 cromosomica quale causa della malattia: il cromosoma Philadelphia (o Ph) cos\u00ec chiamato in onore della citt\u00e0 americana in cui venne scoperto. Il cromosoma Ph \u00e8 il risultato della traslocazione del gene Abelson (ABL) dal cromosoma 9 a una regione del cromosoma 22 denominata \"regione di raggruppamento dei punti di rottura\", \"breakpoint cluster region\" (BCR) in inglese, con la formazione di un gene chimera BCR/ABL. Tale difetto cromosomico \u00e8 presente in circa il 95% di tutti i pazienti con LMC ma anche nel 30-50% dei pazienti adulti con leucemia linfoblastica acuta (ALL). Nella proteina di fusione risultante dalla traslocazione, parte del prodotto del gene ABL (Abl), \u00e8 fuso alla porzione aminoterminale del prodotto del gene BCR (Bcr).\nEsistono due differenti forme di BCR/ABL, una del peso molecolare di 210 kDa associata alla LMC e alla leucemia linfatica acuta cromosoma philadelphia positiva (LLA Ph+), e una del peso molecolare di 190 kDa associata principalmente alla LLA Ph+. Il differente peso molecolare deriva dal diverso numero di aminoacidi codificati dal gene BCR che entrano nella struttura della molecola.\nNella parte di Abl che partecipa alla fusione \u00e8 contenuto un dominio ad attivit\u00e0 \"tirosino-chinasica\", cio\u00e8 con capacit\u00e0 di fosforilare (cio\u00e8 di trasferire gruppi fosfato donati da una molecola di ATP) residui di tirosine appartenenti a proteine in grado di legarsi ad Abl e per questo dette substrati. Il risultato di questa fusione \u00e8 quello di rendere l'attivit\u00e0 chinasica di Bcr/Abl (eredidata da Abl) costitutiva; in altre parole l'attivit\u00e0 tirosinico-chinasica di Bcr/Abl non \u00e8 pi\u00f9 regolata, a differenza che nella proteina normale Abl. Inoltre Bcr/Abl viene anche delocalizzata; mentre Abl normale \u00e8 una proteina nucleare, Bcr/Abl \u00e8 esclusivamente localizzata nel citoplasma. La deregolazione e la delocalizzazione dell'attivit\u00e0 chinasica di Bcr/Abl portano all'attivazione inappropriata di vie di trasduzione del segnale quali le vie di Ras/Raf, PI3 chinasi/Akt e all'aumento dei livelli di Bcl2; questi fenomeni trasferiscono alla cellula Bcr/Abl+ forti segnali di tipo proliferativo e antiapoptotico, mentre la differenziazione cellulare non \u00e8 inizialmente compromessa.\nLa proteina Bcr/Abl \u00e8 stata una delle prime tirosino-chinasi a essere chiaramente associata con una neoplasia umana. L'attivit\u00e0 chinasica di Bcr/Abl \u00e8 indispensabile affinch\u00e9 questa possa svolgere un ruolo patogenetico; mutazioni di Bcr/Abl che ne inattivano l'attivit\u00e0 chinasica infatti inibiscono anche la crescita neoplastica.\nSintomatologia.\nAnche se pu\u00f2 mostrarsi asintomatica si evidenziano astenia, dolore alle ossa, febbre, sanguinamento gengivale e splenomegalia. Da un punto di vista clinico il decorso della malattia si divide in tre fasi: una prima fase cronica, della durata di circa 5 anni, che attraverso l'accumulo di ulteriori mutazioni o altre lesioni genetiche evolve in una fase intermedia di accelerazione e in una fase finale di trasformazione in leucemia acuta (crisi blastica), invariabilmente fatale.\nTerapia.\nSulla base delle conoscenze attuali ci si pu\u00f2 aspettare quindi che un'interferenza farmacologica con l'attivit\u00e0 tirosino-chinasica di Bcr/Abl possa avere un importante effetto sulla regolazione delle attivit\u00e0 biologiche delle cellule leucemiche cr. Ph+. Bcr/Abl \u00e8 una tirosino-chinasi intracellulare non recettoriale; dato che non risiede sulla membrana cellulare e non pu\u00f2 essere quindi bloccata da anticorpi, sono necessarie piccole molecole in grado di superare la membrana cellulare e di legarsi al sito attivo dell'enzima. \nImatinib (precedentemente noto come CGP57148B e STI571) \u00e8 stato sviluppato per inibire l'attivit\u00e0 enzimatica di Bcr/Abl. Imatinib rappresenta il primo farmaco progettato per bloccare specificamente una proteina che causa un tumore umano. Dati ottenuti tra il 1996 e l'inizio del 1999 in tre laboratori nel mondo, uno dei quali in Italia (quello del prof. Carlo Gambacorti-Passerini), permisero di comprendere che imatinib aveva tutte le caratteristiche per poter diventare un farmaco innovativo. Queste ricerche infatti dimostrarono quattro importanti punti: \nQuest'ultimo punto merita un'ulteriore discussione. Teoricamente il blocco dell'attivit\u00e0 di Bcr/Abl in una cellula staminale dovrebbe riportare la cellula a funzionare come una cellula normale. Lo sviluppo di apoptosi rappresenta un fenomeno non inquadrabile in questo schema e pu\u00f2 essere spiegato solamente col fatto che gi\u00e0 alla diagnosi le cellule di LMC (che hanno iniziato a moltiplicarsi da 2-5 anni) contengono ulteriori lesioni geniche, e che esse sopravvivono all'attivit\u00e0 proapoptotica indotta da molte di queste lesioni addizionali solamente grazie all'attivit\u00e0 anti-apoptotica di Bcr/Abl, bloccata la quale l'apoptosi diviene inevitabile.\nStudi clinici.\nPer meglio comprendere la portata dei cambiamenti indotti da imatinib nella terapia e prognosi della LMC, \u00e8 utile riassumere brevemente quali sono stati gli approcci terapeutici utilizzati per la LMC nel passato e con quali risultati.\nL'idrossiurea fu introdotta negli anni '70 e sostitu\u00ec il busulfan per la sua maggior maneggevolezza nel controllo della soppressione midollare e per la mancanza di tossicit\u00e0 polmonare. Negli anni '80 fu sperimentato nei pazienti affetti da LMC l'uso di interferone\u00a0\u2013 alfa (INFa) e per tutta la decade passata schemi contenenti INFa hanno costituito la terapia di prima linea per la maggior parte dei pazienti. L'uso dell'INFa induce una risposta ematologica completa nel 50-70% dei pazienti e una risposta citogenetica (definita come una % di cellule midollari Ph+ inferiore al 35%) nel 10-20% dei casi.\nQuesto significa che sia l'INFa, sia tutti i farmaci che l'avevano preceduto non erano in grado di ripristinare un'emopoiesi normale nella maggior parte dei pazienti trattati. Inoltre la terapia con INFa \u00e8 gravata da alcuni effetti collaterali anche importanti: sintomi simil influenzali, calo ponderale e, meno frequentemente, diarrea, stomatite e neurotossicit\u00e0 che si presenta con depressione e deficit mnesici.\nGli agenti alchilanti e l'INFa non hanno comunque un effetto curativo sulla LMC, riuscendo tutt'al pi\u00f9 a ritardare di alcuni mesi l'inevitabile evoluzione verso la crisi blastica. Fino ad oggi le speranze di un approccio eradicante sono state riposte nel trapianto allogenico di cellule midollari. Questa metodica \u00e8 per\u00f2 gravata da tossicit\u00e0 gravi, anche mortali ed anche a lungo termine; ad esempio il rischio acuto (30-60 giorni) di mortalit\u00e0 legata al trapianto varia dal 10% al 30-40% a seconda di vari fattori quali l'et\u00e0 del paziente, la fase della malattia, il tipo di trapianto (da donatore consanguineo o no). Inoltre questa terapia \u00e8 proponibile, data la tossicit\u00e0 insita nella terapia, solo a pazienti giovani, di et\u00e0 inferiore a 50-55 anni nel caso di trapianto da familiare e a 40-45 anni nel caso in cui il donatore non sia consanguineo, e nei casi in cui sia presente un donatore compatibile. Tenendo conto anche che l'et\u00e0 media di insorgenza della LMC \u00e8 di 45-50 anni, risulta evidente come questa terapia sia comunque proponibile solo a una minoranza di pazienti. Nel complesso sia l'uso di IFNa che il trapianto di midollo non avevano modificato in maniera sostanziale la mortalit\u00e0 nella LMC, che uccideva almeno met\u00e0 dei pazienti colpiti entro 2-3 anni dalla diagnosi.\nI primi studi clinici con imatinib iniziarono nella seconda met\u00e0 del 1998 negli USA e nella prima met\u00e0 del 1999 in Italia e in altri paesi europei. I primi risultati non tardarono a confermare le aspettative sorte dopo i test in laboratorio: nella maggior parte dei pazienti trattati i valori dell'emocromo si normalizzavano, se elevati, entro 2-4 settimane. Ma il risultato pi\u00f9 importante arriv\u00f2 dopo alcuni mesi. Infatti gi\u00e0 a tre-sei mesi dall'inizio della terapia circa la met\u00e0 dei pazienti mostrava una risposta citogenetica, generalmente completa. Questo risultato non era mai stato raggiunto nei precedenti 15 anni di tentativi. La percentuale di pazienti in risposta citogenetica saliva poi ulteriormente nei successivi mesi fino a raggiungere un valore di circa 70-80%.\nVa inoltre ricordato che questi pazienti, seppure in fase cronica, non erano trattati alla diagnosi, bens\u00ec dopo diversi anni (mediamente tre) dalla diagnosi e dopo aver fallito la terapia con interferone. Uno studio effettuato successivamente ha esaminato pazienti trattati con imatinib alla diagnosi e confrontati con un gruppo di controllo trattato con interferone: in questa popolazione la percentuale di risposte citogenetiche arriva fino all'85%, all'incirca 5 volte pi\u00f9 alto di quanto raggiunto con la miglior terapia precedente. Le risposte ottenute con imatinib hanno anche retto alla prova del tempo: infatti a 5 anni di distanza dall'inizio della terapia nel primo protocollo per cui esistono dati disponibili, oltre l'80% dei pazienti (l'83% per la precisione) che avevano ottenuto risposta citogenetica nei primi 3-6 mesi di trattamento mantiene tale risposta, e il 94% dei pazienti in risposta citogenetica completa \u00e8 vivo. Questi risultati vanno valutati considerando che questi pazienti avevano, in base al decorso della malattia in era pre-imatinib, un'aspettativa di vita non superiore a 2-3 anni. \u00c8 anche possibile calcolare il rischio annuo di progressione della malattia, che \u00e8 compreso tra 1 e 2% nei pazienti con risposta citogenetica completa. Questo rischio \u00e8 talmente basso da non penalizzare l'aspettativa di vita dei pazienti che hanno ottenuto una risposta citogenetica completa e che la hanno mantenuta per due anni. Questi pazienti infatti hanno la stessa aspettativa di vita di una persona normale, secondo quanto riportato in uno studio indipendente, a coordinazione italiana, effettuato su 832 pazienti affetti da LMC seguiti in tutto il mondo.\nGli effetti collaterali causati da imatinib sono risultati assai contenuti: essi consistono principalmente in edemi dovuti ad alterazioni nella permeabilit\u00e0 dei piccoli vasi, crampi muscolari e rash cutanei. L'entit\u00e0 di questi effetti collaterali \u00e8 per\u00f2 assai contenuta e meno del 5% dei pazienti mostra tossicit\u00e0 di grado \u201cmedio o severo\u201d. Altri effetti meno frequenti sono la comparsa di epatotossicit\u00e0 (in genere temporanea), ginecomastia secondaria a diminuita produzione di testosterone, riduzione della pigmentazione cutanea.\nRisultati meno positivi si ottengono invece in pazienti trattati in fase di leucemia acuta (LMC in crisi blastica e LLA Ph+): mentre i tassi di risposta iniziale sono simili a quelli riportati qui sopra, la durata di queste risposte \u00e8 in genere limitata ad alcuni mesi, non pi\u00f9 di sei in genere, e seguita dallo sviluppo di resistenza a imatinib . Il fenomeno della resistenza ha rappresentato una sfida notevole dal punto di vista scientifico, e nel giro di pochi anni sono stati individuati i principali meccanismi che causano resistenza: amplificazione genica o mutazioni di BCR/ABL. In altre parole, la centralit\u00e0 di BCR/ABL in questa patologia si riconferma anche per ci\u00f2 che riguarda lo sviluppo di resistenza: si selezionano cio\u00e8 cellule che producono maggiori quantit\u00e0 di proteina BCR/ABL o che ne producono di un tipo modificato, contro la quale imatinib non \u00e8 pi\u00f9 attivo.\nVa per\u00f2 detto che attualmente il problema della resistenza a imatinib \u00e8 molto diminuito in frequenza per quanto riguarda la LMC, dato che i pazienti vengono trattati alla diagnosi, in fase cronica. Esso rappresenta invece un problema molto importante nella gestione dei pazienti con LLA Ph+. In questi ultimi l'uso di imatinib alla diagnosi (invece che alla recidiva) sembra consentire risultati migliori. Inoltre la disponibilit\u00e0 di nuove molecole, detti TKI di seconda generazione (quali bosutinib, dasatinib, nilotinib) sar\u00e0 sicuramente di grande utilit\u00e0 nella gestione di questi pazienti. Un nuovo TKI, ponatinib, mostra attivit\u00e0 anche contro la mutazione T315I, che genera resistenza a tutti gli TKI.\nIl trapianto di midollo \u00e8 oggi limitato ai casi che non rispondono ai TKI e che evolvono in fase avanzata.\nStudi a lungo termine hanno inoltre stabilito che la terapia dell LMC \u00e8 talmente efficace da dare ai pazienti un'aspettativa di vita normale, contro i 2-3 anni dell'era \"pre-imatinib\".\nVari aspetti storici e clinici della terapia con imatinib sono riportati nel pregevole volume di Siddhartha Mukherjee \"L'imperatore del male\" (Neri Pozza editore 2011) nonch\u00e9 nel libro \"Vita e Svita\" di Carolina Mercurio e Valeria Nardilli (Libellula Edizioni, 2009)."}
{"id": "2820123", "revid": "256896", "url": "https://it.wikipedia.org/wiki?curid=2820123", "title": "Atypus baotianmanensis", "text": "Atypus baotianmanensis \u00e8 un ragno appartenente al genere Atypus della famiglia Atypidae.\nIl nome deriva dal greco , \u00e0lfa-, con valore di negazione della parola seguente, e , \"typos\", cio\u00e8 \"forma, immagine, tipo\", ad indicarne la forma atipica a causa della sproporzione dei cheliceri e delle filiere.\nIl nome proprio deriva dalla riserva naturale di Baotianman, nella prefettura di Nanyang, appartenente alla provincia di Henan, nella Cina centrale e dal suffisso latino \"-ensis\", che significa: \"presente, che \u00e8 proprio l\u00ec\".\nComportamento.\nCome tutti i ragni del genere Atypus, anche questa specie vive in un tubo setoso parallelo al terreno, per una ventina di centimetri circa seppellito e per altri 8 centimetri fuoriuscente. Il ragno resta in agguato sul fondo del tubo: quando una preda passa sulla parte esterna, le vibrazioni della tela setosa allertano il ragno che scatta e la trafigge, per poi rompere la sua stessa tela, portarsi la preda nella parte interna e cibarsene..\nDistribuzione.\nRinvenuta nella riserva naturale di Baotianman, nella prefettura di Nanyang, nella Cina centrale."}
{"id": "2820126", "revid": "204012", "url": "https://it.wikipedia.org/wiki?curid=2820126", "title": "John J. Crittenden", "text": ""}
{"id": "2820127", "revid": "216401", "url": "https://it.wikipedia.org/wiki?curid=2820127", "title": "Circuito continentale UCI", "text": ""}
{"id": "2820141", "revid": "90900", "url": "https://it.wikipedia.org/wiki?curid=2820141", "title": "NASA Astronaut Group 13", "text": "Il NASA Astronaut Group 13 (\"the Hairballs\") \u00e8 stato annunciato dalla NASA il 17 gennaio del 1990."}
{"id": "2820143", "revid": "216401", "url": "https://it.wikipedia.org/wiki?curid=2820143", "title": "Campionato del mondo di ciclismo su strada 2005", "text": ""}
{"id": "2820146", "revid": "297059", "url": "https://it.wikipedia.org/wiki?curid=2820146", "title": "Peter J. K. Wisoff", "text": ""}
{"id": "2820149", "revid": "216401", "url": "https://it.wikipedia.org/wiki?curid=2820149", "title": "Campionato del mondo di ciclismo su strada 2006", "text": ""}
{"id": "2820160", "revid": "648716", "url": "https://it.wikipedia.org/wiki?curid=2820160", "title": "Capitoli di Code Geass", "text": "Questa \u00e8 la lista dei capitoli delle serie manga di \"Code Geass\", derivate dall'omonima serie anime diretta da Gor\u014d Taniguchi e scritta da Ichir\u014d \u014ckouchi. In Giappone le opere sono state distribuite da Kadokawa Shoten dopo la serializzazione su diverse riviste, mentre in Italia Planet Manga, divisione di Panini Comics, ha pubblicato le prime tre serie e sta attualmente distribuendo la quinta.\nLa prima serie, intitolata , \u00e8 stata scritta da Ichir\u014d \u014ckouchi e Gor\u014d Taniguchi e illustrata da MAJIKO!. La storia si incentra su Lelouch Lamperouge, e ci sono poche differenze rispetto alla trama dell'anime originale. I capitoli sono stati pubblicati sulla rivista \"Monthly Asuka\" e poi raccolti in otto volumi tank\u014dbon distribuiti dal 26 dicembre 2006 al 26 marzo 2010. L'edizione italiana \u00e8 stata pubblicata dal 21 gennaio 2010 al 17 marzo 2011. Il secondo manga \u00e8 , scritto da Atsuro Yomino e serializzato sulla rivista \"Beans Ace\". Ambientato in un universo alternativo, narra le avventure di Suzaku Kururugi nel suo tentativo di contrastare l'organizzazione criminale conosciuta come i Black Knights. \u00c8 stato pubblicato in due volumi; in Giappone il 26 giugno 2007 e il 26 settembre 2008, in Italia il 22 aprile e il 21 ottobre 2010. , serializzato in \"Comp Ace\" e scritto da Tomomasa Takuma, \u00e8 incentrato su Nunnally, che riceve il Geass da una misteriosa entit\u00e0 chiamata Nemo. I capitoli sono stati raccolti in cinque tank\u014dbon pubblicati dal 26 giugno 2007 al 25 aprile 2009. In Italia i volumi sono stati distribuiti dal 18 marzo 2010 al 20 gennaio 2011.\nIl quarto adattamento manga, intitolato , \u00e8 apparso per la prima volta sulla rivista \"Kerokero Ace\" a cura di Tomomasa Takuma. Ambientato in un 1853 alternativo, Lelouch veste i panni di comandante del corpo di polizia Shinsengumi, a servizio dello shogunato. \u00c8 stato distribuito in Giappone in un unico volume il 25 ottobre 2010, mentre in Italia non \u00e8 stato ancora pubblicato. La quinta serie \u00e8 intitolata ed \u00e8 stata scritta dallo stesso autore dell'anime, Gor\u014d Taniguchi, con l'assistenza, per le illustrazioni, di Tomomasa Takuma. La storia \u00e8 ambientata nello stesso universo di \"Code Geass\", ma in un'epoca differente. Il protagonista \u00e8 Renya, un ragazzo che deve combattere contro Dash ed i suoi seguaci. La pubblicazione \u00e8 iniziata il 26 gennaio 2011 su \"Sh\u014dnen Ace\". In Italia il primo volume \u00e8 stato distribuito il 1\u00ba marzo 2012."}
{"id": "2820173", "revid": "77594", "url": "https://it.wikipedia.org/wiki?curid=2820173", "title": "Fairfield Shipping and Engineering", "text": ""}
{"id": "2820175", "revid": "270833", "url": "https://it.wikipedia.org/wiki?curid=2820175", "title": "Tankette Mk VI", "text": ""}
{"id": "2820186", "revid": "1305772", "url": "https://it.wikipedia.org/wiki?curid=2820186", "title": "Times of Conflict", "text": "Times of Conflict \u00e8 un videogioco di strategia in tempo reale, ambientato in un immaginario futuro, sviluppato da Eugen Systems e pubblicato da Micro\u00efds nel 2001.\nModalit\u00e0 di gioco.\nCi sono tre campagne per il gioco in singolo (con molte missioni), relative a: \"Gilda\", \"Fondazione\" e \"Alleanza\" e sono presenti alcuni scenari di battaglie utilizzabili per il gioco in gruppo su LAN o su Internet."}
{"id": "2820189", "revid": "62748", "url": "https://it.wikipedia.org/wiki?curid=2820189", "title": "Carni rosse", "text": ""}
{"id": "2820194", "revid": "256896", "url": "https://it.wikipedia.org/wiki?curid=2820194", "title": "Atypus formosensis", "text": "Atypus formosensis \u00e8 un ragno appartenente al genere Atypus della famiglia Atypidae.\nIl nome deriva dal greco , \u00e0lfa-, con valore di negazione della parola seguente, e , \"typos\", cio\u00e8 \"forma, immagine, tipo\", ad indicarne la forma atipica a causa della sproporzione dei cheliceri e delle filiere.\nIl nome proprio deriva dall'isola di Taiwan, nota anche col nome portoghese di Formosa, e dal suffisso latino \"-ensis\", che significa: \"presente, che \u00e8 proprio l\u00ec\".\nComportamento.\nCome tutti i ragni del genere Atypus, anche questa specie vive in un tubo setoso parallelo al terreno, per una ventina di centimetri circa seppellito e per altri 8 centimetri fuoriuscente. Il ragno resta in agguato sul fondo del tubo: quando una preda passa sulla parte esterna, le vibrazioni della tela setosa allertano il ragno che scatta e la trafigge, per poi rompere la sua stessa tela, portarsi la preda nella parte interna e cibarsene..\nDistribuzione.\nRinvenuta nell'isola di Taiwan."}
{"id": "2820202", "revid": "1437331", "url": "https://it.wikipedia.org/wiki?curid=2820202", "title": "Gestione della memoria", "text": "La memoria principale di un elaboratore costituisce una componente fondamentale al supporto del concetto di processo.\nUn processo, infatti, per essere definito tale, ossia programma in esecuzione, deve avere a disposizione uno spazio di memoria nella quale saranno allocati dati e istruzioni del programma stesso.\nGerarchie di memoria.\nLa grande quantit\u00e0 di dati normalmente presente in un elaboratore \u00e8 memorizzata su supporti che possono presentare caratteristiche molto diverse tra loro, in termini di tempo di accesso, di capacit\u00e0 e di costo.\nTali supporti sono organizzati come una struttura gerarchica in cui al livello pi\u00f9 alto troviamo i dispositivi di memoria pi\u00f9 lenti, con capacit\u00e0 maggiore e meno costosi; man mano che si scende in questa gerarchia, i supporti hanno capacit\u00e0 sempre pi\u00f9 piccola, tempo di accesso sempre pi\u00f9 basso e costo maggiore.\nL'obiettivo che si vuole raggiungere \u00e8 quello di ottimizzare il rapporto prestazioni/costo, ottenendo, cos\u00ec, prestazioni equiparabili al caso in cui tutte le informazioni necessarie siano disponibili al livello pi\u00f9 basso della gerarchia, con un costo paragonabile al caso in cui siano concentrate al livello pi\u00f9 alto.\nIn un elaboratore comune una tipica gerarchia di memoria \u00e8 quella in cui si trova, al livello pi\u00f9 alto, il disco fisso, dove le informazioni vengono conservate in maniera permanente; subito dopo si trova la memoria principale (DRAM/SDRAM), di elevata capacit\u00e0 nell'ordine del GB, basso costo e basso tempo di accesso. Qui vengono conservate le informazioni relative ai processi in esecuzione: quando un nuovo processo viene caricato, vi verranno trasferite almeno le informazioni basilari che ne permetteranno la messa in esecuzione. Nel caso tale livello della gerarchia risultasse saturo, verranno adottate politiche di ottimizzazione che possono consistere dalla compattazione della memoria allo swap-out delle pagine, il quale consiste nel trasferimento di informazioni al livello superiore, ossia al disco fisso.\nAi livelli inferiori abbiamo la memoria cache; possono esistere pi\u00f9 livelli di questo tipo di memoria e vengono normalmente indicati con una serie decrescente di numeri, via via che si scende nella gerarchia. Normalmente il livello cache L1 \u00e8 \u201con-chip\u201d, ossia \u00e8 direttamente presente nella CPU in maniera tale da ridurre fisicamente la latenza dei collegamenti.\nIl livello pi\u00f9 basso della gerarchia \u00e8 sicuramente rappresentato dai registri del processore il cui tempo di accesso \u00e8 valutabile in un ciclo di clock.\nTecniche di gestione della memoria.\nUn meccanismo di gestione della memoria pu\u00f2 essere individuato da quattro parametri fondamentali, quali:\nFatta eccezione per alcune, ad ogni combinazione di questi quattro fattori corrisponde una tecnica di gestione della memoria.\nRilocazione.\nGli indirizzi generati dal processore su cui \u00e8 in esecuzione un processo sono detti \u201cindirizzi logici\u201d o \u201cvirtuali\u201d e fanno riferimento alla memoria virtuale del processo stesso. Tali indirizzi, per\u00f2, non corrispondono necessariamente agli indirizzi dove sono effettivamente rese disponibili le informazioni cercate, ossia gli \u201cindirizzi fisici\u201d, per questo motivo \u00e8 necessario che sia messo in atto un meccanismo che consenta di mettere in corrispondenza gli indirizzi logici con gli indirizzi fisici: la rilocazione statica prevede, appunto, che all'atto del caricamento del processo, il \u201ccaricatore\u201d, che a questo punto conosce l'area di memoria fisica dove verr\u00e0 caricata la memoria virtuale dello stesso, provveda a sostituire tutti gli indirizzi logici che possono essere generati, negli indirizzi fisici corrispondenti.\nQuesta politica, se da un lato permette di risparmiare l'eventuale overhead dovuto alla traduzione a runtime degli indirizzi logici, tempo che peraltro verr\u00e0 speso all'atto del caricamento, dall'altro non \u00e8 prestante in caso vengano adottate politiche di swapping, in quanto, ogni qual volta verr\u00e0 fatto lo swap-in di un'area di memoria precedentemente scaricata, potrebbe rendersi necessario effettuare nuovamente la rilocazione di tutti gli indirizzi.\nSpazio virtuale.\nLa memoria virtuale di un processo in cui sono presenti tutte le informazioni necessarie alla sua esecuzione, come il codice, l'area riservata per lo stack e i dati, pu\u00f2 essere strutturata come uno spazio degli indirizzi contiguo, ossia con indirizzi da 0 a N, in cui N rappresenta la dimensione della memoria virtuale, oppure pu\u00f2 essere suddivisa in segmenti indipendenti, ad esempio un segmento per il codice, un segmento per lo stack ed infine uno per i dati. Nel secondo caso risulta pi\u00f9 naturale il concetto di poter applicare diversi permessi di lettura/scrittura ad ogni segmento.\nAllocazione della memoria fisica.\nDefinisce come deve essere scelto lo spazio di memoria fisica da assegnare al processo.\nSupponendo di essere nel caso di spazio virtuale unico, nel momento in cui questo deve essere caricato in memoria, occorre individuare un'area libera di dimensioni maggiori o uguali a N, dove N rappresenta la dimensione dello spazio degli indirizzi; se, per ipotesi, fossero disponibili diverse aree di dimensioni minori di N, queste non sarebbero selezionabili anche se la somma delle loro dimensioni fosse maggiore o uguale a N.\nNel caso di spazio virtuale segmentato il problema \u00e8 riconducibile a quello prima descritto, in quanto il fenomeno ora non si verificherebbe al livello dell'intero spazio degli indirizzi, ma del singolo segmento, anche se in questo modo aumentano le probabilit\u00e0 di trovare una partizione di dimensione sufficiente, essendo la dimensione del singolo segmento minore rispetto a quello dell'intera memoria virtuale.\nIl fenomeno appena descritto \u00e8 definito \u201cframmentazione\u201d e rappresenta un problema di ottimizzazione della gestione della memoria in quanto tende a ridurre l'utilizzazione della stessa.\nNei sistemi con rilocazione dinamica il problema della frammentazione pu\u00f2 essere risolto con il compattamento della memoria. In questi sistemi, infatti, viene adottata una funzione, detta funzione di rilocazione, che permette di far corrispondere ad ogni indirizzo virtuale l'indirizzo fisico corrispondente; sfruttando questa caratteristica, se venisse richiesta un'area di memoria contigua di dimensione N, ma la memoria risultasse frammentata, le aree libere potrebbero essere compattate in un'unica area di dimensione pari alla somma delle precedenti. Tale modifica non si ripercuoter\u00e0 sull'esecuzione degli altri processi quando la funzione di rilocazione viene aggiornata al nuovo stato della memoria. Nel caso di rilocazione statica, l'allocazione della memoria fisica deve essere forzatamente contigua; infatti, in questo caso gli indirizzi sono tradotti a tempo di caricamento e ne consegue che ad indirizzi virtuali contigui debbano corrispondere indirizzi fisici contigui.\nUn chiaro esempio di come non possa essere altrimenti lo si pu\u00f2 avere pensando al ciclo fetch-execute del processore, il quale cercher\u00e0 la prossima istruzione da eseguire all'indirizzo virtuale successivo rispetto a quello dell'istruzione la cui esecuzione si \u00e8 appena conclusa; se la memoria virtuale non fosse allocata in maniera contigua \u00e8 evidente che tale modello fallirebbe.\nCaricamento dello spazio virtuale.\nIndica se lo spazio virtuale deve essere caricato in memoria per intero, copiandolo dal disco alla memoria principale, oppure se ne deve essere caricata solo una parte, eventualmente anche minima, come solo il descrittore di processo. In quest'ultimo caso, quando viene generato un indirizzo logico che fa riferimento ad un'area di memoria virtuale non ancora presente in memoria principale, viene sollevata un'eccezione chiamata page fault, la cui gestione porter\u00e0 alla copia di quest'ultima in memoria principale.\nPartizioni.\nPartizioni fisse o variabili.\nTale tecnica non utilizza meccanismi hardware di supporto alla gestione della memoria (MMU), effettuando la rilocazione statica degli indirizzi virtuali mediante il caricatore rilocante. L'allocazione della memoria fisica viene fatta in maniera contigua, lo spazio virtuale \u00e8 unico e viene caricato tutto insieme.\nLa memoria \u00e8 suddivisa in N partizioni fisse, ovvero di indirizzo iniziale e dimensioni determinate, di cui una \u00e8 riservata al sistema operativo mentre le altre sono disponibili ad ospitare lo spazio virtuale dei processi.\nQuando un processo viene mandato in esecuzione, se vi sono partizioni libere verr\u00e0 scelta la partizione di dimensione minima tra quelle la cui dimensione \u00e8 maggiore o uguale alla dimensione dello spazio virtuale del processo stesso; se non esiste una partizione con queste caratteristiche, oppure tutte le partizioni sono occupate, si provvede ad effettuare lo swap-out dello spazio virtuale di un processo, con il vincolo che quando questo dovr\u00e0 tornare in esecuzione, lo swap-in dovr\u00e0 essere fatto nella stessa partizione dove prima risiedeva. Tale vincolo \u00e8 da imputare all'adozione della rilocazione statica. \u00c8 evidente che la probabilit\u00e0 di trovare partizioni con la stessa dimensione dello spazio virtuale del processo che di volta in volta viene caricato \u00e8 piuttosto bassa, ne consegue che la differenza tra la dimensione della partizione selezionata e la dimensione della memoria virtuale costituisce un'area di memoria non utilizzata.\nConsiderando singolarmente tali aree, queste possono avere dimensione trascurabile mentre la somma delle loro dimensioni pu\u00f2 costituire una porzione considerevole di memoria non utilizzata. Tale inconveniente \u00e8 detto di \u201cframmentazione interna\u201d. Questo modello di gestione della memoria si presta bene ad allocare dinamicamente memoria ai processi, ossia all'implementazione di politiche di swapping. A questo proposito, per ogni partizione viene tenuta una lista di descrittori di processi, ossia tutti quei processi a cui \u00e8 stata assegnata quella determinata partizione. Il primo descrittore della lista appartiene al processo correntemente allocato in quella partizione mentre gli altri sono residenti nella swap-area. Periodicamente, seguendo una politica round-robin, la memoria viene revocata al primo processo di ogni partizione, il suo descrittore viene posto in fondo alla lista e la partizione viene assegnata al prossimo processo nella stessa. In conclusione, lo schema a partizioni fisse, grazie alla sua semplicit\u00e0, richiede un basso overhead per la gestione delle partizioni, tuttavia \u00e8 da segnalare la totale mancanza di flessibilit\u00e0 dovuta alla dimensione fissata delle partizioni che non possono essere adattate alla dimensione dello spazio virtuale dei processi che di volta in volta vengono caricati.\nLo schema di gestione della memoria con partizioni variabili, invece, permette di definire dinamicamente le caratteristiche delle singole partizioni in modo tale che corrispondano alle esigenze dei processi che di volta in volta vengono allocati. Inizialmente tutta la memoria \u00e8 costituita da un'unica partizione libera di dimensione K; quando viene caricato un nuovo processo con memoria virtuale di dimensione N viene creata una partizione di dimensione esattamente N. A questo punto la memoria risulta divisa in due partizioni: una in cui \u00e8 allocato il processo suddetto e di dimensione N, l'altra disponibile ad ospitare nuovi processi di dimensioni K-N.\nQuando un processo termina rilasciando la partizione occupata, non necessariamente si viene a creare una nuova partizione libera. Se l'area di memoria che si viene a liberare \u00e8 adiacente ad altre partizioni libere vengono compattate tutte in un'unica partizione di dimensione pari alla somma delle stesse.\nLo schema di allocazione a partizioni variabili presenta maggiore flessibilit\u00e0 rispetto a quello a partizione fisse; infatti si perde la necessit\u00e0 di definire le partizioni in fase di installazione del sistema, in quanto ad ogni processo viene allocata un'area di memoria di dimensioni esattamente uguali a quelle della memoria virtuale del processo, eliminando cos\u00ec il problema della frammentazione interna. Tuttavia, anche questo schema soffre di un tipo di frammentazione, ossia la \u201cframmentazione esterna\u201d, che si presenta quando le singole partizioni libere sono di dimensione inferiore alla quantit\u00e0 di memoria richiesta, anche se la loro somma \u00e8 maggiore uguale a quest'ultima. L'adozione di questo schema di allocazione implica la necessit\u00e0 di tenere traccia delle partizioni libere; questo viene fatto organizzando le partizioni come nodi di una lista.\nOgni partizione nelle prime due posizioni di memoria indica la sua dimensione e l'indirizzo della successiva partizione libera. Tale lista pu\u00f2 essere organizzata secondo due politiche: la prima, \u201cbest-fit\u201d, richiede che la lista tenga le partizioni libere in maniera ordinata per dimensioni crescenti. In questo modo, in fase di richiesta di una partizione, si scorre la lista fino a quando non si trova una partizione di dimensioni maggiori o uguali rispetto all'area di memoria richiesta. Una volta trovata la partizione adatta si \u201critaglia\u201d ad-hoc per il processo che si sta caricando, andando a creare una nuova partizione libera che andr\u00e0 a contribuire al fenomeno della frammentazione della memoria, oppure verr\u00e0 compattata ad eventuali partizioni libere adiacenti.\nIn fase di rilascio la lista deve essere interamente scandita per verificare la presenza di partizioni libere adiacenti per effettuare il compattamento. Una seconda politica di gestione della lista delle partizioni libere \u00e8 denominata \u201cfirst-fit\u201d e consiste nel tenere organizzata la lista tenendo le partizioni ordinate sugli indirizzi; \u00e8 evidente che questo schema \u00e8 particolarmente efficiente in fase di rilascio, in quanto nella ricerca di partizioni libere adiacenti vengono considerati l'elemento precedente e successivo nella lista.\nPartizioni multiple.\nQuesto schema, adottabile nel caso di spazio virtuale segmentato, prevede che ad un singolo processo non sia allocata una singola partizione di dimensioni pari allo spazio virtuale del processo, ma un numero uguale al numero dei suoi segmenti.\nSegmentando lo spazio virtuale, ad esempio nei segmenti \"codice\", \"stack\" e \"dati\", \u00e8 possibile permettere la condivisione di segmenti tra processi.\nPensando, ad esempio, al segmento \"codice\", possono essere mandati in esecuzione pi\u00f9 processi che eseguono lo stesso programma ma su dati diversi; questo schema permette di far condividere il segmento di \"codice\" in maniera tale da ottimizzare la gestione della memoria.\nAvendo spezzettato la memoria virtuale del processo in segmenti pi\u00f9 piccoli, ridurremmo, pur non eliminandolo, il fenomeno della frammentazione.\nSegmentazione.\nPer eliminare il fenomeno della frammentazione della memoria sarebbe necessario provvedere al suo compattamento, ma tuttavia ci\u00f2 non \u00e8 possibile o meglio non considerabile dal punto di vista dell'efficienza nel caso venga adottata la rilocazione statica degli indirizzi.\nAdottando, invece, la rilocazione dinamica, ovvero traducendo gli indirizzi logici in indirizzi fisici attraverso un'opportuna funzione di rilocazione eventualmente implementata ad hardware (MMU), possiamo compattare la memoria avendo come unica conseguenza il dover aggiornare tale funzione di rilocazione.\nNel caso di memoria virtuale segmentata, la MMU deve contenere tante coppie di registri base/limite, una per ogni segmento in cui la memoria \u00e8 suddivisa. I registri base/limite di un segmento contengono l'indirizzo fisico base dove il segmento \u00e8 stato allocato e la sua dimensione di quest'ultimo. Quando il processore genera un indirizzo virtuale viene presa in considerazione la coppia di registri base/limite del segmento a cui l'indirizzo generato appartiene. Se, ad esempio, l'indirizzo viene generato in fase di fetch di un'istruzione, esso far\u00e0 sicuramente riferimento al segmento \"codice\". L'indirizzo virtuale a questo punto viene confrontato con il valore contenuto nel registro limite: se il primo \u00e8 maggiore verr\u00e0 generata un'eccezione, in quanto l'indirizzo richiesto non appartiene al segmento, altrimenti verr\u00e0 sommato il valore presente nel registro base, ottenendo l'indirizzo fisico a cui effettivamente l'informazione richiesta \u00e8 resa disponibile. Questa \u00e8 una possibile implementazione della funzione di rilocazione.\nNel caso in cui la memoria virtuale sia suddivisa nei soli segmenti \"codice\", \"stack\" e \"dati\", \u00e8 facile individuare, per ogni indirizzo generato dal processore, a quale segmento esso appartiene: se viene generato in fase di prelievo di un'istruzione oppure durante l'esecuzione di istruzioni di salto e/o di salto a sottoprogramma questo apparterr\u00e0 al segmento \"codice\"; appartengono al segmento di \"stack\" tutti gli indirizzi generati durante l'esecuzione di istruzioni di push/pop ed, infine, appartengono al segmento \"dati\" gli indirizzi generati durante l'esecuzione delle altre istruzioni.\nTale schema di allocazione permette anche una pi\u00f9 facile realizzazione del meccanismo di swapping, infatti, allo swap-in di un segmento non esiste pi\u00f9 il vincolo di doverlo allocare nella stessa partizione occupata prima della revoca, in quanto la scelta di una partizione diversa implica semplicemente l'aggiornamento dei registri base/limite corrispondenti.\nIl caso appena descritto si limita a considerare che la memoria virtuale sia suddivisa in soli tre segmenti, tuttavia non esiste nessun motivo logico tale da vincolare il linker a fare questa scelta. La memoria virtuale di un processo pu\u00f2 essere suddivisa in un numero indeterminato di segmenti semanticamente significativi, eventualmente limitati dall'architettura. Tale passaggio implica due problemi: il primo \u00e8 di natura logica e consiste nella sopravvenuta impossibilit\u00e0 di determinare \u201cautomaticamente\u201d il segmento a cui un indirizzo virtuale generato appartiene. Infatti, se possiamo determinare che un indirizzo generato durante la fase di fetch appartiene al segmento \"codice\", se esistono pi\u00f9 segmenti \"codice\" non possiamo determinare a quale di questi esattamente appartiene. Il secondo problema \u00e8 di natura strutturale e deriva dal fatto che il numero di coppie di registri base/limite contenute all'interno della MMU non pu\u00f2 essere eccessivamente elevato.\nIl primo problema viene risolto facendo generare al processore non pi\u00f9 il singolo indirizzo logico, ma una coppia &lt;sg, off&gt;, dove sg rappresenta l'indice del segmento e off \u00e8 l'offset all'interno del segmento.\nPer quanto riguarda il secondo problema viene introdotta una struttura dati tabellare, mantenuta nell'area di memoria riservata al sistema operativo, detta tabella dei segmenti, i cui record sono costituiti dalla coppia indirizzo base/limite di ogni segmento, spesso indicati come descrittori di segmento. La MMU mantiene solo una coppia di registri denominati rispettivamente STLR (Segment Table Limit Register), che contiene la dimensione della tabella dei segmenti e STBR (Segment Table Base Register), contenente l'indirizzo base della tabella dei segmenti.\nQuando viene generato un indirizzo virtuale nel formato &lt;sg, off&gt;, la MMU confronta sg con STLR: se il primo risulta maggiore o uguale del secondo viene generata un'eccezione, in quanto si sta facendo riferimento ad un segmento inesistente, altrimenti si accede alla coppia indirizzo base/limite sommando a STBR il valore di sg.\nOttenuta tale coppia, si confronta off con il valore indicante la dimensione del segmento; nuovamente, se il primo risulta maggiore o uguale, viene generata un'eccezione, altrimenti al valore indicante l'indirizzo base del segmento viene sommato off, ottenendo quindi l'indirizzo fisico.\nIl ricorso alla tabella dei segmenti comporta una notevole perdita di efficienza da parte della CPU, infatti, per ogni indirizzo virtuale generato occorre fare due accessi in memoria: uno per ottenere la coppia indirizzo base/limite del segmento a cui tale indirizzo fa riferimento ed uno per accedere effettivamente all'informazione richiesta. Per ovviare a tale problema vengono mantenuti nella MMU un numero variabile (da 4 a 8) di registri associativi; ogni qual volta viene generato un indirizzo virtuale viene verificato prima se il descrittore di segmento a cui l'indirizzo appartiene \u00e8 contenuto in tale memoria di registri, detta anche TLB (Translation Lookaside Buffer): se \u00e8 contenuto, la traduzione viene effettuata senza alcun ulteriore accesso in memoria, altrimenti si effettua l'accesso, memorizzando il descrittore di segmento appena recuperato nel TBL, scartando eventualmente quello riferito meno di recente.\nTenendo conto del principio di localit\u00e0 degli indirizzi, con i pochi registri associativi presenti nella MMU, \u00e8 possibile tradurre l'80% degli indirizzi senza accedere alla tabella dei segmenti.\nQuesto schema permette di definire politiche pi\u00f9 accurate per quanto riguarda la condivisione e la protezione, dando la possibilit\u00e0 di associare ad ogni segmento permessi di lettura/scrittura e condivisione, aggiungendo appositi campi al descrittore di segmento.\nSegmentazione a domanda.\nLa memoria segmentata fa riferimento ad uno schema che prevede che la memoria virtuale del processo sia caricata per intero in memoria fisica. Ci sono, quindi, due condizioni possibili: una \u00e8 che il processo, quindi tutti i segmenti che compongono la sua memoria virtuale, sono allocati in memoria, l'altra \u00e8 che, invece, il processo \u00e8 stato spostato nella swap-area. A questo punto \u00e8 necessario aggiungere due nuovi stati a quelli in cui un processo si pu\u00f2 trovare (pronto, bloccato, esecuzione), ovvero quelli che corrispondono a \"pronto\" e \"bloccato\", ma con spazio virtuale non allocato in memoria.\nAll'atto della chiamata della primitiva swap-out su di un processo che \u00e8 in stato di \"pronto\" o \"bloccato\", il suo stato passa rispettivamente o a \"pronto-swapped\" o a \"bloccato-swapped\". Discorso inverso vale se viene invocata la primitiva swap-in su di un processo di cui \u00e8 stato effettuato lo swap.\nIl caricamento della memoria virtuale di un processo per intero nella memoria fisica crea un vincolo sulla dimensione della prima; infatti, la somma delle dimensioni di tutti i segmenti che compongono la memoria virtuale di un processo deve essere inferiore alla dimensione complessiva della memoria fisica. Per eliminare questo vincolo possiamo adottare una politica on-demand sulla gestione dei segmenti. Un segmento viene caricato in memoria solo quando viene generato un indirizzo virtuale che gli appartiene; a quel punto viene generata un'eccezione dalla MMU che provvede a comunicare l'evento (segment-fault) al processore, il quale mander\u00e0 in esecuzione un opportuno handler che, comunicando col gestore della memoria, permetter\u00e0 di caricare in memoria il segmento richiesto, permettendo di portare a termine il recupero dell'informazione richiesta.\nQuando viene fatta richiesta di un segmento non presente in memoria, se quest'ultima viene trovata piena, si provvede a spostare nella swap-area uno o pi\u00f9 segmenti dello stesso processo oppure di altri processi. Con questa tecnica diventa pi\u00f9 prestante la fase di caricamento di un processo, infatti non \u00e8 pi\u00f9 necessario copiare parti della memoria virtuale nella memoria fisica, in quanto questo verr\u00e0 fatto solo quando sar\u00e0 richiesto.\nL'implementazione della segmentazione a domanda prevede che al descrittore di segmento sia aggiunto un campo, di un bit, che indica la presenza o meno del segmento in memoria. Per facilitare l'implementazione di eventuali algoritmi di rimpiazzamento dei segmenti possono essere aggiunti altri campi al descrittore di segmento, come il bit U, che viene settato periodicamente a 0, via software, e settato a 1, via hardware, ogni qual volta viene fatto riferimento al segmento, o il bit M, che indica se il segmento \u00e8 stato modificato o meno; se M \u00e8 posto a 0, ovvero il segmento non \u00e8 stato modificato, non \u00e8 necessario riscriverlo nella swap-area quando e se questo verr\u00e0 scelto come segmento da rimpiazzare.\nMemoria paginata.\nIl problema della frammentazione pu\u00f2 essere parzialmente risolto adottando lo schema di memoria segmentata e applicando la tecnica del compattamento che, tuttavia, richiede un overhead non trascurabile.\nTale problema si potrebbe risolvere se potessimo allocare in memoria fisica, ad indirizzi non contigui, indirizzi virtuali contigui. Per fare ci\u00f2, basterebbe implementare la funzione di rilocazione in maniera tale da far corrispondere ad ogni indirizzo virtuale, l'indirizzo fisico assegnato. Si intuisce subito che tale implementazione consisterebbe in una tabella di corrispondenza di dimensioni esattamente uguali a quelle della memoria virtuale, penalizzando le prestazioni. Occorre, quindi, raggiungere un compromesso, suddividendo lo spazio virtuale in insiemi di indirizzi virtuali tra loro contigui, detti pagine: una pagina va allocata in un'area di memoria contigua, due pagine non devono necessariamente essere allocate in porzioni di memoria tra loro contigue.\nLa funzione di rilocazione \u00e8 ora realizzabile ricorrendo ad una tabella di corrispondenza tra pagine virtuali e pagine fisiche.\nOgni indirizzo virtuale generato \u00e8 suddiviso in due parti: la prima indica l'indice di pagina virtuale, la seconda l'offset all'interno della pagina. La traduzione dell'indirizzo virtuale in indirizzo fisico ora avviene accedendo alla tabella delle pagine con l'indice di pagina virtuale, in modo da ottenere l'indirizzo base della pagina fisica corrispondente; l'indirizzo fisico si ottiene sommando a quest'ultimo l'offset indicato nell'indirizzo virtuale generato (le pagine virtuali sono allocate in posizioni contigue di memoria fisica).\nLa dimensione della tabella di corrispondenza dipende dal numero di pagine che compongono la memoria virtuale del processo che, a sua volta, dipende dalla dimensione della singola pagina. Supponendo una macchina con indirizzi a 32 bit e dimensione della pagina di 1024 indirizzi, indirizzabili, quindi, con 10 bit, l'offset di pagina sar\u00e0 indicato nei 10 bit meno significativi dell'indirizzo virtuale; restano 22 bit (i pi\u00f9 significativi) che sono disponibili per l'indice di pagina virtuale, con un totale di 2^22 pagine virtuali possibili.\n\u00c8 evidente che la tabella delle pagine non sia allocabile nella MMU e quindi deve essere allocata nella memoria fisica, tenendo traccia, in un opportuno registro, dell'indirizzo base della tabella; tale registro \u00e8 comunemente indicato con l'acronimo RPTP (Registro Puntatore alla Tabella delle Pagine).\nPer ridurre il numero di accessi alla tabella delle pagine, nella MMU \u00e8 presente un numero variabile di registri associativi (da 4 a 8) nei quali vengono mantenute le corrispondenze tra le pagine virtuali e le pagine fisiche a cui pi\u00f9 recentemente \u00e8 stato fatto riferimento. La memoria di registri appena definita \u00e8 anche chiamata TLB (Translation Lookaside Buffer).\nNel momento in cui viene generato un indirizzo virtuale, viene controllato se la corrispondenza tra l'indice di pagine virtuale indicato nell'indirizzo generato e l'indice di pagina fisica corrispondente sia presente nel TLB; se tale controllo ha esito positivo, la traduzione dell'indirizzo viene fatta senza alcun ulteriore accesso in memoria, altrimenti si accede alla tabella delle pagine, si effettua la traduzione e solo allora si provvede a recuperare l'informazione desiderata.\nIl record della tabella delle pagine, recuperato con l'accesso in memoria fatto, viene memorizzato nel TLB, scartando eventualmente quello a cui si \u00e8 fatto riferimento meno di recente.\nIl gestore della memoria fisica, a sua volta, mantiene aggiornato l'elenco delle pagine fisiche disponibili, in una propria tabella, dove per ogni elemento viene riportato se la pagina \u00e8 occupata o meno e, se lo \u00e8, l'indice del processo a cui \u00e8 stata assegnata. Quando un processo deve essere caricato, viene richiesto al gestore della memoria il numero di pagine necessarie a contenerlo; se non sono disponibili un numero sufficiente di pagine fisiche, si provveder\u00e0 a deallocare pagine virtuali dello stesso processo o di altri processi, provocandone lo swap-out.\nUn aspetto importante \u00e8 la dimensione delle pagine.\nAl diminuire di questa, aumenta la dimensione delle tabella delle pagine; al limite sar\u00e0 uguale al numero di posizioni della memoria virtuale, rendendo la non contiguit\u00e0 delle posizioni completa.\nAl crescere della dimensione delle pagine assistiamo nuovamente ad una forma di frammentazione interna che si verificher\u00e0 sulla pagina fisica che contiene l'ultima pagina virtuale del processo, a meno che la dimensione della memoria virtuale non sia un multiplo di quella delle pagine.\nIl fenomeno della frammentazione in caso di dimensione della pagine elevata, pu\u00f2 verificarsi anche in altri casi: si pensi ad un insieme di dati che un processo vuole condividere, poich\u00e9 i diritti di accesso e condivisione sono riportati sul descrittore di pagina virtuale e quindi si riferiscono alla singola pagina, tali dati saranno disposti in una pagina a s\u00e9 stante, sul cui descrittore sar\u00e0 impostato il flag di condivisione; nuovamente, se la dimensione di tale insieme non sar\u00e0 un multiplo della dimensione della pagina, si verifica il fenomeno della frammentazione.\nPer ovviare a questi problemi, occorre individuare un compromesso sulla dimensione delle pagine, i cui valori tipici oscillano tra i 512 byte e i 4 KB.\nUn ulteriore aspetto riguardante la condivisione consiste nel tener presente che quando due processi condividono strutture dati, all'interno di queste possono essere presenti riferimenti (puntatori) al altre posizioni di memoria; questo d\u00e0 luogo ad un problema definito come problema dei riferimenti indiretti in strutture dati condivise e pu\u00f2 essere risolto in quattro modi:\nPaginazione a domanda.\nCon la tecnica della paginazione si ha il vincolo di dover caricare lo spazio virtuale di un processo per intero perch\u00e9 questo sia eseguibile, tuttavia l'adozione di una politica di caricamento di uno spazio virtuale a domanda porta ad una maggiore flessibilit\u00e0 nella gestione della memoria, permettendo di non tenere in memoria parti dello spazio virtuale che magari non verranno neanche mai usate.\nTale politica pu\u00f2 essere implementata aggiungendo al descrittore di pagina il bit di presenza e altri, per facilitare l'implementazione di algoritmi di rimpiazzamento.\nQuando viene generato un indirizzo virtuale, la MMU verifica, accedendo alla tabella di rilocazione, se il bit di presenza \u00e8 settato a uno: la pagina \u00e8 presente in memoria e l'indirizzo fisico si ottiene sommando all'indice di pagina fisica ricavato, l'offset indicato nell'indirizzo generato.\nSe il bit di presenza viene trovato a zero, la MMU genera un'eccezione (fault di pagina) che verr\u00e0 gestita da un opportuno handler che provveder\u00e0 al caricamento in memoria della pagina virtuale richiesta.\nNel caso tutte le pagine fisiche siano occupate si provveder\u00e0 al rimpiazzamento di una pagina dello stesso processo o di un processo diverso. Lo swap-out delle pagine deve tener conto di un importante aspetto: un processo pu\u00f2 essere stato posto in stato di bloccato in quanto sta attendendo il completamento di un trasferimento I/O da un dispositivo alla memoria principale e magari ad un buffer allocato in una pagina fisica X. Tale trasferimento avviene attraverso il canale DMA, il bus I/O infatti non pu\u00f2 essere usato da un processo in stato \u201cbloccato\u201d in quanto questo si interfaccia direttamente con la CPU. Se la pagina X viene scelta come pagina da rimpiazzare, copiando il suo contenuto nella swap-area, e associandovi un'altra pagina virtuale, dello stesso o di un diverso processo, il trasferimento I/O andrebbe a creare una situazione inconsistente in quanto la copia sarebbe fatta in posizioni diverse da quelle di destinazione. Per ovviare a tale problema \u00e8 presente nei descrittori di pagina fisica un ulteriore bit, detto bit di lock, che se posto a 1 indica all'algoritimo di rimpiazzamento delle pagine che quella pagina non pu\u00f2 essere scelta.\nMemoria segmentata e paginata.\nLe tecniche della segmentazione e della paginazione possono sembrare molto simili tra loro ma in realt\u00e0 sono profondamente diverse. Mentre la prima si propone di suddividere la memoria virtuale in moduli semanticamente significativi ed indipendenti tra di loro, quindi non pi\u00f9 concependola come una piatta sequenza di bytes, la seconda, invece, si propone di suddividere la memoria virtuale in insiemi di posizioni, le pagine, senza interessarsi della semantica e in modo da permettere l'allocazione della memoria fisica in maniera non contigua, eliminando cos\u00ec il fenomeno della frammentazione.\n\u00c8 possibile definire una tecnica che prevede sia la strutturazione della memoria virtuale in segmenti, sia la suddivisione di ogni segmento in un insieme di pagine.\nUtilizzando tale tecnica, gli indirizzi virtuali vanno visti come coppie &lt;sg, sc&gt; dove sg rappresenta l'indice del segmento e sc lo scostamento all'interno del segmento.\nAll'atto della traduzione viene recuperato il descrittore di segmento individuato da sg che contiene due campi: base e limite. Il campo base non indica pi\u00f9 l'indirizzo base della partizione in cui \u00e8 stato allocato il segmento desiderato, ma l'indirizzo della tabella delle pagine relativa a quel segmento. Ogni segmento ha una propria tabella delle pagine. Il valore sc viene, a sua volta, suddiviso in due campi: i bit meno significativi costituiscono l'offset all'interno della pagina, mentre quelli pi\u00f9 significativi indicano l'indice di pagina virtuale mediante il quale \u00e8 possibile recuperare il descrittore di pagina virtuale. A questo punto, se si adotta una politica di paging on demand, viene fatto il controllo sul bit di presenza ed eventualmente generato un fault di pagina, altrimenti, sommando all'indirizzo base della pagina fisica, letto dal descrittore appena recuperato, l'offset presente nei bit meno significativi di sc si ottiene l'indirizzo fisico."}
{"id": "2820204", "revid": "767487", "url": "https://it.wikipedia.org/wiki?curid=2820204", "title": "Pronounced Normal", "text": "Pronounced Normal \u00e8 il terzo album studio di Wild Man Fischer pubblicato nel 1981 e prodotto dai Barnes &amp; Barnes."}
{"id": "2820205", "revid": "1305772", "url": "https://it.wikipedia.org/wiki?curid=2820205", "title": "Cosarna", "text": "Cosarna Santo Spirito o Cosarno S. Spirito, gi\u00e0 Cosarna (in sloveno Kozarno, gi\u00e0 \"Kozarna\", in tedesco \"Cosarna, Kozarna\") \u00e8 un paese della Slovenia, frazione del comune di C\u00f2llio.\nLa localit\u00e0 si trova a 2,3 kilometri a nord del capoluogo comunale e a 4,7 kilometri dal confine italiano, nella parte centrale del C\u00f2llio sloveno.\nStoria.\nDopo la caduta dell'Impero romano, e la parentesi del Regno ostrogoto, i Longobardi si insediarono nel suo territorio, seguiti poi attorno al VI secolo da popolazioni slave. Fu cos\u00ec che tutto il Collio entr\u00f2 a far parte del Ducato del Friuli. Alla caduta del Regno longobardo subentrarono quindi i Franchi; nell'887 Arnolfo, Re dei Franchi orientali, istitu\u00ec la marca di Carniola; tra il 952 e il 957 il Patriarcato di Aquileia (assieme a Istria, Carinzia e Carniola) pass\u00f2 sotto l'autorit\u00e0 del Duca di Baviera e poi nel 976 nel Ducato di Carinzia appena costituito dall'imperatore Ottone II.\nTutto il Collio rest\u00f2 in mani patriarcali fino al 1300 quando la sua parte orientale venne annessa dalla Contea di Gorizia, mentre la sua parte orientale (San Lorenzo di Brizza, San Lorenzo di N\u00e8bola e la maggior parte di N\u00e8bola) rimase ai Patriarchi e passando a sua volta, dopo il 1420, sotto l'autorit\u00e0 della Repubblica di Venezia.\nNel 1500 gli Asburgo s'impossessano della Contea di Gorizia, di cui Cosarna faceva parte, e quindi di territori fortemente ambiti dalla Serenissima la quale mirava ad espandersi ad est dell'Isonzo; l'assetto territoriale tra le due potenze, stabilito dal Trattato di Noyon (1516) e sancito da quello di Worms (1521), diede luogo a una linea di confine tortuosa ed incerta, con enclavi arciducali in territorio veneziano e viceversa; anche la pace firmata a Madrid dopo la sanguinosa Guerra di Gradisca ristabil\u00ec con meticolosa precisione il confine preesistente; Cosarna confinava ad ovest con San Lorenzo di N\u00e8bola che era sotto dominio veneziano.\nCon la Convenzione di Fontainebleau del 1807, pass\u00f2, per un breve periodo fino al 1814, assieme a tutti i territori sulla sponda destra del fiume Isonzo, nel Regno d\u2019Italia napoleonico sotto il Dipartimento di Passariano.\nCol Congresso di Vienna nel 1815 rientr\u00f2 in mano austriaca nel Regno d'Illiria; pass\u00f2 in seguito sotto il profilo amministrativo al Litorale austriaco nel 1849 come frazione del comune di Bigliana.\nDopo la prima guerra mondiale fu frazione del comune di Bigliana della Provincia del Friuli per poi passare, nel 1927, alla ricostituita Provincia di Gorizia nel comune di Castel Dobra.\nFu soggetto alla Zona d'operazioni del Litorale adriatico (OZAK) tra il Settembre 1943 e il 1945 e tra il 1945 e il 1947, trovandosi a ovest della Linea Morgan, fece parte della Zona A della Venezia Giulia sotto il controllo Britannico-Americano del Governo Militare Alleato (AMG); pass\u00f2 poi alla Jugoslavia e quindi alla Slovenia.\nGeografia fisica.\nRappresentato nella carta IGM al 25.000: 26-III-SO\nCorsi d'acqua.\nRecca (\"Reka\"); \"Log\"/\"\u0160ebe\u010d\""}
{"id": "2820212", "revid": "282579", "url": "https://it.wikipedia.org/wiki?curid=2820212", "title": "M520 GOER (usi speciali)", "text": ""}
{"id": "2820214", "revid": "3831", "url": "https://it.wikipedia.org/wiki?curid=2820214", "title": "Ordine Eccezionale di Muhammad", "text": ""}
{"id": "2820215", "revid": "1762097", "url": "https://it.wikipedia.org/wiki?curid=2820215", "title": "Wilson", "text": ""}
{"id": "2820220", "revid": "6923", "url": "https://it.wikipedia.org/wiki?curid=2820220", "title": "Socket di dominio locale", "text": "Un socket di dominio locale o socket locale, in informatica, si intende un'estremit\u00e0 di un canale di comunicazione interprocesso con funzionamento analogo a una connessione di rete, ma basato sulla condivisione di dati nel file system. Poich\u00e9 tale canale di comunicazione non \u00e8 implementato su protocolli di rete, pu\u00f2 essere usato solo per la comunicazione fra processi residenti sullo stesso host. Socket locali di questo genere si trovano nei sistemi operativi POSIX e Unix, e sono note in ciascuno di questi contesti con denominazioni specifiche, come socket di dominio Unix (Unix domain socket) o socket di IPC locale POSIX (POSIX local IPC socket)."}
{"id": "2820221", "revid": "22475", "url": "https://it.wikipedia.org/wiki?curid=2820221", "title": "Wissam El Mohammadi", "text": ""}
{"id": "2820222", "revid": "767487", "url": "https://it.wikipedia.org/wiki?curid=2820222", "title": "What's a Nice Girl Like You Doing in a Place Like This?", "text": "What's a Nice Girl Like You Doing in a Place Like This? \u00e8 un cortometraggio del 1963 diretto da Martin Scorsese. \u00c8 il primo corto ufficiale girato dal regista statunitense, che lo ha definito \u00abuna variazione sull'ultima sequenza di \"Jules e Jim\"\u00bb.\nTrama.\nHarry \u00e8 un aspirante scrittore in crisi, che fissa costantemente un quadro raffigurante un uomo in barca. Dopo due giorni di catatonia, Harry accende la televisione, cambiando ripetutamente canale. Gradualmente l'uomo smette di mangiare, di dormire e di scrivere e torna a fissare il quadro. Per distrarsi organizza una festa, durante la quale lui continua a fissare il quadro. All'improvviso arriva una ragazza che si piazza di fronte al quadro e inizia a baciare Harry. Successivamente i due si sposano e Harry progetta un libro autobiografico, mentre la moglie toglie il quadro dalla parete e inizia a dipingere fiori, uccelli e alberi. Quando appare un quadro che raffigura il mare, Harry vi entra dentro.\nProduzione.\nIl corto fu realizzato durante il seminario estivo della New York University. Consta di nove minuti realizzati tramite immagini fisse, animazioni ed effetti speciali accompagnati da una voce fuori campo. La storia \u00e8 ispirata ai lavori televisivi di Mel Brooks e Sid Caesar.\nL'uomo nel quadro \u00e8 interpretato dallo stesso Scorsese, non accreditato nei titoli del corto."}
{"id": "2820225", "revid": "1305772", "url": "https://it.wikipedia.org/wiki?curid=2820225", "title": "Winnsboro", "text": ""}
{"id": "2820226", "revid": "1776051", "url": "https://it.wikipedia.org/wiki?curid=2820226", "title": "Campioni di Angor", "text": "I Campioni di Angor (anche noti come Giustificatori, Assemblatori, e Meta Milizia) sono un gruppo immaginario di supereroi nell'Universo DC. Sono una falsariga dei Vendicatori dell'Universo Marvel. Furono creati da Mike Friedrich e Dick Dillin nelle pagine di \"Justice League of America\" n. 87 (febbraio 1971). La nuova incarnazione della squadra, che debutt\u00f2 nel 2007, fu descritta come una versione pi\u00f9 oppressiva e moralmente ambigua dei personaggi della \"Meta Milizia\".\nOrigini.\nIl team fu introdotto per la prima volta in \"Justice League of America\" n. 87 (febbraio 1971), scritto da Mike Friedrich e pubblicato nello stesso periodo in cui il suo amico Roy Thomas stava facendo uscire lo Squadron Supreme su \"Avengers\". Questi personaggi veninvano dal pianeta alineo di Angor. Quando Angor fu attaccato da un robot spaziale, questi Campioni lo sconfissero, e riuscirono ad arrivare fino al suo pianeta natale. Allo stesso tempo, la Justice League stava inseguendo un robot che attacc\u00f2 la Terra. I due gruppi presunsero che l'altro era il gruppo nemico, e si batterono.\nI Campioni di Angor in questa storia furono:\nStatus attuale.\nIl gruppo comparve successivamente nel post-\"Crisi\" \"Justice League International\" di Keith Giffen. Nel n. 2 Wandjina, Blue Jay e Sorceress arrivarono sulla Terra per distruggere tutte le armi nucleari. Infatti, loro furono i soli sopravvissuti al disastro che spazz\u00f2 via Angor. Wandjina si sacrific\u00f2 per prevenire una fusione in un reattore bialyano, e gli altri si arresero alle autorit\u00e0 russe. Il cadavere di Wandjina fu successivamente rianimato come arma da Queen Bee di Bialya.\n\"Justice League Europe\" n. 15 (giugno 1990), cominci\u00f2 una storia in cui Sorceress e Blue Jay evasero di prigione. Blue Jay chiese aiuto alla League, mentre Sorceress fece ritorno su Angor.\nUn flashback rivel\u00f2 che l'esplosione nucleare fu causata da un fruppo di criminali chiamati Estremisti. Gli Estremisti catturarono Sorceress e la fecero arrivare sulla Terra, dove tentarono di prendere il controllo sulle armi nucleari della Terra. Fu infine rivelato che (con una sola eccezione) questi erano i duplicati robot dei veri Estremisti, creati per un parco divertimenti. Il proprietario del parco fu inviato sulla Terra e li spense. Il criminale rimanente, Dreamslayer, fu poi sconfitto da Silver Sorceress. Blue Jay e Silver Sorceress si unirono infine alla Justice League Europe.\n\"Justice League Quarterly\" n. 3 (1990) vedeva Mitch Wacky (il proprietario del parco a tema) viaggiare indietro nel tempo per prevenire che gli Estremisti distruggere Angor. Questa storia introdusse altri membri della squadra (ora chiamata Giustificatori), e includevano:\nCi fu anche una non nominata versione di Goliath, cos\u00ec come di personaggi non-Vendicatori della Marvel Comics, inclusi Wolverine, Ciclope e Uomo Ragno.\nSuccessive comparse dei personaggi Angoriani minimizzarono le loro origini e le varie somiglianze con gli elementi Marvel.\nDurante \"Crisi finale\", un gruppo chiamato Justifiers, non correlati ai Campioni di Angor, sono eroi controllati dall'Equazione Anti-Vita, e adesso \"giustificano\" il dominio di Darkseid sulla Terra.\nAltre versioni.\nNella serie \"Lord Havok and the Extremists\" (2007), nuove versioni dei Campioni di Angor comparvero su Terra-8. Facevano parte adesso di un gruppo chiamato Meta Milizia con Tin Man come presidente di Angor e Americommando come vice presidente. Quando Tin Man fu ucciso da Lord Havok, Americommando divenne presidente e Blue Jay divenne il suo vice. Americommando dormiva con T.A. dietro le spalle di Blue Jay. Infine, questi si rivolt\u00f2 verso Americommando, dato che il presidente strinse un'allenaza con il Monarca, arrestandolo per i suoi crimini contro l'umanit\u00e0, e ne prese il posto come presidente. Anche Wandjina comparve, ora come un omosessuale dichiarato. Durante una battaglia tra Estremisti e Meta Milizia, fu ingoiato intero da Gorgon."}
{"id": "2820230", "revid": "1305772", "url": "https://it.wikipedia.org/wiki?curid=2820230", "title": "Wisner", "text": ""}
{"id": "2820232", "revid": "88740", "url": "https://it.wikipedia.org/wiki?curid=2820232", "title": "Woodmere", "text": ""}
{"id": "2820235", "revid": "196390", "url": "https://it.wikipedia.org/wiki?curid=2820235", "title": "Teatro Dubrovka", "text": ""}
{"id": "2820236", "revid": "339392", "url": "https://it.wikipedia.org/wiki?curid=2820236", "title": "Fatti del Teatro Dubrovka", "text": ""}
{"id": "2820240", "revid": "339392", "url": "https://it.wikipedia.org/wiki?curid=2820240", "title": "Sequestro del Teatro Dubrovka", "text": ""}
{"id": "2820244", "revid": "767487", "url": "https://it.wikipedia.org/wiki?curid=2820244", "title": "Global Deejays", "text": "I Global Deejays, conosciuti anche con gli alias \"Ravers on Dope\", \"DJ Taylor &amp; Flow\", \"Global Playboys\" e \"Groove Agents\", sono un trio austriaco di musica dance ed elettronica composto da DJ Taylor (Konrad Schreyvogl), DJ Mikkel (Mikkel Christensen) e FLOw (Florian Schreyvogl).\nCarriera musicale.\nI loro tre primi singoli furono di grande successo in Europa e in Russia, infatti il loro primo singolo pubblicato nel 2004, The Sound of San Francisco, parzialmente campionata dalla canzone hippy del 1967 \"San Francisco (Be Sure to Wear Flowers in Your Hair)\" cantata da Scott McKenzie, fu il loro primo grande successo.\nNel 2005 vinsero l'MTV Award e gli Eska.\nIl 12 aprile 2008 suonarono per la prima volta a San Francisco, la citt\u00e0 che li aveva resi famosi.\nIl 26 gennaio 2009 crearono il remix della canzone \"Everybody's Free (To Feel Good)\" debuttando nella Australian Aria Chart alla posizione 33 e la canzone raggiunse la 4 posizione anche nella Australian iTunes Chart. Ci\u00f2 \u00e8 dovuto anche alla grande quantit\u00e0 di messa in onda della canzone durante la stagione estiva nel reality So You Think You Can Dance (Australia) sul canale Channel Ten."}
{"id": "2820249", "revid": "124842787", "url": "https://it.wikipedia.org/wiki?curid=2820249", "title": "Qualificazioni al campionato europeo di calcio 1996", "text": "Questa voce raccoglie un approfondimento sui risultati degli incontri e sulle classifiche per l'accesso alla fase finale del Campionato europeo di calcio 1996. \nFormato e regolamento.\n49 membri UEFA: 16 posti disponibili per la fase finale. L' (in qualit\u00e0 di paese ospitante) \u00e8 qualificata direttamente, mentre la non partecipa alle qualificazioni in quanto sospesa a causa dei conflitti nei Balcani.\nRimangono 47 squadre per 15 posti disponibili per la fase finale. Le qualificazioni si compongono di due turnI: \nIn caso di parit\u00e0 di punti tra due o pi\u00f9 squadre di uno stesso gruppo, le posizioni in classifica verranno determinate prendendo in considerazione, nell'ordine, i seguenti criteri:\nSorteggio dei gruppi.\nIl sorteggio \u00e8 stato effettuato il 22 gennaio 1994 a Manchester. La \u00e8 stata inserita come prima in qualit\u00e0 di detentrice del titolo. Le restanti 46 squadre sono state suddivise nelle seguenti fasce di merito:\nIl sorteggio dei gruppi di qualificazione alla fase finale ha avuto il seguente esito:\nFase a gironi.\nRaffronto tra le seconde classificate di ogni gruppo.\nA fini di uniformit\u00e0, per le nazionali dei gruppi a sei squadre (1, 2, 4, 5, 6, 7 e 8) non si tiene conto dei punti conquistati contro la penultima e l'ultima in classifica del proprio girone, mentre per il gruppo 3 composto da cinque squadre non si tiene conto dei punti conquistati solo contro l'ultima in classifica.\nIn caso di parit\u00e0 di punti tra due o pi\u00f9 squadre, le posizioni in classifica verranno determinate prendendo in considerazione, nell'ordine, i seguenti criteri:\nSpareggio.\nLe due peggiori seconde si giocarono l'unico posto ancora libero in una partita secca su campo neutro."}
{"id": "2820253", "revid": "767487", "url": "https://it.wikipedia.org/wiki?curid=2820253", "title": "Nothing Scary", "text": "Nothing Scary \u00e8 il quarto e ultimo album studio di Wild Man Fischer pubblicato nel 1984 e prodotto dai Barnes &amp; Barnes."}
{"id": "2820258", "revid": "31185", "url": "https://it.wikipedia.org/wiki?curid=2820258", "title": "Drakensberg", "text": ""}
{"id": "2820261", "revid": "438678", "url": "https://it.wikipedia.org/wiki?curid=2820261", "title": "Love me tender", "text": ""}
{"id": "2820300", "revid": "339392", "url": "https://it.wikipedia.org/wiki?curid=2820300", "title": "Servizi segreti russi", "text": ""}
{"id": "2820303", "revid": "339392", "url": "https://it.wikipedia.org/wiki?curid=2820303", "title": "Servizio segreto russo", "text": ""}
{"id": "2820306", "revid": "729019", "url": "https://it.wikipedia.org/wiki?curid=2820306", "title": "Approach and Landing Tests", "text": "L'Approach and Landing Tests \u00e8 una serie di prove, a terra e in volo, che hanno coinvolto il prototipo dello Space Shuttle (chiamato Enterprise) per testare le caratteristiche di volo del veicolo. Per realizzare questi test \u00e8 stato utilizzato lo Shuttle Carrier Aircraft, un Boeing 747 modificato per trasportare la navetta sul suo dorso.\nEquipaggio.\nShuttle Carrier Aircraft.\nIn aggiunta all'equipaggio dello Shuttle, \u00e8 stato nominato un equipaggio per pilotare il Boeing 747 adibito a Shuttle Carrier Aircraft (SCA) per l'intero programma:"}
{"id": "2820311", "revid": "729019", "url": "https://it.wikipedia.org/wiki?curid=2820311", "title": "Battaglia del fiume Yalu (1904)", "text": "La battaglia del fiume Yalu, (,) fu il primo grande scontro terrestre della guerra russo-giapponese, combattuta sulle rive del fiume Yalu, vicino al villaggio di Sin\u016diju al confine tra la Corea e la Cina dal 30 aprile 1904 al 1\u00ba maggio 1904.\nAntefatti.\nIl successo della Marina imperiale giapponese nel bloccare la flotta russa a Port Arthur e nell'assicurarsi il porto di Chemulpo permise all'Esercito imperiale giapponese di far sbarcare la 1\u00aa Armata al comando del maggior generale Kuroki Tamemoto in Corea. Questa avanz\u00f2 rapidamente, senza incontrare opposizioni significative verso nord da Chemulpo (l'odierna Incheon) e le prime unit\u00e0 dell'avanguardia entrarono in Pyongyang il 21 febbraio 1904 e ad Anju il 18 marzo 1904. Facendo tesoro dell'esperienza in logistica e trasporto della prima guerra sino-giapponese l'esercito giapponese assunse circa 10.000 lavoratori locali con paghe al di sopra di quelle normali come trasportatori, pagando anche per il cibo e i rifornimenti requisiti localmente.\nIl 21 aprile 1904 la 1\u00aa Armata giapponese aveva raggiunto la sponda meridionale dello Yalu e stava concentrandosi a sud di Sin\u016diju, nelle stesse posizioni che aveva occupato nell'agosto 1894 durante la prima guerra sino giapponese. I piani formulati prevedevano che la 1\u00aa Armata attraversasse lo Yalu il 30 aprile ed avanzasse fino a Tangshancheng (posta tra Antung e Fenghuangcheng), oltre il fiume Yalu e di attendere quindi il completamento dello sbarco della 2\u00aa Armata, con cui avrebbe dovuto operare congiuntamente. A causa di un ritardo nelle operazioni di sbarco della 2\u00aa Armata fu richiesto al generale Kuroki di spostare la data dell'attraversamento dello Yalu al 3 maggio, ma questi insistette che le condizioni erano ideali e ricevette il permesso di proseguire con il programma iniziale.\nLa strategia del comandante dell'Esercito imperiale russo nell'estremo oriente, generale Aleksej Kuropatkin era di ingaggiare l'esercito giapponese solo in azioni di temporeggiamento, in attesa che arrivassero sufficienti rinforzi attraverso la ferrovia transiberiana per poter assumere l'offensiva. Secondo le sue stime sarebbero occorsi almeno sei mesi per raggiungere un livello di forza sufficiente. Aveva anche ricevuto ordini vincolanti di non rallentare l'avanzata giapponese in Corea dal vicer\u00e9 Evgenij Alekseev, ma di resistere sulla linea del fiume Yalu per impedire ai giapponesi di entrare in Manciuria.\nIl 22 aprile 1904 Kuropatkin invi\u00f2 il \"Distaccamento orientale\" al comando del tenente generale Michail Zasuli\u010d con l'ordine di rallentare l'avanzata dell'esercito giapponese sulle sponde nord del fiume. Comunque questa forza era dispersa su un fronte di 170 miglia, mentre l'esercito giapponese poteva scegliere il punto in cui concentrare i suoi attacchi.\nTerreno.\nI combattimenti avvennero nella zona del fiume Yalu, che segna il confine tra Corea e la Cina. Il fondo della valle in cui scorre il fiume \u00e8 piatto e ormai prossimo alla foce si allarga notevolmente dividendosi in numerosi rami e formando diverse isole, piane e con scarsa vegetazione, che offre poca copertura. Sul lato coreano si trova la citt\u00e0 di Sin\u016diju, dove si concentrarono le forze giapponesi, mentre sul lato opposto del fiume si trova a due miglia dalla riva Chuliencheng, costruita su un gruppo di piccole colline dove aveva sede il quartier generale russo.\nPoco a monte di Sin\u016diju il fiume Ai si congiunge allo Yalu e nel punto di congiunzione il terreno si innalza in un'altura chiamata \"Collina della Tigre\" lunga mezzo miglio e alta circa 150 m, che offre un'ampia visibilit\u00e0 sulla zona circostante e scherma la zona superiore del fiume, rivestendo pertanto una grande importanza tattica, dato che avrebbe potuto permettere all'artiglieria russa di impedire il guado del fiume di giorno, mentre il suo possesso avrebbe permesso ai giapponesi di attraversare lo Yalu schermati dalle forze russe pi\u00f9 a valle.\nLa vallata in cui scorre lo Yalu \u00e8 piatta e larga da 2500 a a monte di Sin\u016diju, quindi si allarga a 4500-. Il fiume non \u00e8 attraversato da ponti e fino all'altezza di Sin\u016diju il suo ramo principale \u00e8 largo circa , quindi si allarga a , senza che sia guadabile in alcun punto. L'Ai invece \u00e8 in genere guadabile.\nLe alture sul lato russo si trovano a circa 1 km dal piano su cui scendono scoscese, sono allineate da sud-est a nord-ovest, con un'altezza media di circa rispetto alla vallata del fiume e hanno fianchi scoscesi e cime ristrette Sono quindi inadatte per appostare artiglierie o grossi forze di fanteria sulle sommit\u00e0. Sette miglia a valle di Chuliencheng si trova la citt\u00e0 di Antung, a cui \u00e8 collegata da una strada che scorre in uno dei valloni tra le alture. All'altezza di Antung il fiume \u00e8 abbastanza profondo da permettere la navigazione a vascelli di pescaggio moderato. Questo faceva temere i russi temevano che sarebbe stato sfruttato dai giapponesi per sbarcare le loro forze.\nTra lo Ai e lo Yalu si elevano i monti Kosan, di cui l'altura della Collina della Tigre costituisce un'appendice. Questi monti raggiungono i di altezza rispetto alla vallata dei fiumi, con versanti ripidi e rocciosi, privi di strade e quindi difficili da percorrere.\nSul lato giapponese corrono basse colline che raggiungono i 40- di altezza e dall'andamento pi\u00f9 dolce.\nI russi avevano fortificato con trincee la base delle colline, senza per\u00f2 fare tentativi di camuffarle, pertanto erano visibili dalla sponda opposta del fiume, cos\u00ec come le loro postazioni di artiglieria\nForze in campo.\nDisposizione delle forze russe:\nSvolgimento del conflitto.\nPreludio.\nLe spie e gli esploratori giapponesi avevano osservato le posizioni russe, in alcuni casi travestendosi da pescatori coreani, raccolsero per il 23 aprile i giapponesi conoscevano con un errore minimo la disposizione e le caratteristiche delle posizioni difensive russe nella zona di Antung. Al contrario i russi non fecero sforzi per scoprire la posizione e l'entit\u00e0 delle forze giapponesi, inoltre questi schermarono le loro posizioni dietro alberi e barriere di \"kaoliang\", un tipo di miglio che cresce fino a 3/4 metri di altezza.\nPer poter raccogliere informazioni anche sulla parte superiore dello Yalu e dell'Ai, il generale Kuroki ordin\u00f2 l'occupazione delle isole di Kyuri, Oseki e Kintei. Alle 19:45 del 25 aprile 1904 due battaglioni della 2\u00aa Divisione giapponese usarono i pontoni per attraversare il fiume e occupare l'isola Kintei, alle 4:00 le forze della Divisione della Guardia inviate sull'isola Kyuri furono ingaggiate dai russi, che furono forzati a ritirarsi e che abbandonarono anche Kintei e il promontorio della Testa della Tigre. Per appoggiare queste operazioni fu anche ordinati degli attacchi diversivi da parte delle cannoniere e siluranti al largo di Antung, che attirarono l'attenzione dei russi e attirando il loro fuoco di artiglieria rivelarono la posizione delle batterie.\nIl genio giapponese stabil\u00ec che sarebbero stati necessari dieci ponti per l'attraversamento del fiume, di questi ne avevano gi\u00e0 disponibili un terzo, costruiti con pontoni componibili realizzati in acciaio sottile, mentre i rimanenti furono preparati con risorse locali. Inoltre per distrarre i russi i giapponesi iniziarono a costruire un ponte composto da barche sullo Yalu in piena vista delle posizioni avversarie, mentre i ponti che sarebbero stati realmente utilizzati furono preparati di nascosto in posizione rapidamente per un rapido assalto attraverso il fiume. Il ponte civetta attir\u00f2 inoltre il fuoco di artiglieria russo, le cui batterie furono prese di mira da quelle giapponesi man man che rivelavano la propria posizione\nLa battaglia principale.\nIl 29 aprile la 12\u00aa Divisione posizionata sul fianco destro ricevette l'ordine di attraversare lo Yalu a Sukuchin, i genieri iniziarono i lavori di costruzione dei ponti sotto il fuoco di copertura di tre batterie piazzate a Chukyuri e per le 11 del mattino elementi avanzati dell'Armata iniziarono l'attraversamento e per le due del pomeriggio un battaglione aveva gi\u00e0 attraversato il fiume. La Divisione della Guardia al centro si preparava per l'attraversamento sulle isole di Kyuri e Oseki, mentre la 2\u00aa Divisione era posizionata sul fianco sinistro\nZasuli\u010d pressato da una parte dai continui dispacci di istruzioni di Kuropatkin e distratto dall'altra dal movimento di una flottiglia giapponese al largo di Antung, ritenne le notizie dei movimenti giapponesi una finta e un primo ordine di inviare rinforzi ad Anpingho fu primo ritardato e poi annullato il 30 aprile. Per mostrare di aver fatto qualcosa invi\u00f2 comunque nel pomeriggio del 29 aprile un battaglione del 22\u00ba Fucilieri della Siberia Orientale a rioccupare la Collina della Tigre, che i giapponesi abbandonarono in buon ordine ritirandosi sull'isola di Kyuri, la posizione fu comunque nuovamente abbandonata dai russi il giorno dopo, per timore di essere accerchiati dalle forze giapponesi avanzanti.\nIl 30 aprile l'artiglieria giapponese, ben piazzata nascosta e mimetizzata neutralizz\u00f2 il fuoco delle batterie russe, che al contrario non avevano fatto alcuno sforzo per nascondersi ed erano ben visibili dalla sponda opposta del fiume. Nella notte mentre la 12\u00aa Divisione proseguiva la sua marcia fino al fiume Ai, la 2\u00aa Divisione e la Divisione della Guardia attraversarono silenziosamente il fiume, aiutati oltre che dall'oscurit\u00e0, dal cielo coperto e dalla nebbia.\nLa 2\u00aa Divisione prese posizione al centro, avanzando sulle nuove strade rialzate lungo gli argini, che partivano da Sin\u016diju, cogliendo i russi in una manovra a tenaglia nel villaggio di Chuliengcheng, sul lato mancese del fiume, di fronte a Sin\u016diju. Per le 10:00 i russi erano in ritirata inseguiti dai giapponesi che tentavano di bloccare la loro ritirata verso Fenghuangcheng a nord.\nAlla luce di questi sviluppi il generale Zasuli\u010d venne fortemente incoraggiato dal suo staff di ritirarsi su posizioni pi\u00f9 difendibili. Comunque il generale rifiut\u00f2 testardamente di ritirarsi, inviando anche un telegramma allo zar Nicola II, informandolo che la vittoria era prossima e decidendo di ignorare gli ordini di ritirata di Kuropatkin (come confermato dal generale V.V. Sakarov, capo di stato maggiore di Kuropatkin).\nIl piano del generale Kuroki era stato di continuare l'avanzata della 12 Divisione per accerchiare il fianco sinistro dei russi. Comunque una volta che l'artiglieria nemica era stata neutralizzata decise per un assalto simultaneo della Divisione della Guardia e della 2\u00aa Divisione. A questo punto i russi incontrarono la prima seria resistenza. L'avanzata della 2\u00aa Divisione fu temporaneamente arrestata e se i russi avessero avuto ancora dell'artiglieria disponibile il risultato della battaglia potrebbe essere stato diverso. Infine i russi furono costretti ad abbandonare le proprie trincee subendo gravi perdite e a ritirarsi sulla cima delle colline, sulle posizioni su cui i consiglieri di Zasuli\u010d gli avevano in precedenza suggerito. Durante la ritirata un contrattacco russo del 12\u00ba Reggimento di fucilieri della Siberia Orientale fu massacrato dai giapponesi, aprendo ulteriori brecce nei ranghi russi.\nLe posizioni russe erano ormai completamente compromesse e le formazioni rimanenti erano in pericolo di essere circondate. Il generale l'ordine di ritirarsi. L'11\u00ba Reggimento di fucilieri della Sibera Orientale fu isolato dai giapponesi e soffr\u00ec gravi perdite nel ritirarsi e ricongiungersi alle altre forze russe. Alla comparsa della 12\u00aa Divisione giapponesi il fianco sinistro russo collass\u00f2 cedendo al panico.\nPer le 17:30 del 1\u00ba maggio 1904 i resti del Distaccamento russo orientale si erano arresi o ritirati verso Fenghuangcheng al nord, terminando la battaglia del fiume Yalu.\nRisultato.\nLa battaglia termin\u00f2 con una vittoria giapponese. I giapponesi subirono 1036 morti o feriti, i russi complessivamente 2700 morti o feriti, 21 cannoni, otto mitragliatrici e 19 carri carichi di munizioni.\nConseguenze.\nLa battaglia del fiume Yalu fu il primo significativo scontro terrestre della guerra russo-giapponese, la sconfitta del distaccamento russo orientale rimosse la convinzione che i giapponesi sarebbero stati un nemico facile e che la guerra sarebbe terminata rapidamente con una sopraffacente vittoria russa."}
{"id": "2820312", "revid": "212348", "url": "https://it.wikipedia.org/wiki?curid=2820312", "title": "Universit\u00e0 autonoma di Santo Domingo", "text": ""}
{"id": "2820313", "revid": "1573940", "url": "https://it.wikipedia.org/wiki?curid=2820313", "title": "Hugh Swinton Legar\u00e9", "text": "Biografia.\nFu il 17\u00ba procuratore generale degli Stati Uniti durante la presidenza di John Tyler (10\u00ba presidente).\nVantava origini scozzesi, alla sua morte il corpo venne seppellito due volte: la prima a Cambridge, stato del Massachusetts nello Mount Auburn Cemetery, la seconda al Magnolia Cemetery a Charleston, stato della Carolina del Sud, sua citt\u00e0 natale."}
{"id": "2820314", "revid": "204012", "url": "https://it.wikipedia.org/wiki?curid=2820314", "title": "Hugh S. Legar\u00e9", "text": ""}
{"id": "2820325", "revid": "729019", "url": "https://it.wikipedia.org/wiki?curid=2820325", "title": "Wild Man Fischer and Smegma Sing Popoular Songs", "text": "Wild Man Fischer and Smegma Sing Popoular Songs \u00e8 uno split album di musica sperimentale di Wild Man Fischer e della band Smegma pubblicato nel 1997."}
{"id": "2820332", "revid": "438678", "url": "https://it.wikipedia.org/wiki?curid=2820332", "title": "Ravers on Dope", "text": ""}
{"id": "2820334", "revid": "287204", "url": "https://it.wikipedia.org/wiki?curid=2820334", "title": "Emanuelli", "text": "Altro.\n11145 Emanuelli \u2013 asteroide della fascia principale"}
{"id": "2820338", "revid": "1305772", "url": "https://it.wikipedia.org/wiki?curid=2820338", "title": "Scuola Grande", "text": "Scuola Grande pu\u00f2 riferirsi a una delle \"scuole\" (confraternite) di Venezia"}
{"id": "2820341", "revid": "1310927", "url": "https://it.wikipedia.org/wiki?curid=2820341", "title": "G\u00f6ztepe Spor Kul\u00fcb\u00fc", "text": "Il G\u00f6ztepe Spor Kul\u00fcb\u00fc \u00e8 una societ\u00e0 polisportiva turca con sede nella citt\u00e0 di Smirne. La sezione calcistica milita nella S\u00fcper Lig, la prima divisione del campionato turco. Possiede anche le sezioni pallacanestro, pallavolo e tennis.\nStoria.\nIl club \u00e8 stato fondato nel 1925. Nel 1937 effettua una fusione con la squadra dell'\u0130zmir Spor K\u00fcl\u00fcb\u00fc, cambiando nome in Do\u011fanspor. Alcuni sostenitori dell'\u0130zmirspor, contrari alla fusione, fondano nel 1938 l\"Ate\u015fspor\". Nel 1939 il Do\u011fanspor ritorna a chiamarsi G\u00f6ztepe; nello stesso anno l'Ate\u015fspor torna al vecchio nome \"\u0130zmirspor\".\nAnche se conquista il suo primo ed unico titolo nazionale nel 1950, il club raggiunge l'apice del proprio successo tra il 1963 ed il 1971. In quegli anni infatti il G\u00f6ztepe vince 2 Coppe di Turchia, 1 Supercoppa di Turchia (all'epoca chiamata \"Coppa del Presidente\") e partecipa per 7 anni consecutivi alle coppe Europee; nell'edizione 1968-69 della Coppa delle Fiere riesce a spingersi fino alla semifinale, dove viene battuto dalla squadra ungherese dell'\u00dajpest Football Club.\nA partire dal 2002, il club entra in una seria crisi finanziaria che lo fa precipitare in 5 anni dalla massima serie alle categorie regionali (Super Amateur League), poste al quinto livello del campionato nazionale.\nDue promozioni consecutive hanno riportato il club al terzo livello, dove gioca nella stagione 2009-10. Il club riesce a ritornare in massima serie al termine della stagione 2016-17.\nNel 2015 lascia lo stadio di Alsancak, che viene demolito, e si trasferisce allo stadio \nG\u00fcrsel Aksel.\nOrganico.\nRosa 2021-2022.\n\"Aggiornata al 16 gennaio 2022.\"\nRosa 2020-2021.\n\"Aggiornata al 1\u00ba marzo 2021.\"\nRosa 2019-2020.\n\"Aggiornata al 15 giugno 2020.\"\nRosa 2017-2018.\n\"Aggiornata al 31 gennaio 2018.\""}
{"id": "2820343", "revid": "131358", "url": "https://it.wikipedia.org/wiki?curid=2820343", "title": "G\u00f6ztepe A\u015e", "text": ""}
{"id": "2820344", "revid": "131358", "url": "https://it.wikipedia.org/wiki?curid=2820344", "title": "Goztepe", "text": ""}
{"id": "2820345", "revid": "131358", "url": "https://it.wikipedia.org/wiki?curid=2820345", "title": "G\u00f6ztepe A.\u015e.", "text": ""}
{"id": "2820346", "revid": "131358", "url": "https://it.wikipedia.org/wiki?curid=2820346", "title": "G\u00f6ztepe", "text": ""}
{"id": "2820348", "revid": "92723", "url": "https://it.wikipedia.org/wiki?curid=2820348", "title": "Alcimo Avito", "text": ""}
{"id": "2820351", "revid": "1573940", "url": "https://it.wikipedia.org/wiki?curid=2820351", "title": "Chiesa della Piet\u00e0 (Cerveteri)", "text": "La chiesa della piet\u00e0 \u00e8 una piccola chiesa di Cerveteri, edificata nel corso del XIX secolo. \u00c8 stata costruita come cappella del cimitero vecchio di Cerveteri, a seguito del provvedimento napoleonico col quale si vietava la sepoltura nelle chiese.\nHa una piccola facciata con portale e finestra a semicerchio. L'interno \u00e8 ad aula unica coperta da volta a botte, con due finestre a semicerchio murate, ed \u00e8 caratterizzato da un altare con sotto l'ossara. Non ci sono pitture, solo le statue di santa Rita e san Giuseppe, oltre a 4 tombe. Sopra l'altare maggiore vi \u00e8 una cornice che presentava al suo interno il quadro della piet\u00e0 di Perin del Vaga, portato prima qui dalla chiesa di San Martino, e oggi in Chiesa Madre. Presenta anche un piccolo campanile a vela, ospitante una Campana a corda che ogni primo luned\u00ec del mese viene periodicamente suonata per la messa in ricordo dei fedeli defunti. Sul retro vi \u00e8 una stanzetta adibita a magazzino e obitorio dove si effettuano le riesumazioni."}
{"id": "2820356", "revid": "33689", "url": "https://it.wikipedia.org/wiki?curid=2820356", "title": "Georgina Montana", "text": ""}
{"id": "2820364", "revid": "1478699", "url": "https://it.wikipedia.org/wiki?curid=2820364", "title": "Lago sotterraneo Saint L\u00e9onard", "text": "Il lago sotterraneo di Saint L\u00e9onard (in francese \"Lac souterrain de Saint-L\u00e9onard\", in tedesco \"unterirdische See von St. Leonard\") si trova in Svizzera, nel cantone Vallese tra Sion e Sierre nelle Alpi Pennine nel comune di Saint-L\u00e9onard, \u00e8 stato scoperto nel 1943 e si trova a 509 m d'altezza.\nI suoi 300 m circa di lunghezza per 20 m di larghezza ne fanno il pi\u00f9 grande lago sotterraneo finora scoperto in Europa e nel mondo.\nIl lago \u00e8 abitato da trote iridee."}
{"id": "2820374", "revid": "304583", "url": "https://it.wikipedia.org/wiki?curid=2820374", "title": "Pierluigi Galli", "text": ""}
{"id": "2820375", "revid": "125944438", "url": "https://it.wikipedia.org/wiki?curid=2820375", "title": "Universidad Aut\u00f3noma de Santo Domingo", "text": "L'Universit\u00e0 Autonoma di Santo Domingo \u00e8 l'unica universit\u00e0 pubblica della Repubblica Dominicana e conta all'incirca 160.000 studenti. L'universit\u00e0 ha 11 sedi sparse per la repubblica e la principale si trova a Santo Domingo.\nStoria.\nL'Universit\u00e0 di San Tommaso d'Aquino, come precedentemente era chiamata, \u00e8 stata creata, nel 1538 mediante la bolla papale \"In Apostolatus culmine\" di Papa Paolo III. \nIl suo modello era l'Universit\u00e0 di Alcal\u00e1 de Henares.\nL'Universidad Aut\u00f3noma de Santo Domingo \u00e8 stata creata nel 1914.\nL'universit\u00e0 si divideva in 4 facolt\u00e0: Medicina, Giurisprudenza, Teologia e Arte, in base alle norme stabilite al momento per le istituzioni nella metropoli. Gli studi in Arte includevano due tipi: il \"trivium\", che comprendeva grammatica, retorica e la logica, e il \"quadrivium\", che comprende aritmetica, geometria, astronomia e musica.\nProblemi.\nDurante gli anni della occupazione di Haiti, nel 1801 l'universit\u00e0 ha smesso di funzionare e solo 14 anni dopo, nel 1815, ha riaperto.\nTra il 1815 e il 1821 il presidente \u00e8 stato il dottor Jose N\u00fa\u00f1ez di Caceres.\nL'universit\u00e0, nel 1822, ha dovuto chiudere i battenti perch\u00e9 un gran numero di studenti sono stati reclutati per il servizio militare imposto dal governo haitiano.\nNel 1844 i dominicani volevano che la loro universit\u00e0 riaprisse, e solo nel 1859 il presidente Pedro Santana promulg\u00f2 una legge per ripristinare la ex universit\u00e0, con una composizione simile a quella accademica delle universit\u00e0 medievali (con quattro aree di formazione: la filosofia, giurisprudenza, medicina e lettere sacre), sotto l'autorit\u00e0 del governo."}
{"id": "2820381", "revid": "339392", "url": "https://it.wikipedia.org/wiki?curid=2820381", "title": "Partecipanti al Campionato del mondo di ciclismo su strada 2009 - Gara in linea Uomini Elite", "text": ""}
{"id": "2820388", "revid": "838137", "url": "https://it.wikipedia.org/wiki?curid=2820388", "title": "Crisi di Budyonnovsk", "text": ""}
{"id": "2820392", "revid": "838137", "url": "https://it.wikipedia.org/wiki?curid=2820392", "title": "Fatti di Budyonnovsk", "text": ""}
{"id": "2820393", "revid": "838137", "url": "https://it.wikipedia.org/wiki?curid=2820393", "title": "Sequestro di Budyonnovsk", "text": ""}
{"id": "2820394", "revid": "339392", "url": "https://it.wikipedia.org/wiki?curid=2820394", "title": "Partecipanti al Campionato del mondo di ciclismo su strada 2009 - Gara in linea Uomini Under-23", "text": ""}
{"id": "2820395", "revid": "1318658", "url": "https://it.wikipedia.org/wiki?curid=2820395", "title": "Giorgio Rumignani", "text": "Carriera.\nCalciatore.\nMezzala, dopo gli esordi con Portogruaro e Marzotto Valdagno nel 1960 passa alla , con cui esordisce in Serie B. Rimane nelle Marche per due stagioni, contribuendo al raggiungimento di un settimo posto nella stagione 1960-1961, miglior risultato di sempre della societ\u00e0 rossoblu. In seguito milita per una stagione al Cosenza, sempre in Serie B e per due nel , in Serie C, dove coglie altrettanti piazzamenti di centroclassifica.\nNel 1965 torna brevemente in Serie B vestendo la maglia del , prima di trasferirsi all', con cui disputa 70 partite in due stagioni, conquistando nella seconda la promozione nella serie cadetta. Chiude la carriera agonistica nel Savona, in Serie C, giocando in squadra con Marcello Lippi e indossando la fascia di capitano del club ligure.\nAllenatore.\nPoco dopo il termine della carriera agonistica, intraprende quella di allenatore, che lo porter\u00e0 a sedere sulle panchine di oltre venti squadre professionistiche e semiprofessionistiche italiane. Nel corso degli anni si costruisce fama di allenatore adatto a situazioni particolarmente difficili, per motivi ambientali o di classifica, nelle quali mostra doti di trascinatore nei confronti della squadra.\nInizia nel Friuli, sulla panchina del Lignano, nel 1973, e successivamente allena la Milanese Libertas, entrambe in Serie D. Nel 1976 esordisce su una panchina professionistica: quella del Messina, in Serie C, dove ritrova molti dei suoi giocatori della Milanese e si alterna con Adelchi Brach senza evitare la retrocessione in Serie D.\nDopo una stagione di pausa per frequentare il Supercorso di Coverciano, riprende l'attivit\u00e0 allenando il , in Serie B (subendo il primo esonero), e quindi il Forl\u00ec e la Mestrina, con cui ottiene la sua prima promozione nel campionato di Serie C2 1981-1982 vincendo lo spareggio contro la Vigor Senigallia. Nelle stagioni successive cambier\u00e0 squadra in ogni stagione, raccogliendo successi nella Lucchese (dove viene esonerato nonostante il primo posto in classifica), nel e nel Francavilla, con cui ottiene due promozioni in Serie C1.\nNel 1987 ritorna in Serie B, alla guida del Barletta, che conduce a una salvezza da lui stesso definita \"miracolosa\", dopo essere stato esonerato e poi richiamato sulla panchina pugliese. Subito dopo la salvezza di Barletta, scende in Serie C1 sulla panchina del , con cui ottiene un terzo posto tra numerose difficolt\u00e0, come l'impossibilit\u00e0 di giocare alla Favorita per i lavori di ammodernamento legati ai Mondiali di calcio, fatto che lo costringe a tenere gli allenamenti nel piazzale antistante allo stadio o sulla spiaggia di Mondello.\nNel 1989 viene chiamato da Gian Pietro Marchetti sulla panchina del , appena retrocesso in Serie C1 e con l'obiettivo dichiarato del ritorno in Serie B. L'avventura piacentina non \u00e8 fortunata: a dispetto dei proclami di vittoria e dell\"'Operazione simpatia\" lanciata presso i tifosi, la squadra termina in un'anonima posizione di centroclassifica, e Rumignani viene colto da una crisi ipertensiva dovuta allo stress. Torna poi alla , dove rimane per due stagioni conquistando la promozione dalla Serie C2 nel 1991 e la Coppa Italia di Serie C l'anno successivo.\nNelle stagioni successive ripete l'impresa di Barletta, subentrando sulla panchina della Fidelis Andria, in Serie B. Nell'estate 1993 passa al , lasciando la squadra gi\u00e0 in agosto, prima dell'inizio del campionato, dopo un diverbio con il presidente Romeo Anconetani; nel prosieguo della stagione viene chiamato ad allenare il , con cui ottiene una nuova salvezza. Nel 1995 scende in Serie C1, al , con cui vince il campionato; non riconfermato tra i cadetti, passa al , nel quale viene sostituito a marzo da Luigi Radice, e poi torna a Palermo, dove subisce un nuovo esonero. Nel campionato di Serie B 1998-1999 torna sulla panchina della Fidelis Andria, senza poter evitare la retrocessione in Serie C1, e in analoghe situazioni subentra alla guida di , , Benevento, Imolese e Foggia. Rimane inattivo nella stagione 2002-2003, quando a dicembre viene assunto dall', senza tuttavia firmare un regolare contratto e inducendo la dirigenza ad interrompere il rapporto di lavoro nel gennaio successivo.\nChiude la carriera allenando nuovamente la , in Lega Pro Prima Divisione nel 2009, e quindi per un breve periodo di tempo il , in Eccellenza."}
{"id": "2820400", "revid": "30264300", "url": "https://it.wikipedia.org/wiki?curid=2820400", "title": "Scuole Grandi", "text": ""}
{"id": "2820401", "revid": "30264302", "url": "https://it.wikipedia.org/wiki?curid=2820401", "title": "CC-BY", "text": ""}
{"id": "2820405", "revid": "339392", "url": "https://it.wikipedia.org/wiki?curid=2820405", "title": "Partecipanti al Campionato del mondo di ciclismo su strada 2009 - Gara in linea Donne Elite", "text": ""}
{"id": "2820409", "revid": "1632387", "url": "https://it.wikipedia.org/wiki?curid=2820409", "title": "Panca di via", "text": "La panca di via \u00e8 un elemento in muratura e pietra, destinato alla seduta, collocato al piede della facciata principale ed a volte di quelle secondarie, di palazzi storici. \nIl suo scopo, oltre quello pratico di seduta, era di proteggere la muratura da urti dovuti al passaggio di veicoli, in modo simile ai paracarri, in un tempo in cui non vi erano marciapiedi. La sua presenza sottolineava il prestigio della famiglia nobiliare che risiedeva nel palazzo, dimostrando la sua cortesia per i cittadini ed assicurando ai \"clientes\" in attesa di lavoro o di doni, un sedile dove attendere.\nInoltre la panca di via assicura, visivamente, un basamento all'edificio, similmente al crepidoma classico.\nSono dotati di panca di via i principali palazzi rinascimentali di Firenze come Palazzo Medici-Riccardi e Palazzo Strozzi e molti altri di varie epoche."}
{"id": "2820411", "revid": "1573940", "url": "https://it.wikipedia.org/wiki?curid=2820411", "title": "Sphaerophoria scripta", "text": "Sphaerophoria scripta () \u00e8 un dittero della famiglia dei Sirfidi, diffuso in Europa."}
{"id": "2820415", "revid": "709565", "url": "https://it.wikipedia.org/wiki?curid=2820415", "title": "Lola &amp; Virginia", "text": "Lola &amp; Virginia \u00e8 una serie televisiva d'animazione spagnola trasmessa nel 2006 dall'Imira Entertainment. \u00c8 attualmente in onda su diversi canali europei: Disney Channel Spagna e Italia, France 3, Nickelodeon Sud-Est asiatico, Pop Girl, e POP! e Animania HD. In Brasile la serie \u00e8 andata in onda anche su SBT. Ne \u00e8 stata tratta una serie, \"Lola &amp; Virginia Live Action\", trasmessa nel 2011 su Rai 2 e Rai Gulp.\nTrama.\nLa serie racconta le vicende di Lola, una ragazza normale, ma quando nella sua scuola arriva Virginia le cose cambiano, perch\u00e9 entrambe si odiano, cos\u00ec le due sono malaugurate protagoniste di diversi reciproci conflitti. Lola \u00e8 una ragazza studiosa mentre Virginia \u00e8 una ragazzina molto viziata, ricca."}
{"id": "2820429", "revid": "447535", "url": "https://it.wikipedia.org/wiki?curid=2820429", "title": "Nordossezia", "text": ""}
{"id": "2820432", "revid": "339392", "url": "https://it.wikipedia.org/wiki?curid=2820432", "title": "Cavese Calcio", "text": ""}
{"id": "2820434", "revid": "3115", "url": "https://it.wikipedia.org/wiki?curid=2820434", "title": "Hugo Giammusso", "text": "Spesso citato come Ugo Giammusso, ha collaborato per molti anni al \"Il travaso delle idee\", \"il Borghese\", \"L'Elefante\", \"Marc'Aurelio\", il \"Cantachiaro\".\nIl CONI gli affid\u00f2 la copertina del libro di presentazione ufficiale dei Giochi della XVII Olimpiade di Roma, 1960. \nI suoi disegni per la Mostra d'Oltremare sono ancora conservati nell'archivio storico.\nEssenzialmente la sua arte si espresse in due distinti periodi, il primo che va dal 1928 al 1955, il secondo dal 1956 al 1975. Gi\u00e0 dal 1965 si manifestarono i primi sintomi della malattia che lo condurr\u00e0 a morte nel 1977 e questo cambiamento fisico e psicologico si avverte chiaramente nelle sue ultime opere.\nNel 1980, il settimanale \"Vita\" propose di intitolare una strada di Roma ad Hugo Giammusso, tramite il giornalista e critico d'arte Pasquale Curatola. \n\u00c8 stato definito autore e capostipite di una nuova breccia, il precursore della satira anticlericale che si evolve nel dopoguerra dal 1946, in un periodo cio\u00e8 in cui si andava invece affermando sempre pi\u00f9 il peso della Chiesa nella politica italiana. (Biblioteca Nazionale Centrale di Roma, ottobre 2008, Franco Colomo). - "}
{"id": "2820435", "revid": "118846829", "url": "https://it.wikipedia.org/wiki?curid=2820435", "title": "Benoni", "text": "Benoni \u00e8 una citt\u00e0 del Sudafrica, nella provincia del Gauteng. \n\u00c8 la citt\u00e0 natale dell'attrice Charlize Theron."}
{"id": "2820441", "revid": "1833487", "url": "https://it.wikipedia.org/wiki?curid=2820441", "title": "Melone (Guardiagrele)", "text": "Melone \u00e8 una frazione di Guardiagrele. \nLa contrada sorge in una zona collinare e conta circa 150 abitanti. L'abitato si divide nelle contrade di localit\u00e0 Fraie e localit\u00e0 Melone.\nGeografia fisica.\nTerritorio.\nMelone si trova in una zona collinare ai piedi della Maiella.\nStoria.\nAnticamente a Melone sorgeva un grande castello medioevale, citato sin dal IX secolo come \"Sant'Angelo in Trifinio\", ossia presso tre confini, con Orsogna, Castelnuovo (oggi Castelfrentano) e Guardiagrele. Nel XVIII secolo il castello con la relativa chiesa erano gi\u00e0 in degrado, come ricorda anche l'opera di Francesco Paolo Ranieri \"Memorie storiche e di monumenti di Guardiagrele\" (edizioni Carabba, Lanciano, 1928); tuttavia Ranieri non menziona l'esatta collocazione del castello, all'epoca sua scomparso quasi del tutto, e non menziona nemmeno alcune carte geografiche settecentesche che mostrano l'area di Guardiagrele, con il feudo di \"Colle di Gallo\", posto tra Orsogna, Filetto, Guardiagrele, Castelnuovo a sud (a nord nella mappa), e Colle Martino, cio\u00e8 contrada San Bartolomeo. Fatto sta che l'abitato si trovava presso il bivio Orsogna-Guardiagrele dell'attuale strada provinciale 215 da Lanciano. L'abitato era costituito da poche case alla fine dell'Ottocento.\nAlcune voci vogliono che il palazzo baronale, per via della sua imponenza e inespugnabilit\u00e0, durante la seconda guerra mondiale fu utilizzato come fortezza dai tedeschi, e per questo motivo durante il bombardamento alleato del dicembre 1943 venne completamente distrutto, tanto che dei ruderi che dovrebbero trovarsi presso Colle Martino, sopra Melone, non rimane nulla. Probabilmente il piccolo centro aveva una chiesa dedicata a Sant'Angelo o San Martino, dato il toponimo del colle.\nA Melone era ubicata la stazione ferroviaria di Guardiagrele della ferrovia Sangritana, esattamente al bivio Orsogna-Guardiagrele della strada provinciale, e per questo motivo la frazione era anche nota con il nome di Guardiagrele Scalo. La stazione non \u00e8 pi\u00f9 in funzione dal 1982, anno di sospensione del servizio passeggeri.\nChiesa di Sant'Antonio.\nIl monumento principale \u00e8 questa piccola chiesa, posta dopo il bivio per Guardiagrele, venendo da Lanciano. La chiesa fu costruita nel primo Novecento, ed \u00e8 una grande cappella rettangolare intonacata di bianco. La facciata ha portale a sesto acuto, e tre finestre disposte a triangolo, della stessa forma gotica. Il piccolo campanile \u00e8 una torre, il cui settore cella campanaria si trasforma in una struttura a vela, con tetto spiovente. L'interno \u00e8 molto semplice, con elementi decorativi nelle pitture della Via Crucis e nella statua del santo.\nEconomia.\nA Melone sorge una zona artigianale che conta circa 3-4 attivit\u00e0."}
{"id": "2820448", "revid": "775372", "url": "https://it.wikipedia.org/wiki?curid=2820448", "title": "Tamil (popolo)", "text": "I tamil (lingua tamil: \u0ba4\u0bae\u0bbf\u0bb4\u0bb0\u0bcd traslitterato: Tami\u1e3bar) sono un gruppo etnico dravidico originario dello Stato del Tamil Nadu nel sud-est dell'India e del nord-est dello Sri Lanka. La loro lingua \u00e8 il tamil (tamil: \u0ba4\u0bae\u0bbf\u0bb4\u0bcd traslitterato: Tami\u1e3b), della quale esistono documenti letterari risalenti ad oltre duemila anni fa. Ci sono comunit\u00e0 di origine tamil in varie parti del mondo (principalmente Malaysia, Canada e Singapore). La popolazione tamil \u00e8 in prevalenza di religione induista, ma sono presenti significative minoranze cristiane e musulmane.\nNel 1997 la popolazione tamil nel mondo contava un totale di 66 milioni di persone, di cui 61,5 milioni nella sola India, prevalentemente stanziati nel Tamil Nadu.. Nel 2009, questa popolazione era salita a circa 80 milioni di persone.\nI Tamil dello Sri Lanka.\nI Tamil abitano lo Sri Lanka da circa 2500 anni or sono, quando si rinvengono le prime tracce della loro presenza nel lato settentrionale dell'isola, mentre a sud viveva il popolo cingalese, e altre cinque trib\u00f9 sparse per l'isola in perenne guerra fra loro (secondo il racconto del primo europeo che approd\u00f2 nel 1502, uno spagnolo). Successivamente l'isola fu contesa fra Portogallo e i musulmani, che premevano per il controllo dell'Oceano Indiano. I tamil continuarono a mantenere la loro fede induista, e i loro usi e costumi, anche se in molti si convertirono al cristianesimo.\nSuccessivamente gli Olandesi sostituirono i portoghesi nella dominazione dell'isola prendendone il possesso. Solo durante l'epoca napoleonica, a seguito di una guerra, gli olandesi furono allontanati dallo Sri Lanka e quest'ultimo venne annesso all'Impero Inglese. Questo fece il tentativo di fondere l'etnia tamil con quella cingalese, ma i risultati non furono buoni: il rapporto fra le due etnie rimaneva conflittuale. \nNel 1948 all'Isola di Sri Lanka fu concessa l'indipendenza. I tamil non riconobbero lo status di minoranza e i cingalesi nazionalisti, coloro che spinsero maggiormente all'indipendenza, emanarono leggi spesso discriminatorie, e i rapporti conflittuali non si spensero affatto: essi abitano infatti ancora la zona settentrionale. I tamil rivendicavano la sovranit\u00e0 su quell'area, motivo per cui scoppi\u00f2, dal 1983 al 2009 una terribile Guerra civile, dove morirono pi\u00f9 di 100 000 persone di tutte le due le etnie, anche civili a causa degli attacchi terroristici degli LTTE (nazionalisti tamil) e a causa dei crimini di guerra dell'esercito singalese.\nCultura.\nStoricamente la lingua tamil \u00e8 stata la prima lingua indiana ad essere considerata come una lingua classica. L'arte e l'architettura del popolo tamil includono alcuni dei contributi pi\u00f9 importanti dell'India e del Sud-est asiatico e in genere dell'arte mondiale. La lingua tamil classica vanta la pi\u00f9 importante letteratura tra le varie lingue dravidiche."}
{"id": "2820450", "revid": "247933", "url": "https://it.wikipedia.org/wiki?curid=2820450", "title": "Etnia tamil", "text": ""}
{"id": "2820454", "revid": "767487", "url": "https://it.wikipedia.org/wiki?curid=2820454", "title": "Smegma (gruppo musicale)", "text": "Gli Smegma sono una band statunitense di musica sperimentale formatosi a Pasadena, California nel 1973. Originariamente parte del movimento degli anni settanta Los Angeles Free Music Society (LAFMS), gli Smegma \u00e8 uno dei pochi collettivi musicali dell'era attuale che \u00e8 ancora attivo. L'autore Richard Meltzer divenne il loro vocalist alla fine del 1990. Il gruppo venne incluso nella Nurse With Wound list e pi\u00f9 recentemente \u00e8 stato descritto sulla copertina dell'edizione dell'agosto 2006 di \"The Wire\"."}
{"id": "2820455", "revid": "729019", "url": "https://it.wikipedia.org/wiki?curid=2820455", "title": "Battaglia di Hsimucheng", "text": "La battaglia di Hsimucheng fu uno scontro militare terrestre nell'ambito della guerra russo-giapponese (1904-1905), fu combattuta il 31 luglio 1904 nei pressi del villaggio di Hsimucheng, a circa 20\u00a0km dalla citt\u00e0 di Haicheng, la battaglia fu vinta dai giapponesi.\nAntefatti.\nIn seguito alla sconfitta nella battaglia di Tashihchiao il secondo Corpo d'armata Siberiano guidato dal generale Michail Zasuli\u010d si ritir\u00f2 fino al villaggio di Hsimucheng. Zasuli\u010d poteva contare su un totale di 33 battaglioni e 80 pezzi di artiglieria ma era posizionato in una posizione particolarmente svantaggiosa.\nContemporaneamente la quinta e la decima divisione della quarta armata dell'esercito imperiale giapponese si sganciarono e cercarono di raggiungere la seconda armata sotto il comando del generale Nozu Michitsura.\nOperazioni militari.\nLe due forze entrarono in contatto la mattina del 31 luglio 1904, con la decima divisione giapponese che lanci\u00f2 un'offensiva frontale alle postazioni russe. Contemporaneamente la quinta divisione si muoveva sul fianco sinistro per minacciare la ritirata del nemico.\nLe forze russe riuscirono a tenere testa a quelle giapponesi per tutto il giorno e la notte, nel frattempo la terza divisione della seconda armata giapponese al comando del generale Oku si sganci\u00f2 per andare incontro alla quinta divisione. A quel punto i russi erano attaccati da tre lati e il generale Zasuli\u010d scelse quindi di ritirarsi, consentendo alle divisioni giapponesi di riunirsi e di prepararsi a marciare verso nord in direzione di Liaoyang\nEventi successivi.\nDopo aver vinto a Hsimucheng le armate giapponesi viaggiarono verso nord, riunendosi ad altre divisioni dove diedero vita alla battaglia di Liaoyang."}
{"id": "2820472", "revid": "2066172", "url": "https://it.wikipedia.org/wiki?curid=2820472", "title": "Guerro", "text": "Il Guerro \u00e8 un torrente dell'Emilia-Romagna.\nPercorso.\nIl torrente nasce nella localit\u00e0 \"Montecroce\", una frazione del comune di Marano sul Panaro e sfocia nel fiume Panaro in localit\u00e0 Ponte Guerro vicino al casello autostradale A1 di Modena sud, con una lunghezza complessiva di 25 km. Attraversa numerosi paesi e frazioni, le principali sono Castelvetro di Modena, e le sue frazioni Bell'Italia, Casa R\u00e8, C\u00e0 di Sola, Levizzano Rangone, Casa Drini, mentre nel comune di Spilamberto attraversa le frazioni di Settecani e San Vito.\nRegime idrologico.\nLa portata d'acqua del torrente Guerro \u00e8 notevolmente influenzata dall'andamento climatico, in estate pu\u00f2 rimanere asciutto per diversi mesi, mentre in inverno sono abbastanza frequenti le piene, ed a volte minaccia l'abitato del \"Borgo\" di Castelvetro, diverse volte \u00e8 anche esondato in tale localit\u00e0."}
{"id": "2820474", "revid": "93556", "url": "https://it.wikipedia.org/wiki?curid=2820474", "title": "Hazlov", "text": "Hazlov (in tedesco \"Haslau\") \u00e8 un comune della Repubblica Ceca facente parte del distretto di Cheb, nella regione di Karlovy Vary.\nGeografia fisica.\nI comuni limitrofi sono Podilna ad ovest, Sorge e Barendorf a nord, Zeleny Haj, Mytinka, Poustka e Vojtanov ad est e Seichenreuth, Ostroh, Hurka, Dobrosov, Luzna, Lib\u00e1, Pomezna e Fischern a sud.\nStoria.\nIl centro \u00e8 stato costruito nel XII secolo. La prima menzione scritta risale al 1224, in documento di Friedrich von Haslau, proprietario del castello locale. Di l\u00ec, moltissime famiglie nobili furono a capo della citt\u00e0, fino al 1945. Nel 1307 \u00e8 stata costruita la chiesa della Santa Croce, all'interno della quale si trova una raccolta di immagini della vita di Ges\u00f9, risalenti al 17 Secolo. \nNel paese \u00e8 stata fondata, nel 1553, la birreria pi\u00f9 antica della regione. Nel XVIII secolo la citt\u00e0 fu inclusa nel grandissimo processo di industrializzazione che in quegli anni travolse tutta l'europa. Furono dunque costruite acciaierie, fabbriche di cotone e mulini. \nDopo la seconda guerra mondiale, pi\u00f9 precisamente nel 1947, fu cacciata tutta la popolazione tedesca. Questo caus\u00f2 una notevole menomazione demografica, ma, nel corso degli anni, il paese \u00e8 riuscito a riprendersi."}
{"id": "2820476", "revid": "599013", "url": "https://it.wikipedia.org/wiki?curid=2820476", "title": "Mesquite Championship Rodeo", "text": "Il Mesquite Championship Rodeo \u00e8 un rodeo situato in Mesquite (Texas), Stati Uniti d'America, che svolge le sue attivit\u00e0 ogni anno da aprile a settembre. A differenza di molti rodei che cambiano spesso citt\u00e0 questo \u00e8 uno dei pochi permanenti.\nStoria.\nVenne fondato nel 1958 da Neal Gay, dopo le prime difficolt\u00e0 riusc\u00ec a superarle grazie anche ai miglioramenti della viabilit\u00e0 intercorsi nel 1970. Nel 1999 venne acquistata da Tom Hicks, proprietario della Dallas Stars e Texas Rangers, anni prime erano iniziate le trasmissioni in tv: ESPN, Spike TV e Fox Sports Regional Networks.\nLe gare.\nSi esibiscono ogni gioved\u00ec e sabato dal 1\u00ba aprile al 1\u00ba settembre La struttura ha ospitato George W. Bush, Ranieri III di Monaco e Ronald Reagan.\nAnche altre citt\u00e0 organizzano simili eventi: la State Fair of Texas (Dallas), il Fort Worth Livestock Show and Rodeo e il San Antonio Stock Show &amp; Rodeo"}
{"id": "2820486", "revid": "838137", "url": "https://it.wikipedia.org/wiki?curid=2820486", "title": "Lipn\u00e1", "text": "Il toponimo Lipn\u00e1 pu\u00f2 riferirsi a diverse localit\u00e0 della Repubblica Ceca:"}
{"id": "2820503", "revid": "287204", "url": "https://it.wikipedia.org/wiki?curid=2820503", "title": "Thabana Ntlenyana", "text": "Il Thabana Ntlenyana \u00e8 una montagna del Lesotho con i suoi 3.482 metri \u00e8 la cima pi\u00f9 elevata dei Monti dei Draghi e dell'intera Africa meridionale.\nIl suo nome in lingua sesotho significa letteralmente \"montagna piccola e bella\"."}
{"id": "2820505", "revid": "3732", "url": "https://it.wikipedia.org/wiki?curid=2820505", "title": "TGcom24 (struttura)", "text": "TGcom24 \u00e8 la testata cui fanno capo gli spazi d'informazione del gruppo Mediaset, eccetto TG5 e Videonews. Produce l'omonimo canale televisivo, il TG4, Studio Aperto e Sport Mediaset. Dal giugno 2016 \u00e8 diretta da Andrea Pucci.\nDescrizione.\nAntefatti.\nLa struttura nasce il 1\u00ba marzo 2010 sotto il nome di NewsMediaset come agenzia di stampa per fornire i servizi giornalistici e le inchieste alle varie testate giornalistiche del gruppo Mediaset, con un corpo redazionale formato da giornalisti provenienti da TG4, TG5, Studio Aperto e TGcom.\nInizialmente NewsMediaset ha fatto da service a tutte le strutture informative Mediaset, dai canali digitali terrestri ai siti internet, e ai telegiornali, fornendo immagini, notizie e servizi. La struttura si \u00e8 occupata anche di studiare e realizzare il canale all-news TGcom24, partito il 28 novembre 2011 sul digitale terrestre. Dal 2013 al 2016 \u00e8 stata diretta da Rosanna Ragusa.\nRiorganizzazione delle testate.\nDal 17 giugno 2019 il TG4, Studio Aperto, Sport Mediaset e TGcom24, pur rimanendo in onda come notiziari distinti, hanno cessato definitivamente di operare come testate autonome, confluendo con le proprie redazioni in NewsMediaset, diretta da Andrea Pucci. Solo TG5 e Videonews, invece, continuano a mantenere la propria autonomia editoriale.\nNel novembre 2021 Mediaset ha annunciato una riorganizzazione del comparto d'informazione, avvenuta il 29 novembre successivo: di conseguenza, NewsMediaset \u00e8 stata rinominata TGcom24, la cui redazione produce il TG4, Studio Aperto e Sport Mediaset, gi\u00e0 parte della testata ma prima prodotti da redazioni distinte per ogni notiziario.\nFino al 14 gennaio 2022, ha curato anche Mediavideo, il teletext di Mediaset."}
{"id": "2820509", "revid": "92920", "url": "https://it.wikipedia.org/wiki?curid=2820509", "title": "Triestina Hockey", "text": ""}
{"id": "2820512", "revid": "287204", "url": "https://it.wikipedia.org/wiki?curid=2820512", "title": "Fitra", "text": "In lingua araba, la parola fi\u1e6dra () vale 'disposizione', 'natura', 'costituzione' o 'istinto'; in un contesto mistico, pu\u00f2 significare 'intuizione' o 'perspicacia'.\nSecondo la teologia islamica, gli esseri umani nascono con una conoscenza innata del \"taw\u1e25\u012bd\", racchiuso nel \"fi\u1e6dra\" insieme all'intelligenza, l\"'i\u1e25s\u0101n\" e tutti gli altri attributi propri di ogni essere umano. Per tale ragione, riferendosi a quanti abbracciano l'Islam, alcuni musulmani preferiscono parlare di 'ritorno' (allo stato di purezza originario) pi\u00f9 che di conversione."}
{"id": "2820518", "revid": "110157", "url": "https://it.wikipedia.org/wiki?curid=2820518", "title": "Carbonato rameico", "text": "Il carbonato rameico \u00e8 il sale di rame(II) dell'acido carbonico.\nSintesi.\nIl carbonato rameico puro non pu\u00f2 essere sintetizzato per reazione di scambio: facendo reagire un sale di rame(II) con un carbonato solubile si ottiene un precipitato azzurro costituito da Cu(OH)2 e CuCO3 in rapporto molare 1:1.\nQuesto spiega la fuoriuscita di bolle di anidride carbonica durante la reazione.\nI due composti componenti il precipitato possono per\u00f2 essere separati immergendoli in una soluzione di ammoniaca.\nCos\u00ec facendo si otterr\u00e0 una soluzione blu intenso di reattivo di Schweizer in cui \u00e8 sciolto l'idrossido rameico, mentre il carbonato rimane indisciolto sul fondo. Filtrando il tutto e sciacquando il precipitato con altra ammoniaca diluita si otterr\u00e0 il carbonato rameico puro.\nSe si desidera produrre grandi quantit\u00e0 di carbonato rameico in laboratorio, si consiglia di utilizzare un estrattore, per riciclare il solvente (l'ammoniaca) e conservare anche l'idrossido rameico.\nIl carbonato basico di rame si pu\u00f2 anche ottenere facendo reagire bicarbonato di sodio e solfato di rame, secondo la reazione:\n2 CuSO4 + 4 NaHCO3 \u2192 Cu2(OH)2CO3 \u2193 + 2 Na2SO4 + 3 CO2 + H2O\nOppure con carbonato di sodio e solfato rameico:\n2 CuSO4 + 2 Na2CO3 + H2O \u2192 Cu2(OH)2CO3 \u2193 + 2 Na2SO4 + CO2\nAppena sintetizzato presenta un colore azzurro turchese, ma dopo qualche giorno, se esposto all'aria, assume una tipica colorazione verde, a causa dell'anidride carbonica presente nell'atmosfera, infatti, l'idrossido contenuto reagisce con essa e si forma carbonato di rame puro secondo la reazione:\nCu(OH)2 + CO2 = CuCO3 \u2193 + H2O \nUsi.\nIl carbonato di rame veniva in passato e viene usato ancora oggi come pigmento verde dai pittori e dagli artisti, con il nome di \"verde malachite\", dal nome del minerale da cui veniva ricavato il colore."}
{"id": "2820520", "revid": "767487", "url": "https://it.wikipedia.org/wiki?curid=2820520", "title": "Uomini contro", "text": "Uomini contro \u00e8 un film del 1970 diretto da Francesco Rosi, liberamente ispirato al romanzo di Emilio Lussu \"Un anno sull'Altipiano\". Ambientato nella prima guerra mondiale, quest'opera, di impronta pacifista e antiautoritaria, mette in luce la follia della guerra, e descrive impietosamente l'impreparazione e l'arroganza dei comandanti militari italiani. A proposito di questo film ha dichiarato il regista Francesco Rosi:\nTrama.\nAmbientato nell'Altopiano di Asiago durante la prima guerra mondiale, intorno al 1916, il film \u00e8 incentrato in particolare sul Monte Fior che, inizialmente in mano italiana, viene abbandonato e lasciato in mano all'esercito austriaco, che lo rende un'inespugnabile fortezza. Esso ripercorre le vicende della divisione, comandata dal generale Leone alla riconquista della montagna, nella quale presta servizio il giovane tenente Sassu, ex studente universitario interventista fattosi trasferire dal Trentino, alle dirette dipendenze del tenente della compagnia Ottolenghi, veterano disilluso della guerra e con idee socialiste, con cui in diverse occasioni si opporr\u00e0 agli ordini inutili o inutilmente punitivi dei superiori, fino a trovare la morte durante l'ennesimo, vano attacco per la riconquista del Monte Fior.\nIl tenente Sassu, durante i mesi di permanenza al fronte, \u00e8 testimone dell'impreparazione dell'Alto Comando, della inadeguatezza degli armamenti, dei tentativi di ribellione dei soldati che, stanchi e stremati dal prolungarsi dei combattimenti, reclamano il riposo e il cambio, repressi con le decimazioni, delle speculazioni sulla produzione degli equipaggiamenti e del dramma continuo che si consuma nella guerra di trincea, fino a ribellarsi alla follia del maggiore Malchiodi, che pretende di fucilare un soldato ogni dieci, considerando ribellione la fuga disordinata degli uomini che cercano di sottrarsi al tiro troppo corto dell'artiglieria italiana.\nIl maggiore \u00e8 poi ucciso dai soldati, incoraggiati dal rifiuto del tenente Sassu a eseguire l'ordine, ed egli risponde personalmente del comportamento degli uomini con la morte per fucilazione, non prima di avere chiesto la grazia per i suoi soldati \u00abche hanno gi\u00e0 subito la decimazione in battaglia\u00bb.\nProduzione.\nIl film, per le forti resistenze incontrate, fu girato in Jugoslavia, al Centralni Filmski Studio Kosutnjak di Belgrado.\nCritica.\nL'inumanit\u00e0 del conflitto \u00e8 enfatizzata dagli ordini ridicoli del generale, tra i quali la sortita di alcuni soldati per creare varchi nei reticolati nemici, protetti da una pesantissima e inefficace corazza di ferro (che lascia indifese braccia e gambe), immediatamente falciati dalle mitragliatrici austriache.\nBench\u00e9 illustri fedelmente alcune scene del libro, il film fu accusato di faziosit\u00e0 e di esasperazione degli elementi drammatici; Mario Rigoni Stern, in una prefazione all'edizione Einaudi di \"Un anno sull'Altipiano\", rivela che Emilio Lussu, dopo aver visto il film, ne sottoline\u00f2 la distanza dalla sua esperienza e dal libro: \u00ab... tu lo sai, in guerra qualche volta abbiamo anche cantato...\u00bb.\nNon si possono non notare, per via degli argomenti, delle ambientazioni e dei temi, similitudini tra il film di Rosi e \"Orizzonti di gloria\" di Stanley Kubrick, nel quale l'esercito protagonista \u00e8 quello francese. Anche in questo film, infatti, si evidenzia l'insensatezza degli ordini di alcuni alti ufficiali e il ricorso a fucilazioni e decimazioni contro i soldati renitenti. Come capit\u00f2 al film di Rosi in Italia, \"Orizzonti di gloria\" ebbe problemi in Francia e pot\u00e9 essere visto solo a met\u00e0 degli anni settanta."}
{"id": "2820523", "revid": "287204", "url": "https://it.wikipedia.org/wiki?curid=2820523", "title": "Lipn\u00e1 (Hazlov)", "text": "Lipn\u00e1 (in tedesco \"Lindau\") \u00e8 una frazione di Hazlov, comune ceco del distretto di Cheb, nella regione di Karlovy Vary.\nGeografia fisica.\nLipn\u00e1 \u00e8 situata in una valle, a 2\u00a0km ad ovest dal villaggio Hazlov, ad un'altitudine di 530 metri.\nI comuni limitrofi sono Buchwald ad ovest, Vyhledy, Skalka, Nebesa, Mokriny, Sorge, Barendorf, Salerberg e Horni Paseky a nord, Zeleny Haj e Mytinka ad est e Polna, Podilna, Hazlov, Seichenreuth, Ostroh, Hurka, Dobrosov e Lib\u00e1 a sud.\nStoria.\nLa prima menzione scritta risale al 1307, quando Enrico VII assegn\u00f2 questa porzione di terreno a dei cavalieri tedeschi. La popolazione viveva di agricoltura, di conseguenza il villaggio \u00e8 sempre rimasto piccolo e poco interessante. Al momento ci sono solo 15 persone, distribuite in 14 abitazioni.\nMonumenti.\nNelle vicinanze di Lipn\u00e1, sulla strada verso Skalka, si trova, in prossimit\u00e0 della ferrovia, una Croce della conciliazione con l'iscrizione IHS e l'incisione di un cuore trafitto. Questa croce ha una storia certa. Nell'anno 1675 in questo preciso punto un padre, originario di Skalka, ha ucciso suo figlio e gli ha \"strappato le interiora e succhiato il sangue\". Gli atti giuridici degli anni 1675-1676 confermano che per questo crimine sia stato giustiziato."}
{"id": "2820526", "revid": "339392", "url": "https://it.wikipedia.org/wiki?curid=2820526", "title": "Distretto di Bekaa Ovest", "text": ""}
{"id": "2820530", "revid": "124253002", "url": "https://it.wikipedia.org/wiki?curid=2820530", "title": "Forze speciali italiane", "text": "Le forze speciali italiane sono le unit\u00e0 delle forze armate italiane appositamente designate a condurre operazioni speciali. \nI membri delle Forze speciali italiani sono definiti incursori.\nStoria.\nLa prima guerra mondiale e gli \"arditi\".\nLe prime forze speciali in Italia furono gli Arditi, speciali reparti d'assalto del Regio Esercito costituiti nel 1917, durante la Prima guerra mondiale. \nIn quel conflitto nacquero anche i gruppi di incursione marittima: gli specialisti della Regia Marina utilizzarono mezzi come i MAS ed i \"maiali\" (una sorta di siluro pilotato da un operatore che lo \"cavalcava\").\nIl ventennio fascista e la seconda guerra mondiale.\nNel 1939 nacque poi la I\u00aa Flottiglia MAS, poco dopo ridenominata X\u00aa Flottiglia MAS insieme alla specialit\u00e0 \"uomini d'assalto\", i cui eredi dal 1960 sono gli incursori del \"Comando Raggruppamento Subacquei e incursori \u201cTeseo Tesei\"\".\nGli \"Arditi distruttori della Regia Aeronautica\" (ADRA), furono un reparto operante nella seconda guerra mondiale, soprattutto in Africa Settentrionale, con il basco color sabbia, oggi ancora simbolo del \"17\u00ba Stormo incursori\" dell'AMI. Poi fu inquadrato nel \"1\u00ba Reggimento d'assalto \"Amedeo d'Aosta\" \" della R.A.\nNel Regio Esercito ci furono alcuni reparti speciali della 185\u00aa Divisione Paracadutisti \"Folgore\" costituita nel 1941 e, soprattutto, il 10\u00ba Reggimento arditi, erede della specialit\u00e0 arditi della grande guerra.\nIl secondo dopoguerra e la riorganizzazione.\nIn seno all'Esercito Italiano, nel 1954 nacque invece il \"Reparto Sabotatori Paracadutisti\", di stanza a Pisa, primo nucleo del \"Col Moschin\".\nNel 1964 all'Aeroporto di Alghero-Fertilia veniva costituita una \"Sezione aerei leggeri\" (S.A.L.) a supporto e dipendente dal Raggruppamento Unit\u00e0 Speciali (R.U.S.).\nAlla fine del 1977 l'allora ministro dell'interno Francesco Cossiga ordin\u00f2 la creazione di \"UN.I.S.\" (Unit\u00e0 interventi speciali) che si sarebbero dovuti specializzare in anti-terrorismo e liberazione ostaggi. Da una aliquota del \"1\u00ba Battaglione carabinieri paracadutisti\" dei Carabinieri, fu creato il \"Gruppo di intervento speciale\" (GIS), primo specifico reparto antiterrorismo costituito \"ad hoc\" in ambito militare italiano. \nMa fu il 30 dicembre 1985 che nacquero i Gruppi operativi speciali (GOS) su disposizione dell'allora ministro della Difesa Spadolini, e furono chiamati a farne parte una quota del Col Moschin dell'Esercito e una del COMSUBIN della Marina, per operazioni speciali del Sismi.\nNacquero anche le unit\u00e0 di supporto: nel 1992 il \"39\u00ba Gruppo Squadroni della Cavalleria dell'Aria \"Drago\"\" dell'Aviazione dell'Esercito fu il primo reparto che impieg\u00f2 dei sistemi di visione notturna, cosa che, insieme con l'altissima specializzazione ed esperienza del personale, ha consentito l'impiego di uomini e mezzi del Reparto nelle \"Missioni Fuori area\", contribuendo ad ampliare la capacit\u00e0 operativa notturna dei contingenti italiani, mentre il 26\u00ba Gruppo Squadroni \"Giove\" inquadrato nella Brigata paracadutisti \"Folgore\", grazie alla tipologia di addestramento congiunto con paracadutisti e incursori, sarebbe poi diventato il 26\u00ba Reparto elicotteri operazioni speciali - REOS una volta svincolato dalla Brigata.\nGli anni 2000.\nNel marzo 2003 dall'Aeronautica Militare viene costituito il \"Reparto incursori A.M.I.\" (RIAM), poi 17\u00ba Stormo incursori.\nNel 2004 nasce il CO.F.S., il Comando interforze per il coordinamento delle operazioni speciali. Quello stesso anno il GIS dei Carabinieri viene validato come forze speciali.\nDal 2006 in Afghanistan, in ambito ISAF, opera la Task Force 45. Dal 2013 un team di forze speciali italiane, a rotazione, \u00e8 di stanza nella base militare italiana di supporto \"Amedeo Guillet\" di Gibuti. \nNel luglio 2014 il 28\u00ba Reggimento \"Pavia\" per la guerra psicologica, entra nelle forze di supporto per operazioni speciali.\nCon l'art. 7-bis della legge 11 dicembre 2015, n. 198 \u00e8 stato previsto che i servizi d'intelligence italiani (l'AISE) per singole missioni all'estero possano utilizzare unit\u00e0 delle forze speciali, colmando una lacuna rispetto ai servizi di altri paesi.\nLa riforma del 2017.\nVisto l'utilizzo sempre pi\u00f9 continuo per incarichi NATO delle forze speciali italiane nel \"gruppo di forze ad alta prontezza della Nato destinate a compiere le operazioni speciali\", nel 2017 il COFS ha previsto di inserire come forze speciali anche i due reggimenti dell'Esercito gi\u00e0 Forze per Operazioni Speciali, il 4\u00ba Reggimento alpini paracadutisti e il 185\u00ba Reggimento paracadutisti ricognizione acquisizione obiettivi. L'inserimento nelle forze speciali italiane viene validato nell'ottobre 2018 con l'esercitazione \"Notte scura 2018\".\nSi prevede inoltre di far svolgere i test per l'ammissione nelle FOS (Tier 2) anche a una compagnia del 1\u00ba Reggimento carabinieri paracadutisti \"Tuscania\", alla Compagnia operazioni speciali del 1\u00ba Reggimento \"San Marco\" della Marina Militare e alla compagnia di Supporto terrestre alle Operazioni speciali (Stos) del 16\u00ba Stormo \"Protezione delle Forze\".\nGli operatori.\nLe specialit\u00e0 degli operatori delle forze speciali italiane, a seconda dell'ambiente operativo e della vocazione del reparto, sono:\nCompiti.\nI principali compiti delle forze speciali italiane sono:\nA queste si aggiungono:\nOrganizzazione.\nIl comando interforze.\nIl Comando interforze per le operazioni delle forze speciali si occupa della pianificazione delle operazioni speciali per tutte le forze speciali Italiane; \u00e8 posto alla diretta dipendenza del Capo di Stato Maggiore della Difesa. Dal COFS dipendono operativamente le forze speciali (TIER 1), e pu\u00f2 essere richiesto ai rispettivi Stati Maggiori il temporaneo supporto delle Forze per operazioni speciali (TIER 2) e in alcuni casi anche delle unit\u00e0 di coronamento (TIER 3).\nSecondo quanto sancito da questo comando (vertice nazionale del comparto operazioni speciali) la traduzione NATO SOF \u00e8 FS (Forze speciali). Infatti come si evince dal sito ufficiale solo i quattro reparti menzionali FS sono sotto il comando operativo del COFS. I reparti di supporto operativo alle operazioni speciali delle FS sono 11\u00ba Rgt. trasmissioni e 3\u00ba Reggimento elicotteri per operazioni speciali \"Aldebaran\".\nInfine le Forze per operazioni speciali corrispondono alle forze con capacit\u00e0 di condurre operazioni speciali (al pari della fanteria leggera) o supporto al combattimento dedicato (riferimento AJP 3.5 NATO Special Operation doctrine). Tali forze sono inserite nel bacino TIER 2 e pu\u00f2 essere richiesto il loro impiego dal COFS ai rispettivi comandi.\nComandi di forza armata.\nNel 2001 i Carabinieri hanno istituito la 2\u00aa Brigata mobile carabinieri dove sono inquadrate tutte le unit\u00e0 che operano all'estero, compreso il GIS.\nNel 2007 l'Aeronautica militare ha istituito la 1\u00aa Brigata aerea \"operazioni speciali\" per gestire il nuovo settore delle Forze speciali e delle Forze di protezione.\nNel 2013 l'Esercito italiano per uniformare procedure e metodi di addestramento delle proprie forze speciali, ha istituito il Comando delle forze speciali dell'Esercito. Per l'impiego operativo questi reparti restano alle dipendenze del COFS.\nIl Comsubin invece opera alle dipendenze dirette del capo di stato maggiore della Marina Militare.\nI Reparti.\nFanno parte delle \"Forze speciali italiane\" sei reparti: \nEsercito Italiano.\nNel 1961 viene costituito il Battaglione sabotatori paracadutisti e nel 1975 assume la denominazione di 9\u00ba Battaglione d'assalto paracadutisti \"Col Moschin\". Dal 1995 assume la denominazione attuale di Reggimento d'Assalto paracadutisti incursori \u201cCol Moschin\u201d ed \u00e8 la prima forza speciale dell'esercito. Oggi \u00e8 inquadrato anche nel Comando delle forze speciali dell'Esercito. Il reparto \u00e8 stato protagonista di numerose operazioni militari e antiterroristiche in tutto il mondo ed \u00e8 l'unico ad aver partecipato a tutte le missioni all'estero dell'Esercito Italiano dal dopoguerra a oggi.\nSono definiti \"Ranger\" gli appartenenti a questo reparto, costituito il 25 settembre 2004 in reggimento, per trasformazione del Battaglione alpini paracadutisti \"Monte Cervino\". Specializzato per operazioni in montagna, viene inquadrato come \"Forza per operazioni speciali\". Infine nell'ottobre 2018 viene validato come forza speciale.\nIl \u201cRRAO\u201d (185\u00ba reggimento paracadutisti Ricognizione e Acquisizione Obiettivi \u201cFolgore\u201d) \u00e8 il reparto di Forze Speciali dell'Esercito composto da un particolare personale (Acquisitori), per azioni di ricognizione e sorveglianza, addestrato ed equipaggiato per condurre l\u2019intero spettro dei compiti tipici delle \u201coperazioni speciali\u201d. La Bandiera di Guerra, appartenuta alle origini al 1\u00ba reggimento paracadutisti, e successivamente al 185\u00ba reggimento fanteria paracadutisti \u201cNembo\u201d \u00e8 stata ereditata dal \u201cRRAO\u201d il 21 giugno 2013. Il reggimento, validato nel 2018 come forze speciali, opera alle dipendenze del Comando delle Forze Speciali dell\u2019Esercito (COM.FO.S.E) ed \u00e8 di stanza a LIVORNO.\nMarina Militare.\nIl Raggruppamento Subacquei ed Incursori \"Teseo Tesei\" della Marina Militare, erede degli uomini dei Mezzi di Assalto della Regia Marina, nella sua organizzazione attuale \u00e8 stato costituito il 15 febbraio 1960. A partire dal 1962 oltre alle operazioni in mare, anfibie e subacquee, sono stati addestrati al combattimento in montagna e alle attivit\u00e0 di aviolancio. Alla fine degli anni '70 alcuni elementi del Gruppo Operativo Incursori (GOI) furono addestrati dal SAS inglese anche per specializzarsi nell'antiterrorismo e nel salvataggio ostaggi. Inserito nelle forze speciali, il GOI \u00e8 stato impiegato dal 2001 al 2005 nell'Operazione Enduring Freedom. Dal 2005 operatori del GOI sono distaccati in Afghanistan nell'ambito dell'ISAF e inquadrati nella Task Force 45. Opera in stretto rapporto con il Reparto Eliassalto per le operazioni aviotrasportate.\nAeronautica Militare.\nViene costituito infatti il 1\u00ba marzo 2003 come \"reparto incursori A.M.\", che eredita le tradizioni delle analoghe specialit\u00e0 della Regia Aeronautica.\nIl 2 aprile 2008 il reparto assume l'odierna denominazione di 17\u00ba Stormo incursori, con sede all'aeroporto di Furbara, inquadrato nella 1\u00aa Brigata aerea \"operazioni speciali\".\nCarabinieri.\nNato nel 1978, da una aliquota del 1\u00ba Battaglione carabinieri paracadutisti, come unit\u00e0 d'\u00e9lite delle forze dell'ordine (teste di cuoio), dal 2004 \u00e8 anche unit\u00e0 delle Forze Speciali, predisposta per ogni tipo di azione militare ad alto rischio nei teatri internazionali. il GIS \u00e8 inquadrato nella Seconda Brigata mobile carabinieri ma dipende operativamente dal COFS. I suoi componenti sono gli unici tra le forze speciali italiane che hanno, oltre alla qualifica di incursore, quelle di agente di pubblica sicurezza e di polizia giudiziaria.\nInizialmente il reparto si \u00e8 distinto in tutta Italia per efficienza ed eccellente preparazione in ambito antiterorrismo, ma dal 2000 il reparto ha operato, e opera, all'estero, anche non ufficialmente, in diversi teatri di guerra (Balcani, Afghanistan, Iraq, Corno d'Africa, ecc.) nonch\u00e9 in tutti i paesi dove le sedi diplomatiche italiane si trovano pi\u00f9 a rischio.\nForze di supporto.\nOltre a questi reparti sono previsti dei reparti di supporto operativo per operazioni speciali. Questi reparti assumono sempre maggiore impiego. Vi sono inoltre reparti con capacit\u00e0 di condurre operazioni speciali di cui pu\u00f2 avvalersi il COFS. Infine vi sono unit\u00e0 di coronamento per operazioni speciali (che non fanno parte delle forze speciali).\nLe unit\u00e0 di supporto operativo per operazioni speciali.\nIl supporto operativo delle operazioni speciali (SOOS - TIER 2) presuppone la disponibilit\u00e0 di unit\u00e0 di volo, altamente specializzate, ad ala fissa e rotante, per il trasporto tattico.\nSi avvale inoltre di reparti con specifiche risorse per le trasmissioni e per le comunicazioni operative:\nLe unit\u00e0 di coronamento per operazioni speciali.\nOltre alle \"Unit\u00e0 di supporto operativo\" il COFS si pu\u00f2 avvalere, nella pianificazione delle missioni delle FS, anche di singoli reparti disponibili sul teatro operativo, come unit\u00e0 esploranti, scelti in base al grado di operativit\u00e0 o livello di addestramento. In mancanza anche parziale, in un teatro operativo, di forze per operazioni speciali, si pu\u00f2 attingere quindi dal terzo livello (o TIER 3).\nLe unit\u00e0 di coronamento per operazioni speciali italiane (COS - TIER 3) sono:"}
{"id": "2820534", "revid": "205250", "url": "https://it.wikipedia.org/wiki?curid=2820534", "title": "Emilia Attias", "text": "Biografia.\nFiglia dell'imprenditrice Ada Rosa Pompei e del colonnello Carlos Attias, ha un fratello, Gonzalo, e tre sorelle, Luciana e le due gemelle Maria Agustina e Maria Barbara.\nComincia come modella a 13 anni, pagandosi cos\u00ec gli studi di canto e danza e aiutando la famiglia, in precarie condizioni economiche.\nNel 2003 debutta in televisione con un ruolo minore nella telenovela \"Rebelde Way\", e partecipa al video della canzone \"Soy tu nena\" di Emmanuel Horvilleur.\nL'anno seguente partecipa a \"No hay 2 sin 3\", e nel 2005 debutta come conduttrice in \"Ayer te vi\". Nello stesso anno partecipa all'opera teatrale \"Inolvidable\" e debutta al cinema con \"Matar a Videla\".\nNel 2006 appare nel videoclip di Ricardo Arjona \"Ping\u00fcinos en la calma\", e partecipa a \"Bailando por un sue\u00f1o 2\", dove \u00e8 semifinalista. \nNel 2007 firma il contratto con la produttrice Cris Morena per la telenovela \"Teen Angels\", trasmessa lo stesso anno, nella quale interpreta la protagonista Cielo Magico. Ritorna nel 2009 con il personaggio di Paz Bauer, figlia di Cielo. \nNel 2010 prende parte al programma \"Bailando por un sue\u00f1o\" e conduce \"Recreo en vos!\". Nel 2011 appare nei film \"El secreto de Luc\u00eda\" e \"D\u00edas de Vinilo\".\nNel 2012 \u00e8 Mia nella tenelovela \"Los \u00fanicos\". Fa la sua apparizione anche in \"Viento Sur\" e partecipa a \"Historias de Div\u00e1n\".\nNel 2013 conduce il programma \"Reef Classic\" e recita in un'altra telenovela, \"Los vecinos en guerra\".\nNel 2014 partecipa a \"Mis amigos de siempre\", nel quale interpreta Barbara e nel 2015 prende parte allo spettacolo teatrale \"Orguyo\", al film \"Contrasangre\" e alla serie \"Cromo\". Nel 2016 partecipa ai film \"Dolores\" e \"El muerto cuenta su historia\".\nNel 2017 viaggia a Rio de Janeiro per presentare il film \"Dolores\" in Brasile. Partecipa, inoltre, al film \"Ojal\u00e1 vivas tiempos interesantes\".\nVita privata.\nIl 3 dicembre 2009 si sposa con Naim Sibara, con il quale aveva una relazione dal 2006.\nIl 28 ottobre 2016 \u00e8 nata la figlia Gina.\nDoppiatrici italiane.\nNelle versioni in italiano dei suoi film, Emilia Attias \u00e8 stata doppiata da:"}
{"id": "2820541", "revid": "360299", "url": "https://it.wikipedia.org/wiki?curid=2820541", "title": "Sindrome Down", "text": ""}
{"id": "2820542", "revid": "834032", "url": "https://it.wikipedia.org/wiki?curid=2820542", "title": "Moto Guzzi Stornello", "text": "Lo Stornello \u00e8 una motocicletta costruita dalla Moto Guzzi tra il 1960 e il 1974.\nStoria.\nNacque in un periodo - la fine degli anni cinquanta - di crisi del mercato motociclistico dovuta alla crescente diffusione delle vetture utilitarie, che vedeva come unici settori vitali i ciclomotori e le 125\u00a0cm\u00b3. In quest'ultimo settore la Guzzi era presente con lo \"Zigolo 110\", presentato nel 1959 come evoluzione del modello originale risalente al 1953.\nPer meglio presidiare la fascia delle ottavo di litro, in cui pi\u00f9 forte era la presenza di Gilera, Moto Morini e MV Agusta, si pens\u00f2 di impostare un nuovo mezzo con motore a 4 tempi, come le rivali (lo Zigolo era a 2 tempi). Lo \"Stornello\", come verr\u00e0 battezzato, fu pronto nel 1960: era spinto da un monocilindrico ad aste e bilancieri, con due valvole parallele e cambio a 4 rapporti con comando a pedale; con 7 CV a 7200 giri/min spingeva la moto a 100\u00a0km/h circa.\nA fine 1961 venne presentata la versione \"Sport\", con testata a valvole inclinate e camera di scoppio emisferica, da 8,5\u00a0CV a 7500 giri/min e 110\u00a0km/h, riconoscibile rispetto al modello standard (ribattezzato \"Turismo\") per il manubrio sportivo in due pezzi e la sella con codino.\nIl 1962 vide l'esordio, sui campi di gara, di una versione da Regolarit\u00e0 dello Stornello, con motore derivato dal modello Sport portato a 12\u00a0CV a 8000 giri/min. L'impegno nel fuoristrada, gi\u00e0 sperimentato con successo a Mandello con la Lodola, \u00e8 voluto anche per rivaleggiare con la Gilera, dominatrice della categoria 125 con il suo Giubileo Regolarit\u00e0. Lo \"Stornello Regolarit\u00e0\" otterr\u00e0 diversi allori, sia nazionali che internazionali, fino al 1964, quando la Guzzi si ritir\u00f2 dalle corse. Nel 1965 verr\u00e0 messa in commercio una replica del modello ufficiale, rimasta in catalogo fino al 1967.\nNel 1967 la gamma Stornello venne completamente rivisitata, con l'entrata in produzione delle versioni \"Sport America\" (turistica), \"Sport Italia\" (sportiva) e \"Scrambler\", quest'ultima destinata al fuoristrada non impegnativo. L'anno seguente si affianc\u00f2 una nuova versione, la \"160\", con motore portato a 153,2\u00a0cm\u00b3 grazie alla maggiorazione dell'alesaggio da 52 a 58\u00a0mm (la corsa restava a 58\u00a0mm). Il motore erogava 12,6\u00a0CV a 7500 giri/min e spingeva lo \"Stornello 160\" a 118\u00a0km/h.\nAl Salone di Milano del 1969 venne presentata una nuova edizione dello Stornello, totalmente ridisegnata nell'estetica e con motore dotato di cambio a 5 rapporti. Questo nuovo modello entr\u00f2 in produzione nel 1971, sia in versione stradale (125 e 160) che scrambler (solo 125), restando in produzione fino al 1974 e in catalogo fino all'anno successivo, quando venne sostituito da un nuovo modello con motore due tempi di origine Benelli.\nDello Stornello a 5 marce fu realizzata una serie destinata all'Esercito, caratterizzata dalla colorazione verde e da piccole differenze rispetto al modello civile."}
{"id": "2820546", "revid": "392652", "url": "https://it.wikipedia.org/wiki?curid=2820546", "title": "Levriero della steppa", "text": "Il levriero della Steppa (chiamato \"Hortaya Borzaya\" o \"Chortaj\" in russo) \u00e8 un levriero che per millenni \u00e8 stato impiegato dai nomadi della steppa eurasiatica per la caccia alla saiga, al cinghiale, al cervo, alla lepre, al lupo ed alla volpe. \u00c8 un cane di grande taglia, snello ma molto robusto. Ne esistono cinque sottotipi che rappresentano variet\u00e0 regionali della vasta area da cui proviene, \u00e8 una razza canina non riconosciuta dalla FCI.\nAspetto.\nIl pelo \u00e8 corto e denso e si trova in vari colori o combinazioni di colore: bianco, nero, crema, fulvo, rosso, tigrato, nero focato, a macchie. Il tartufo del naso \u00e8 nero, e gli occhi hanno sempre un perimetro di colore nero o comunque molto scuro. Gli occhi blu, o chiari sono considerati un grave difetto. I maschi sono alti dai 65 ai 75 centimetri, e le femmine dai 61 ai 71 centimetri. Il peso varia dai 18 ai 35\u00a0kg.\nCaratteristiche.\nQuando caccia, il levriero della Steppa usa sia la vista che l'olfatto. La sua andatura tipica \u00e8 un trotto fluido, ma quando insegue una preda si lancia in un rapidissimo galoppo facendo sbalzi che coprono molto terreno. A differenza di un greyhound, l'Hortaya non \u00e8 un velocista limitato alle brevi distanze, e pu\u00f2 inseguire la selvaggina fino a quattro chilometri prima di stancarsi. Dopo un breve riposo, il cane \u00e8 pronto per un nuovo inseguimento."}
{"id": "2820550", "revid": "2184720", "url": "https://it.wikipedia.org/wiki?curid=2820550", "title": "La cometa di Halley", "text": "La cometa di Halley \u00e8 un brano cantato da Irene Grandi, presentato al Festival di Sanremo 2010 al quale si \u00e8 classificato 8\u00ba. Il 19 febbraio 2010, nella quarta serata del Festival, la cantautrice toscana ha cantato questo brano duettando con Marco Cocci.\nIl singolo \u00e8 stato pubblicato il 17 febbraio 2010 dall'etichetta discografica Warner Music Italy ed \u00e8 stato inserito nell'album \"Alle porte del sogno\", pubblicato contemporaneamente alla partecipazione della cantante alla manifestazione canora.\n\u00c8 stato scritto da Francesco Bianconi, leader dei Baustelle, insieme alla stessa Grandi.\nDescrizione.\nIl brano viene inserito nella compilation sanremese \"Super Sanremo 2010\" e anche in \"Radio Italia Estate\".\nLa canzone presenta un evidente omaggio ai Beatles. Nel finale infatti Irene Grandi ripete continuamente la frase \"\"io ti dico addio, tu mi dici ciao\", chiara citazione del brano \"Hello Goodbye\" del quartetto di Liverpool, il cui testo recita varie volte praticamente le stesse parole ma invertite: \"you say goodbye, and I say hello\"\". In seguito Francesco Bianconi ha confermato questa tesi.\n\u00c8 stato frequentemente trasmesso in radio, raggiungendo la posizione numero 1 dell'airplay.\nVideo musicale.\nIl video musicale inizia con due uomini che si trovano su una cometa (inizialmente che sembra reale ma poi in seguito artificiale), e poi l'inquadratura passa dalla cometa fino al cielo stellato della Terra dove viene inquadrata la vista di Irene Grandi che guarda dal basso e che canta sdraiata sul cofano di un'auto rossa in stile anni settanta. Ad un tratto l'auto guidata da Irene si alza in volo e fino a raggiungere la galassia e trovare uno dei due uomini che la raggiunge in auto per poi riportarlo sul Pianeta Terra. Alla fine del video si vede l'inquadratura allontanarsi sempre di pi\u00f9 da Irene sull'auto rossa."}
{"id": "2820566", "revid": "181699", "url": "https://it.wikipedia.org/wiki?curid=2820566", "title": "Crisi di Beslan", "text": ""}
{"id": "2820570", "revid": "124593075", "url": "https://it.wikipedia.org/wiki?curid=2820570", "title": "Serapias strictiflora", "text": "Serapias strictiflora \u00e8 una pianta appartenente alla famiglia delle Orchidacee, diffusa nel bacino occidentale del Mediterraneo.\nDescrizione.\n\u00c8 una pianta erbacea geofita bulbosa con fusto alto 10\u201340\u00a0cm, di colore verde alla base, rosso-bruno all'apice.\nI fiori sono raggruppati, in numero di 2-6, in infiorescenze lasse e presentano \nsepali ovato-lanceolati e petali allungati a forma di goccia, riuniti a formare un casco che circonda il ginostemio. Il labello presenta un ipochilo con callosit\u00e0 basale unica, violiniforme, ed un epichilo lungo e stretto (12-19 x 3\u20136\u00a0mm), a cui deve il suo epiteto specifico (dal latino \"strictiflora\"= \"dal fiore stretto\").\nL'ovario \u00e8 verde con pollinii gialli.\nFiorisce in aprile.\nBiologia.\n\"S. strictiflora\" \u00e8 in grado di riprodursi sia per via sessuata, grazie alla impollinazione operata dagli insetti impollinatori cui offre rifugio all'interno del proprio casco tepalico, sia per moltiplicazione vegetativa, con formazione di nuovi individui a partire da una suddivisione dei rizotuberi.\nDistribuzione e habitat.\nQuesta specie ha un areale mediterraneo-occidentale: descritta per la prima volta in Estremadura (Portogallo), \u00e8 stata successivamente rinvenuta nel sud-ovest della Spagna, in Francia meridionale, in Corsica e nel Nord Africa.\nIn Italia la specie \u00e8 stata recentemente scoperta a Capraia (Arcipelago toscano), che rappresenta il limite orientale del suo areale.\nTassonomia.\nAppartiene al gruppo \"Serapias lingua\", raggruppamento caratterizzato da una callosit\u00e0 basale del labello unica, violiniforme.\nIl numero cromosomico di \"Serapias strictiflora\" \u00e8 2n = 72."}
{"id": "2820579", "revid": "610351", "url": "https://it.wikipedia.org/wiki?curid=2820579", "title": "Discografia degli Angels &amp; Airwaves", "text": "Di seguito \u00e8 elencata l'intera discografia della rock band statunitense Angels &amp; Airwaves."}
{"id": "2820584", "revid": "486946", "url": "https://it.wikipedia.org/wiki?curid=2820584", "title": "Nebulose nella fantascienza", "text": ""}
{"id": "2820589", "revid": "767487", "url": "https://it.wikipedia.org/wiki?curid=2820589", "title": "Tess of the Storm Country (film 1914)", "text": "Tess of the Storm Country \u00e8 un film muto del 1914 diretto da Edwin S. Porter.\nGirato a Del Mar in California, la storia della giovanissima Tessibel - interpretata qui per la prima volta da Mary Pickford, che ne riprender\u00e0 il ruolo nel 1922 con \"La ragazza del West\", \u00e8 una delle tante versioni adattate per lo schermo dal romanzo di Grace Miller White.\nNel 2006 il film \u00e8 stato inserito nel National Film Registry della Biblioteca del Congresso per il suo \"significato culturale, estetico e storico\".\nTrama.\nUno dei pescatori di un villaggio sull'oceano, finito in carcere accusato ingiustamente di un delitto, ha una figlia, Tessibel, che \u00e8 innamorata di Frederick, uno studente di teologia. Teola, la sorella di Frederick, ha una relazione con Dan Jordan, un amico del fratello.La ragazza resta incinta, ma Dan muore in un incendio.Disperata, Teola viene \"salvata\" da Tess, che prende il bambino, per nascondere la colpa di Teola agli occhi del suo severissimo padre, Elias.Il bambino, malato, viene portato da Tess in chiesa, dove la ragazza lo battezza in pubblico, facendo infuriare Elias, che la accusa davanti a tutti. Ma, tra i fedeli, c'\u00e8 anche Teola che riprende il suo bambino e ristabilisce la verit\u00e0. La donna morir\u00e0 poi con il figlio.Il padre di Tess uscir\u00e0 dal carcere, scagionato dalle accuse. Tess perdoner\u00e0 Frederick, che non aveva voluto avere fiducia in lei.\nProduzione.\nProdotto dalla Famous Players Film Company, il film venne girato in California, a Del Mar e a Santa Monica e cost\u00f2 circa 10.000.\nDistribuzione.\nIl film - presentato da Daniel Frohman - usc\u00ec nelle sale statunitensi il 30 marzo 1914. Conservato negli archivi cinematografici dell'UCLA e in quelli della Mary Pickford Foundation, \u00e8 stato distribuito in DVD dalla eMoviez, riversato da una copia in 16\u00a0mm."}
{"id": "2820594", "revid": "827882", "url": "https://it.wikipedia.org/wiki?curid=2820594", "title": "Protettore", "text": ""}
{"id": "2820595", "revid": "599013", "url": "https://it.wikipedia.org/wiki?curid=2820595", "title": "Southwestern Exposition and Livestock Show", "text": "Il Southwestern Exposition and Livestock Show, chiamato anche Fort Worth Stock Show and Rodeo \u00e8 un grande evento continuo di esposizione di animali (Livestock Show) e rodeo situato in Fort Worth stato del Texas, Stati Uniti d'America.\nAnche altre citt\u00e0 organizzano simili eventi: la State Fair of Texas (Dallas), il Mesquite Championship Rodeo e il San Antonio Stock Show &amp; Rodeo\nStoria.\nAlla fine dell'Ottocento alcuni allevatori locali di bestiame mostrarono interesse per un'esposizione dei loro migliori capi, in particolare, fra i vari, Charles McFarland e Charles riuscirono nel 1896 ad effettuare il primo Livestock Show\nPer quanto riguarda i rodeo, fu grazie all'idea suggerita da Ray McKinley nel 1917, che l'anno seguente fu svolto il primo rodeo."}
{"id": "2820596", "revid": "204012", "url": "https://it.wikipedia.org/wiki?curid=2820596", "title": "Fort Worth Stock Show and Rodeo", "text": ""}
{"id": "2820604", "revid": "125707545", "url": "https://it.wikipedia.org/wiki?curid=2820604", "title": "Granatieri di Sardegna", "text": "I \"Granatieri di Sardegna\" \u00e8 un corpo militare dell'Esercito italiano, inquadrato nella Brigata meccanizzata \"Granatieri di Sardegna\" una grande unit\u00e0 di stanza a Roma.\nAlle Bandiere dei reggimenti della specialit\u00e0 sono state conferite complessivamente 3 croci di Cavaliere dell'Ordine militare d'Italia e 13 Medaglie al valor militare (4 d'oro, 7 d'argento e 2 di bronzo).\nFino al 2004, anno in cui venne sospesa la leva militare, l'altezza minima per accedere al corpo dei Granatieri di Sardegna era 190 cm, requisito che \u00e8 stato ridotto a 180 cm (185 cm per gli Ufficiali) per necessit\u00e0 strettamente connesse all'ergonomia nell'uso dei mezzi militari da combattimento.\nStoria.\nI granatieri derivano dall'antico Reggimento delle guardie reali del Regno di Sardegna creato nel 1659 dal duca Carlo Emanuele II di Savoia che proseguendo e affermando le riforme militari iniziate da Emanuele Filiberto, volle la costituzione di un esercito permanente di pace, come nucleo dell'esercito di guerra. Il primo reggimento di tale esercito fu il reggimento di \"Guardia\" o delle \"Guardie\", costituito il 18 aprile 1659, al quale risalgono le origini dei granatieri italiani. Il reggimento ebbe uniforme rossa, sulla quale vennero in seguito applicati gli alamari bianchi, distintivi attuali dei granatieri. Nel 1664 il reggimento di guardia fu dichiarato il primo e il pi\u00f9 anziano della fanteria d'ordinanza ed ebbe speciali privilegi, che conserv\u00f2 sino al 1852, tra cui quello di montare la guardia al palazzo del principe.\nL'appellativo \"granatieri\" deriva dal fatto che, nel 1685, in relazione all'invenzione di piccole granate a mano atte al lancio individuale a breve distanza e a imitazione dell'esercito francese, il Duca Vittorio Amedeo II di Savoia istitu\u00ec la specialit\u00e0 dei soldati \"granatieri\", addestrati e destinati a lanciare tali granate, precedendo le colonne d'attacco, assegnando ad ogni compagnia del reggimento sei soldati incaricati di lanciare allo scoperto le granate.\nNel 1685 venne assegnata una compagnia per reggimento e nel 1696 una compagnia per ogni battaglione di fanteria d'ordinanza. Per ottenere che le granate venissero lanciate alla maggiore distanza possibile, furono scelti come granatieri uomini pi\u00f9 forti e pi\u00f9 alti della media, requisito mantenuto per tradizione, anche quando cadde l'uso del lancio delle granate a mano. Durante le campagne del 1796 del Piemonte contro la Repubblica Francese, furono formati battaglioni granatieri, riunendo le compagnie dei vecchi reggimenti, e vari reggimenti (cinque nel 1796), riunendo i battaglioni a due a due. All'atto della ricostituzione delle forze militari piemontesi, che tra il 1798 e il 1814 erano state variamente sciolte e incorporate in quelle francesi, il re Vittorio Emanuele I ricostitu\u00ec, tra l'estate 1813 e l'inizio del 1815, il Reggimento delle \"Guardie\", assumendone il comando.\nDopo la campagna del 1815 contro la Francia il reggimento divenne \"Brigata Guardie\", in quanto destinato a formare una brigata di due reggimenti nell'eventualit\u00e0 di guerra. Nel gennaio 1816 la brigata guardie assorb\u00ec tutti i granatieri dell'esercito sardo; il sovrano estese a tutti i suoi componenti il titolo onorifico di \"granatieri\" e la brigata assunse la denominazione di \"brigata Granatieri Guardie\". Nel gennaio 1831, a seguito del riordino dell'Arma di fanteria definito poi dall'ordinamento del 25 ottobre 1831, le brigate di fanteria furono costituite permanentemente su due reggimenti, la brigata \"Granatieri Guardie\" non venne sdoppiata e all'unico reggimento di cui era costituita denominato \"Reggimento granatieri\", venne aggregato il reggimento \"Cacciatori Guardie\"; i due reggimenti costituirono la Brigata \"Guardie\". Il reggimento \"Cacciatori Guardie\" era stato costituito il 13 luglio 1744 dal patrizio sardo don Bernardino Antonio Genovese, duca di San Pietro, e incorporato nell'esercito piemontese col nome di \"Reggimento di Sardegna\", che durante il periodo napoleonico era rimasto l'unico a disposizione di casa Savoia, perch\u00e9 \u00e8 stato l'unico a sfuggire allo scioglimento, grazie alla sua dislocazione in Sardegna.\nRisorgimento.\nI granatieri presero parte alle campagne risorgimentali. Nel corso della Prima guerra di indipendenza, per la campagna del 1848 la brigata fu costituita su due reggimenti nei quali furono ripartite le compagnie del Reggimento Cacciatori e dopo tale campagna il 14 ottobre 1848 con la costituzione della \"Brigata Guardie\" su tre Reggimenti, agli esistenti Reggimento Cacciatori e al Reggimento Granatieri (1\u00b0) venne aggiunto un secondo Reggimento Granatieri, cui si aggiunse nel marzo 1850 un terzo Reggimento Granatieri che prese il nome di 3\u00ba Reggimento \"Granatieri Guardie\", formato da due Battaglioni di riserva, che ebbe vita breve essendo stato soppresso due mesi dopo a seguito dello scioglimento dei Battaglioni di riserva.\nCon decreto 20 aprile 1850, la Brigata Guardie torn\u00f2 ad essere articolata su due Reggimenti Granatieri prendendo il nome di Brigata Granatieri la Brigata prese il nome di Brigata Granatieri, composta dal 1\u00ba e 2\u00ba Reggimento Granatieri, conservando la precedenza sulle altre Brigate di fanteria, con il Reggimento \"Cacciatori Guardie\" che venne staccato diventando autonomo con il nome di \"Cacciatori di Sardegna\", che per\u00f2 venne sciolto definitivamente nel 1852 cedendo le sue dieci compagnie, cinque e cinque, nei due Reggimenti Granatieri che, da allora e per perpetuare il ricordo del disciolto Reggimento, presero il nome Reggimenti \"Granatieri di Sardegna\" e analogamente la Brigata Granatieri prese il nome di Brigata \"Granatieri di Sardegna\".\ni Granatieri presero parte alla Seconda guerra di indipendenza e il 29 agosto 1859, avvenuta l'annessione della Lombardia, fu decretata la formazione della brigata \"Granatieri di Lombardia\" (reggimenti 3\u00b0 e 4\u00b0). Dopo l'annessione delle provincie meridionali fu formata, il 24 gennaio 1861, la Brigata \"Granatieri di Napoli\" (reggimenti 5\u00b0 e 6\u00b0). Con l'ordinamento 29 giugno 1862 fu costituita la brigata \"Granatieri di Toscana\" (reggimenti 7\u00b0 e 8\u00b0). Nel 1866 furono creati, per poco tempo, i reggimenti 9\u00ba e 10\u00ba granatieri. Le brigate \"Granatieri di Lombardia\", \"Granatieri di Napoli\" e \"Granatieri di Toscana\" sono poi divenute rispettivamente le Brigate \"Lombardia\" (73\u00ba e 74\u00ba reggimento), \"Napoli\" (75\u00ba e 76\u00ba reggimento) e \"Toscana\" (77\u00b0 e 78\u00b0). Successivamente in tempi pi\u00f9 recenti venne costituita la Brigata \"Granatieri di Savoia\" costituita da 11\u00ba e 12\u00ba Reggimento Granatieri. Nel 1866 i granatieri presero parte alla Terza guerra di indipendenza. Nel 1871 tutte le brigate di granatieri furono trasformate in brigate di fanteria di linea, a eccezione della brigata \"Granatieri di Sardegna\", la quale segu\u00ec, da quel momento, l'evoluzione organica delle unit\u00e0 di fanteria di linea. Sciolta il 25 ottobre 1871, unitamente alle altre brigate permanenti, la brigata venne ricostituita il 2 gennaio 1881 riunendo ancora il 1\u00b0 e 2\u00ba Reggimento Granatieri.\nNel 1902 re Vittorio Emanuele III fece trasferire i due reggimenti Granatieri a Roma, lasciando le sedi di Parma e Piacenza. L'adozione della divisa grigio verde, pochi anni dopo, caus\u00f2 la perdita degli alamari che rimasero solo sull'alta uniforme da parata (essi comunque vengono riprodotti, stilizzati, sulle mostrine). I Granatieri parteciparono alla guerra italo-turca, che avrebbe portato alla conquista di Cirenaica e Tripolitania, e nel 1912 con due battaglioni della brigata Granatieri venne costituito per pochi mesi il Reggimento \"Granatieri di Libia\".\nLa Grande guerra e l'impresa di Fiume.\nNella prima guerra mondiale i Granatieri furono in prima linea tra Monfalcone e il Sabotino, Oslavia, il Monte Cengio e il Monte San Michele, nonch\u00e9 sul Passo dello Stelvio. Nel 1918 partecipano alla battaglia di Vittorio Veneto. Nel corso del conflitto la Brigata Granatieri fu tra quelle che subirono le perdite in combattimento pi\u00f9 pesanti: 12.202 uomini tra morti e dispersi e 14.110 feriti in poco pi\u00f9 di 20 mesi trascorsi in prima linea. Le bandiere di guerra di entrambi i Reggimenti della Brigata furono decorate con la croce di Cavaliere dell'Ordine militare di Savoia, una medaglia d'oro ed una d'argento al valor militare. Ingente anche il numero di decorazioni individuali: 10 medaglie d'oro, 572 d'argento e 658 di bronzo al valor militare. Al termine della Grande Guerra (con la battaglia di Vittorio Veneto) i Granatieri di Sardegna furono destinati al presidio di Fiume. Ma in seguito a problemi con la minoranza croata furono allontanati dalla citt\u00e0 il 25 agosto 1919. Acquartieratisi a Ronchi dei Legionari, sette ufficiali inviarono a Gabriele D'Annunzio la lettera da cui scatur\u00ec l'Impresa di Fiume:\nPeriodo tra le due guerre.\nIn esecuzione della legge 11 marzo 1926 sull'ordinamento del Regio Esercito, che prevedeva la costituzione delle Brigate su tre reggimenti, nella brigata venne inquadrato anche il 3\u00ba Reggimento \"Granatieri\" ricostituito il 1\u00ba dicembre 1926, formato con i terzi battaglioni dei reggimenti preesistenti, e la brigata prese il nome di XXI Brigata di fanteria. Nel 1935 il I Battaglione del 3\u00ba Reggimento prese parte alla Guerra di Etiopia. Il 12 ottobre 1936 venne costituita a Littoria (l'odierna Latina) la 65\u00aa Divisione fanteria \"Granatieri di Savoia\", che inquadrava la Brigata \"Granatieri di Savoia\", su 10\u00ba Reggimento granatieri ed 11\u00ba Reggimento granatieri, un Battaglione mitraglieri d'Africa ed il 60\u00ba Reggimento artiglieria \"Granatieri di Savoia\"; nel novembre dello stesso anno venne inviata in Africa Orientale Italiana, ad Addis Abeba. I reparti della divisione vennero impiegati in operazioni anti-guerriglia e di rastrellamento nello Scioa, nella regione del Nilo Azzurro, a Debra Sina, a Sendaf\u00e8 e ad Addis Alem. Il 23 agosto 1937 il I Battaglione del 10\u00ba Reggimento granatieri venne assegnato al Corpo di Spedizione Internazionale per il presidio delle legazioni internazionali a Shanghai durante la seconda guerra sino-giapponese e fece rientro in Patria il 28 dicembre 1938.\nNell'autunno 1939 quando vennero costituite le Divisioni di fanteria articolate su due reggimenti di fanteria, il 1\u00b0 e il 2\u00ba Reggimento \"Granatieri di Sardegna\" vennero assegnati, insieme al 13\u00ba Reggimento artiglieria, alla 21\u00aa Divisione fanteria \"Granatieri di Sardegna\", mentre il 3\u00ba Reggimento \"Granatieri Guardie\" venne staccato da essa, restando dislocato in Albania alla cui invasione aveva preso parte e sarebbe stato poi impiegato durante la seconda guerra mondiale sul fronte greco-albanese, dove si sarebbe distinto per dedizione ed eroismo.\nLa seconda guerra mondiale.\nAll'entrata in guerra dell'Italia nel secondo conflitto mondiale la 21\u00aa Divisione fanteria \"Granatieri di Sardegna\" venne trasferita sul fronte occidentale inquadrata nella 7\u00aa Armata con compiti di riserva, stabilendo la sede del Comando a Subbio nell'astigiano, ma non venne impiegata nelle operazioni contro la Francia a causa del rapido concludersi delle operazioni con l'armistizio di Villa Incisa.\nil 20 aprile 1941 la 65\u00aa Divisione fanteria \"Granatieri di Savoia\" che aveva operato in Africa Orientale Italiana venne considerata sciolta per eventi bellici.L'8 maggio 1941, in seguito all'invasione della Jugoslavia da parte delle truppe dell'Asse la Grande Unit\u00e0 venne trasferita in Slovenia nella zona di Lubiana-Ko\u010devje con il compito di presidiarne parte del territorio. Nel mese di settembre 1942, la Divisione venne trasferita in Croazia, per iniziare nella seconda met\u00e0 di novembre il rimpatrio, prendendo sede a Roma.\nAlla data dell'8 settembre 1943 la Divisione faceva parte del Corpo d'Armata Motocorazzato adibito alla difesa della capitale ed era schierata nella zona sud di Roma a presidio dei capisaldi predisposti in corrispondenza delle vie di accesso alla Capitale, lungo un semicerchio dell'estensione di circa trenta chilometri, dalla Via Boccea alla Via Collatina e in seguito alla proclamazione dell'armistizio tutti i reparti della Divisione presero parte agli scontri del 9 e 10 settembre a sud di Roma contro i tedeschi a cavallo della Via Ostiense agli ordini del generale Gioacchino Solinas, contendendo le posizioni presidiate per due giorni: presso Porta San Paolo poi al Campidoglio difeso dalla IV Compagnia Reclute del 1\u00ba Reggimento, comandata del Capitano Alberto Alessandrini, che si riveler\u00e0 l'ultimo baluardo della difesa di Roma, i Granatieri e le altre truppe giunte in rinforzo (carabinieri, bersaglieri, polizia Africa italiana, cavalleria, carristi, paracadutisti) ebbero il forte sostegno della popolazione romana armata. Questo episodio, per l'unione assolutamente inedita tra esercito e popolo, \u00e8 stato considerato il preludio di quella che divenne la Resistenza italiana.\nIl 10 settembre, in seguito al trasferimento di Vittorio Emanuele III assieme alle pi\u00f9 alte cariche governative e militari ed alla successiva resa voluta dagli Alti comandi romani, la Divisione, rimasta priva di ordini, si sband\u00f2, cos\u00ec come la quasi totalit\u00e0 dell\u2019Esercito Regio, sciogliendosi. Sempre a seguito dell'armistizio, il Raggruppamento Granatieri in Corsica si batt\u00e9 con successo nelle operazioni intraprese dai comandi e dalle truppe italiane in quell'isola per scacciarne i tedeschi a Zonza, Quenza, Levie e Porto Vecchio e nei combattimenti ingaggiati per ostacolare lo spostamento dei reparti corazzati tedeschi che, lasciata la Sardegna, raggiungevano Bastia per imbarcarsi alla volta di Livorno. in ottobre il raggruppamento fu trasferito nel nord della Sardegna e successivamente a Iglesias.\nIl 3\u00ba Reggimento Granatieri alla data dell'armistizio era dislocato in un'ampia zona della Grecia, con comando nella zona di Atene, attivo in servizi di vigilanza, di presidio e costieri. Su decisione degli alti Comandi fu decisa la resa, a seguito della quale tutti i militari vennero deportati nel campo di prigionia di Wietzendorf, in Germania. Il 15 maggio 1944 la Divisione venne ricostituita in Sardegna, quale Divisione Granatieri, per trasformazione del Raggruppamento Granatieri, formata da 1\u00ba e 2\u00ba Reggimento Granatieri, dal 32\u00b0 e 132\u00ba Reggimento fanteria carrista, dal 553\u00ba e 548\u00ba Reggimento Artiglieria (quest'ultimo sostituito il successivo 14 luglio dal 507\u00ba Reggimento, formato per trasformazione del 7\u00ba Reggimento di C.A.), dalla 205\u00aa compagnia mista del genio e da elementi dei servizi. Nella prima decade di agosto i due reggimenti granatieri inviati sul continente passarono alle dipendenze del Gruppo di Combattimento \"Friuli\". Con il personale della divisione, sciolta in data 31 agosto dello stesso 1944, vennero formati il 1\u00ba e 2\u00ba Reggimento Guardie mentre aliquote di personale qualificato furono cedute alla Divisione \"Cremona\".\nDivisione fanteria \"Granatieri di Sardegna\".\nNel dopoguerra la grande unit\u00e0 viene ricostituita il 1\u00ba aprile 1948 a Roma quale Divisione di fanteria \"Granatieri di Sardegna\" con il 1\u00ba Reggimento Granatieri, unico reggimento granatieri, il 17\u00ba Reggimento Fanteria \"Acqui\", il 13\u00ba Reggimento Artiglieria da Campagna. \nAll'inizio delle ricostituzione l'organico della Divisione Fanteria \"Granatieri di Sardegna\" con sede a Civitavecchia in provincia di Roma era il seguente:\nAll'organico iniziale nel 1951 si aggiunse un reggimento di artiglieria da campagna la 8\u00aa Compagnia Genio Artieri elevata a livello di battaglione Genio pionieri e il gruppo esplorante divisionale elevato a livello reggimentale, mentre la 8\u00aa Compagnia Genio Collegamenti divenne 8\u00aa Compagnia Trasmissioni.\nNel 1954 l'organico della Divisione Fanteria \"Granatieri di Sardegna\" era il seguente:\nNel 1959 in seguito allo scioglimento della Divisione corazzata \"Pozzuolo del Friuli\" venne acquisito il 1\u00ba Reggimento bersaglieri corazzato che viene poi ceduto nel 1963 alla Divisione corazzata \"Centauro\", la 8\u00aa Compagnia trasmissioni elevata a livello di battaglione e il 18\u00ba Reggimento artiglieria da campagna trasformato in reggimento di artiglieria contraerea e ceduto al Comando Artiglieria Controaerei di Padova. Sempre nel 1963 \u00e8 entrato a far parte della Divisione Fanteria \"Granatieri di Sardegna\" il ricostituito 3\u00ba Reggimento fanteria corazzato articolato su LXVII Battaglione bersaglieri su VTT M113 e su XXXI Battaglione carri su carri medi M47 Patton e su una Compagnia Bersaglieri controcarri; tale reggimento ereditava le tradizioni e la bandiera di guerra del 3\u00ba Reggimento fanteria carrista sciolto nel 1943. La divisione perdeva anche il Reggimento \"Lancieri di Montebello\" (8\u00ba) che passava alla dipendenze dell'VIII Comando militare territoriale di Roma, mantenendo un Battaglione Esplorante Divisionale e il 46\u00ba Reggimento fanteria \"Reggio\" passato alle dipendenze del Comando militare territoriale della Sicilia, mentre la Divisione si trasformava in Divisione motorizzata e inquadrava anche una sezione aerei leggeri su velivoli L 21 A.\nIl 1\u00ba ottobre 1964 venne costituito nella sede di Persano il XIV Squadrone esplorante \"Cavalleggeri di Alessandria\", che venne inquadrato nell'organico della Divisione ed ereditava lo Stendardo e le tradizioni del 14\u00ba Reggimento \"Cavalleggeri di Alessandria\", sciolto nel settembre 1943 in seguito alle vicende armistiziali.\nNel 1964 l'organico della Divisione fanteria motorizzata \"Granatieri di Sardegna\" era il seguente:\nL'8 maggio 1966 le decorazioni al Valor Militare delle Bandiere di Guerra del 2\u00b0 e del 3\u00ba Reggimento Granatieri vennero appuntate al drappo del 1\u00ba Reggimento \"Granatieri di Sardegna\", l\u2019unico ricostituito nel 1946, per riassumere nei simboli l'essenza unitaria dei tre secoli di tradizioni militari comuni dei Granatieri.\nAlla vigilia della grande ristrutturazione dell'Esercito Italiano del 1975 l'organico della Divisione fanteria motorizzata \"Granatieri di Sardegna\" era il seguente:\nBrigata meccanizzata \"Granatieri di Sardegna\".\nNel 1976 in conseguenza della profonda ristrutturazione dell'Esercito Italiano si \u00e8 avuta una riorganizzazione dell'Esercito con l'abolizione del livello reggimentale e la costituzione di battaglioni autonomi in seno alle brigate: la Divisione \"Granatieri di Sardegna\" veniva sciolta, insieme al 1\u00ba Reggimento \"Granatieri di Sardegna\"; nasceva invece la Brigata meccanizzata \"Granatieri di Sardegna\", erede del 1\u00ba, del 2\u00ba e del 3\u00ba Reggimento \"Granatieri di Sardegna\", articolata su tre battaglioni meccanizzati (1\u00ba \"Assietta\", 2\u00ba \"Cengio\" e 3\u00ba \"Guardie\" (quest'ultimo, basato a Orvieto, che svolgeva funzione di Battaglione Addestramento Reclute di Granatieri), uno meccanizzato di Bersaglieri (1\u00ba \"Lamarmora\"), uno di carristi (6\u00ba Battaglione Carri \"M.O. Scapuzzi\") e una compagnia controcarri \"Granatieri di Sardegna\", reparti basati presso Borgata Aurelia a Civitavecchia e infine, il 13\u00ba Gruppo artiglieria da campagna \"Magliana\", basato a Civitavecchia insieme con il Battaglione logistico \"Granatieri di Sardegna\" e una compagnia genio.\nDopo l'ulteriore riorganizzazione della fine anni Ottanta del secolo scorso, il 4 ottobre 1993 il Reparto Comando e Trasmissioni diviene Reparto Comando e Supporti Tattici nel quale confluisce la Compagnia Genio Guastatori.\nDal 21 dicembre 1995 riceve il 7\u00ba reggimento artiglieria da campagna semovente \"Cremona\" in vece del 13\u00b0 che viene sciolto. Dal 15 maggio 1996 il 7\u00b0 viene sostituito dal 33\u00b0 \"Acqui\". Successivamente, anche il Reggimento \"Lancieri di Montebello\" (8\u00b0) entra nell'organico della Brigata.\nOggi fanno parte della Brigata meccanizzata \"Granatieri di Sardegna\" il Reparto Comando e Supporti Tattici \"Granatieri di Sardegna\", il 1\u00ba Reggimento \"Granatieri di Sardegna\", il 2\u00ba Battaglione \"Granatieri di Sardegna\" e l'8\u00ba Reggimento \"Lancieri di Montebello\".\nOnorificenze.\nAl Corpo dei Granatieri.\nAi Reggimenti e reparti del Corpo dei Granatieri sono state conferite nel corso della loro storia, complessivamente, le seguenti onorificenze:\n 3 Croci di Cavaliere dell'Ordine militare d'Italia (tutte gi\u00e0 dell'Ordine militare di Savoia)\n 4 Medaglie d'oro al valor militare\n 8 Medaglie d'argento al valor militare\n 3 Medaglie di bronzo al valor militare\n 1 Medaglia di bronzo al valore dell'Esercito\n 1 Medaglia d'oro di benemerenza per il terremoto calabro-siculo (1908)\nAlla bandiera di Guerra della Brigata Meccanizzata \"Granatieri di Sardegna\".\n 1 Medaglia d'argento al valor militare\nIndividuali.\n 3 Croci dell'Ordine militare d'Italia (tutte gi\u00e0 dell'Ordine militare di Savoia, tutte le classi)\n 4 Medaglie d'oro al valor militare\n 7 Medaglie d'argento al valor militare\n 2 Medaglie di bronzo al valor militare"}
{"id": "2820606", "revid": "30267257", "url": "https://it.wikipedia.org/wiki?curid=2820606", "title": "Caduta della Serenissima", "text": ""}
{"id": "2820609", "revid": "1543377", "url": "https://it.wikipedia.org/wiki?curid=2820609", "title": "Breathe (Angels &amp; Airwaves)", "text": "Breathe \u00e8 il terzo singolo estratto dall'album \"I-Empire\" degli Angels &amp; Airwaves.\nIl frontman della band, Tom DeLonge, voleva che questo fosse stato il primo singolo dell'album, decisione che fu cambiata dalla casa discografica, che scelse invece Everything's Magic come lead-single, per le sue sonorit\u00e0 pi\u00f9 radio-friendly e meno sofisticate.\nVideo Musicale.\nIl video musicale per Breathe, diretto da Mark Eaton, che ha diretto anche il video di Secret Crowds, singolo precedente tratto dallo stesso album), \u00e8 stato girato sulla base della versione originale della canzone (pi\u00f9 lunga di circa 2 minuti) e non sulla Radio Edit.\nIl video della canzone fa vedere immagini della band che suona in una stanza illuminata da potenti luci bianche, scandite da riprese ad una modella distesa su un letto.\nA differenza degli altri video della band, nel video di Breathe il bassista Matt Watcher suona le tastiere. Il chitarrista David Kennedy, invece, alterna chitarra e tastiere."}
{"id": "2820610", "revid": "1543377", "url": "https://it.wikipedia.org/wiki?curid=2820610", "title": "Mario Calvo-Platero", "text": "Biografia.\n\u00c8 nato a Tripoli e ivi ha vissuto fino al 1967. Ha studiato Economia all'Universit\u00e0 di Torino e successivamente Affari Internazionali alla Columbia University. Ha lavorato presso le Nazioni Unite, occupandosi di ricerca sulle banche transnazionali, e alla Republic National Bank di New York.\nDopo essersi trasferito negli Stati Uniti nel 1978 con una borsa di studio Fulbright, inizi\u00f2 a scrivere corrispondenze per La Stampa in quello stesso anno. L'anno seguente divenne corrispondente per Il Sole 24 Ore per il quale fond\u00f2 \"Review Italy\", una newsletter quindicinale redatta in lingua inglese, di economia, finanza e politica italiana il cui marchio \u00e8 di propriet\u00e0 di una societ\u00e0 fondata da Platero nel 1989 e attiva fino al 2009, la European Business Digest Inc. Nel 1982 ha costituito la EMC Inc. (Economic &amp; Management Consultants Inc.) che fornisce servizi giornalistici in tempo reale e di cui \u00e8 stato presidente fino al 2017.\nHa intervistato alla Casa Bianca i presidenti Ronald Reagan, George Bush Sr., George W. Bush e Bill Clinton. Inviato di guerra durante il conflitto del Golfo del 1991, ha seguito in presa diretta l'attacco alle due torri dell'11 settembre 2001. \u00c8 membro di varie associazioni tra cui l'International Institute for Strategic Studies (IISS) di Londra, la New York Financial Writers Association ed \u00e8 presidente della Palazzo Strozzi Foundation USA.\nIl 1\u00ba marzo 2017 viene cessato consensualmente il rapporto di lavoro con Il Sole 24 Ore, mantenendo per\u00f2 una collaborazione come editorialista e conduttore, fino al 29 dicembre 2017, della trasmissione America 24 su Radio 24. Il 28 febbraio 2018 ha terminato definitivamente la sua quasi trentennale collaborazione con Il Sole 24 Ore e a partire dal giorno successivo \u00e8 diventato opinionista del quotidiano La Stampa. A partire da gennaio 2019, ha assunto anche l'incarico di direttore responsabile dell'edizione distribuita in Italia del The New York Times International Edition, per il quale \u00e8 anche consulente.\nVive a New York con la moglie Ariadne Grace Beaumont e i suoi tre figli."}
{"id": "2820611", "revid": "742538", "url": "https://it.wikipedia.org/wiki?curid=2820611", "title": "Silver Sorceress", "text": "Silver Sorceress \u00e8 un personaggio della DC Comics e membro dei Campioni di Angor. Comparve per la prima volta in \"Justice League of America\" n. 87 (febbraio 1971), ed \u00e8 un omaggio al personaggio di Scarlet della Marvel Comics.\nBiografia del personaggio.\nSilver Sorceress, Blue Jay e Wandjina arrivarono da un pianeta alternativo, ed erano i soli sopravvissuti di un olocausto nucleare. Nella loro comparsa originale arrivarono sulla Terra dopo essere stati manipolati per cercare vendetta per la distruzione del loro mondo contro la Justice League. Dopo che i due gruppi si scambiarono entrambi per super criminali, si unirono per combattere i robot che inizialmente manipolarono tutti e due i gruppi.\nSilver Sorceress e i Giustificatori ritornarono in \"Justice League\" vol. 2 n. 2 (giugno 1987), nel tentativo di distruggere tutte le armi nucleari della Terra, prima di confrontarsi nuovamente contro la League e i Rocket Reds. Wandjina si sacrific\u00f2 per salvare della gente innocente da una fusione nucleare. Si scopr\u00ec successivamente che tutti e tre erano parte di un gruppo pi\u00f9 grande, tutte analogie di eroi della Marvel Comics. Tuttavia, lei e Blue Jay decisero di rimanere sulla Terra.\nSuccessivamente, Sorceress ebbe il piacere di incontrare e di salvare un altro sopravvissuto del suo mondo, un intrattenitore conosciuto come Mitch Wacky (parodia di Walt Disney). \u00c8 uno degli uomini pi\u00f9 popolari della veccia societ\u00e0 Angoriana, ed era molto amato per il fatto di aver portato cos\u00ec tanto divertimento. La debolezza di Mitch, la comune influenza, dimostr\u00f2 differenze essenziali tra il mondo di Sorceress e l'Universo DC, dato che non sapevano come combatterla. Mitch venne curato presto. Silver Sorceress aiut\u00f2 la Justice League a confrontarsi e combattere gli Estremisti, duplicati cibernetici dei criminali che devastarono il suo mondo.\nMorte.\nRimase con il gruppo come membro attivo finch\u00e9 non fu uccisa per mano di Dreamslayer, una delle entit\u00e0 che distrusse il suo mondo. Dreamslayer riusc\u00ec a prendere il controllo della mente di Maxwell Lord, un caro amico e leader di vari aspetti della Justice League. Utilizzando il potere di persuasione di Lord, riusc\u00ec a impadronirsi dell'isola movente di Kooey Kooey Kooey, utilizzando questa e Mitch Wacky per ricostruire gli Estremisti. Quando Mitch non gli serv\u00ec pi\u00f9, lo uccise brutalmente. Sorceress e la League attaccarono l'isola e i suoi nativi, sotto controllo mentale. Silver Sorceress e la League fecero del loro meglio per mettere fuori combattimento i nativi senza ferirli, ma l'eroina angoriana fin\u00ec per ricevere una freccia allo stomaco. Prima di morire, riusc\u00ec per\u00f2 a sopraffare e a intrappolare Dreamslayer, mettendo temporaneamente fine alla minaccia che rappresentava. I membri della League seppellirono Silver Sorceress sull'isola di Kooey Kooey Kooey.\nVersioni alternativi.\nIn \"Justice League Europe Annual\" n. 2, il viaggiatore temporale conosciuto come Waverider visit\u00f2 la Justice league d'Europa in una delle sue missioni, e si ritrov\u00f2 a conoscere una versione alternativa, una probabile versione del \"futuro\" di Silver Sorceress. Qui, Sorceress viaggi\u00f2 accidentalmente indietro nel tempo e fu salvata daun enorme predatore dal super entusiasta eroe conosciuto come Anthro. Infine fu riportata a casa da un Elongated Man viaggiatore del tempo.\nIn \"Showcase\" n. 63 (luglio-agosto 1966), gli Inferior Five affrontarono un gruppo di criminali basati sui Vendicatori della Marvel Comics. Il gruppo ebbe un membro di nome Silver Sorceress che era basata sul personaggio di Scarlet; tuttavia, non fu correlata alla versione di Angor.\nSilver Sorceress ebbe un breve cameo nel n. 4 del crossover \"JLA/Avengers\".\nUna nuova versione di Silver Sorceress comparve in \"Lord Havok and the Extremists\" n. 5. Un abitante di Terra-8, si chiama Anna ed \u00e8 la figlia di Dottor Diehard. Mor\u00ec alla fine della serie limitata.\nPoteri e abilit\u00e0.\nSilver Sorceress \u00e8 un'utilizzatrice di magia avanzata. Mentre dovette utilizzare una combinazione di magia e tecnologia per creare una porta originale da Angor per quella della Justice League, riusc\u00ec successivamente a fare tutto ci\u00f2 con la sola magia."}
{"id": "2820614", "revid": "486946", "url": "https://it.wikipedia.org/wiki?curid=2820614", "title": "Bombardiera (nave)", "text": ""}
{"id": "2820615", "revid": "105826", "url": "https://it.wikipedia.org/wiki?curid=2820615", "title": "Anni Venti", "text": ""}
{"id": "2820618", "revid": "62004", "url": "https://it.wikipedia.org/wiki?curid=2820618", "title": "Lloyd Mondory", "text": "Carriera.\nTra gli Juniores si aggiudica nel 1999 il campionato nazionale in linea di categoria e nel 2000 il Troph\u00e9e Centre Morbihan a tappe. Dopo tre stagioni fra gli Under-23, durante le quali vince tra le altre il Kreiz Breizh Elites 2003, nel 2004 viene ingaggiato dalla squadra francese AG2R Pr\u00e9voyance. Nel 2005 ottiene il primo successo, in una cronometro a squadre alla Vuelta a Castilla y Le\u00f3n, mentre nel 2006 conquista la classifica individuale della Coppa di Francia.\nNel 2008, sempre con la AG2R, vince la classifica riservata agli scalatori nella Tirreno-Adriatico; nella stessa stagione coglie le prime vittorie individuali da professionista, facendo suoi il Gran Premio del Canton Argovia e una frazione alla Parigi-Corr\u00e8ze, e si piazza secondo in una tappa della Vuelta a Espa\u00f1a. Si ripete nel 2011, con un successo di tappa \u00c9toile de Bess\u00e8ges (in stagione \u00e8 anche quinto alla Gand-Wevelgem), e nel 2014, quando vince una tappa alla Vuelta a Burgos.\nIl 10 marzo 2015 viene trovato positivo all'EPO, e per questo sospeso per quattro anni, fino al 9 marzo 2019."}
{"id": "2820623", "revid": "767487", "url": "https://it.wikipedia.org/wiki?curid=2820623", "title": "Victor Zvunka", "text": "Carriera.\nCalciatore.\nUltimo di tre fratelli anch'essi calciatori ed in seguito allenatori (il maggiore, Georges, gioc\u00f2 nel Metz per tredici anni allenandolo per una stagione, mentre l'altro, Jules, si affermer\u00e0 sia come calciatore, sia come allenatore nell'Olympique Marsiglia), si form\u00f2 nel Metz, squadra della sua citt\u00e0 natale, con la quale esord\u00ec nel 1970. Passato all'Olympique Marsiglia nel 1973, in sostituzione del fratello Jules, appena ritiratosi, Zvunka vi gioc\u00f2 per otto anni durante i quali vinse un'edizione della Coppa di Francia e ottenne la sua prima ed unica convocazione in nazionale in occasione di un match contro l'. Nel 1981, dopo aver totalizzato 254 presenze con il club marsigliese (divenendo il secondo giocatore non nato a Marsiglia ad aver totalizzato pi\u00f9 presenze nella squadra), si trasfer\u00ec allo Stade Lavallois dove gioc\u00f2 per due anni. Concluse la carriera nel in cui gioc\u00f2 per altri due anni fino al ritiro, avvenuto nel corso del campionato 1984-1985.\nAllenatore.\nSubito dopo il ritiro, Zvunka assunse l'incarico di allenatore del , allora giacente sul fondo della classifica. Pur non riuscendo a salvare la squadra, Zvunka fu confermato alla guida della squadra riportandola immediatamente in massima serie. A partire 1987, anno in cui abbandon\u00f2 il Racing dopo aver conquistato la salvezza, Zvunka allen\u00f2 il Valenciennes, il Chamois Niortais e il Tolosa per poi approdare, nel 1993, al Ch\u00e2teauroux allora sull'orlo della retrocessione in Championnat National. Nell'arco di quattro anni Zvunka guid\u00f2 la squadra verso una doppia promozione che proiett\u00f2 il club verso il suo esordio in massima serie, avvenuto nella stagione 1997-1998. Al termine di quella stessa stagione Zvunka abbandon\u00f2 la squadra per allenare, negli anni successivi, squadre di seconda divisione del campionato francese (tra cui il , l'Amiens e, per un secondo periodo il Ch\u00e2teauroux) vincendo, al termine della stagione 2008-2009, la Coppa di Francia con il Guingamp, squadra di cui Zvunka prese le redini nel 2007. Il 1\u00ba giugno 2012 viene ingaggiato dal N\u00eemes, club neopromosso in Ligue 2, incarico da cui viene sollevato il 20 dicembre dell'anno seguente."}
{"id": "2820626", "revid": "767487", "url": "https://it.wikipedia.org/wiki?curid=2820626", "title": "Wolfman (film 2010)", "text": "Wolfman (\"The Wolfman\") \u00e8 un film del 2010 diretto da Joe Johnston, remake del classico \"L'uomo lupo\" (1941).\nIl film \u00e8 stato distribuito nel circuito cinematografico americano il 13 febbraio 2010, mentre in Italia il 19 febbraio.\nTrama.\nInghilterra, 1891. In seguito alla morte del fratello Ben, Lawrence Talbot, figlio primogenito del nobile inglese sir John Talbot, torna a casa, nella brughiera di Blackmoor, dopo aver vissuto molti anni come attore teatrale negli Stati Uniti; qui, accolto dal padre e dal domestico Singh, incontra Gwen, la fidanzata del suo defunto fratello, distrutta dall'accaduto. Lawrence inizia ad indagare sulla morte del fratello, che sembra essere stato sbranato da una bestia in una notte di luna piena. Dopo alcuni giorni, si reca presso un vicino accampamento di zingari per consultare la veggente Maleva, nella speranza che possa fargli capire che cosa avesse potuto uccidere il fratello; ma durante la sua permanenza tra gli zingari giunge la bestia che aveva ucciso il fratello, la quale stermina molti degli zingari e lascia in fin di vita Lawrence dopo averlo fatalmente morso. Dopo questo evento, Lawrence comincia a sentirsi strano.\nGiunge nella sua citt\u00e0 l'ispettore Frederick Abberline di Scotland Yard, che comincia subito a indagare e a covare sospetti sulla famiglia Talbot. Una notte Lawrence scopre che il padre si rinchiude sempre in una cripta dedicata a sua madre (morta anni prima); e mentre vede e scopre queste cose, avviene la sua prima trasformazione in lupo mannaro. Lawrence riesce a uscire dalla cripta e si reca in una foresta dove molti uomini erano pronti a ucciderlo, ma Lawrence riesce a ucciderli tutti dimostrando la sua super-forza e la sua ferocia. Il giorno dopo Lawrence, ferito e coperto di sangue, viene indicato dal padre come l'assassino che da giorni semina il terrore, in modo tale che nessuno possa sospettare della duplice natura del figlio, che \u00e8 quindi diventato un lupo mannaro.\nApparentemente commiserato dal padre John, Lawrence viene catturato e rinchiuso in manicomio a Lambeth, nel cuore di Londra, per essere guarito da una supposta licantropia clinica. Qui il padre viene a fargli visita e gli rivela di essere anche lui un lupo mannaro, poich\u00e9 fu morso da un ragazzo selvaggio licantropo ucciso in una grotta durante una spedizione coloniale in India, dove conobbe anche il suo domestico Singh. Quindi, John \u00e8 la bestia che ha morso Lawrence facendolo diventare lupo, e che ha ucciso sua madre (episodio che ora Lawrence ricorda bene, con la madre stretta tra le braccia del padre/lupo mannaro, con la gola squarciata e sangue dappertutto, mentre lui pensava che lei si fosse tagliata la gola). Dopo questo lutto, ogni notte di luna piena, tranne quelle in cui era rimasta un po' di pozione antilupo, John si faceva rinchiudere dal servo Singh nella cripta per non seminare morte; tuttavia quando Ben gli aveva comunicato il desiderio di lasciare la dimora di famiglia per sposare Gwen, John non l'aveva accettato, e cos\u00ec, quella notte di luna piena si era ubriacato, divenendo incontrollabile, e dato che Singh non riusc\u00ec a incatenarlo, non appena si era trasformato in bestia, non accorgendosi fortunatamente di Singh, aveva dilaniato per\u00f2 il suo secondogenito. In questo modo cresce in Lawrence l'odio feroce contro il padre.\nCos\u00ec in una notte di luna piena i medici, convinti di averlo curato, per dimostrargli che non si sarebbe trasformato, lo legano a una sedia e lo mettono al centro di una sala (nella quale \u00e8 presente anche il detective Abberline), osservato da molti studiosi alla luce della luna appena sorta; per\u00f2 Lawrence si trasforma in lupo, uccide alcuni medici e, scappato, semina il terrore per le strade di Londra. Il mattino seguente, riassunta la forma umana, Lawrence cerca di rifugiarsi da Gwen, con cui si bacia e si fidanza, ma viene scoperto e si reca a Talbot Hall, la residenza di famiglia a Blackmoor, per far arrestare il padre John, responsabile della sua condizione. Entrato, scopre che anche Singh \u00e8 stato ucciso da suo padre la notte prima. Ma mentre tiene John in ostaggio e tenta di sparargli, scopre che le pallottole d'argento del fucile sono senza polvere e quindi John comincia a malmenare suo figlio, ma appare subito la luna piena. Cos\u00ec i due, trasformati in lupi mannari, si ritrovano a combattere insieme in una lotta all'ultimo sangue dalla quale Lawrence esce vincitore ed uccide il padre, decapitandolo e bruciandolo. Ma nella lotta Talbot morde anche il detective Abberline, che era intervenuto.\nOrmai braccato dagli abitanti del villaggio e senza una dimora, il lupo mannaro Lawrence viene ucciso a malincuore da Gwen, l'unica persona che sia riuscita ad amare la bestia e l'unica che poteva liberarlo dalla maledizione, amandolo. Lawrence, sotto gli occhi addolorati di Gwen, muore, anche perch\u00e9 la pistola di Gwen aveva delle pallottole d'argento cariche.\nNel frattempo sopraggiunge l'ansante e sanguinante detective Abberline che, osservando la luna, dopo essere stato morso da Lawrence, si chiede quale destino lo attenda ora che la maledizione \u00e8 in lui.\nProduzione.\nRegia.\nNel febbraio 2007, Mark Romanek fu confermato dagli Universal Studios come regista.\nNel gennaio 2008 Romanek abbandon\u00f2 la regia a seguito di alcuni scontri avuti con il resto del cast. Ormai mancavano pochi giorni all'inizio delle riprese e il progetto sembrava destinato alla cancellazione. Alcune riviste riportarono l'abbandono del regista accreditando come motivazioni sia i problemi di budget (circa 100 milioni di dollari), considerato troppo poco per i tempi, sia il cast e le richieste dello studio, e infine i problemi di sceneggiatura considerata difficile da utilizzare per programmare le riprese e l'uscita prevista per il 2010.\nIn seguito all'abbandono, per sostituirlo vennero indicati come possibili o ufficialmente candidati: Brett Ratner, Frank Darabont, James Mangold, Joe Johnston, Bill Condon e Martin Campbell. Il mese seguente all'abbandono di Romanek fu confermato Johnston come suo sostituto.\nSceneggiatura.\nNel marzo 2006 fu annunciato che gli Universal Studios avevano incaricato Andrew Kevin Walker di scrivere una sceneggiatura da cui partire per realizzare un rifacimento del film culto \"L'uomo lupo\" nel quale Benicio del Toro sarebbe figurato tra i protagonisti.\nDopo l'abbandono di Romanek, la sceneggiatura \u00e8 stata riscritta da David Self.\nCast.\nIl primo attore a essere confermato nel progetto \u00e8 stato Benicio del Toro, insieme a Anthony Hopkins in un ruolo secondario. In seguito alla rinuncia di Antonio Banderas fu annunciato che Hugo Weaving era entrato ufficialmente nel cast nella parte di un detective, un personaggio completamente nuovo, che avrebbe dato la caccia al licantropo. La notizia \u00e8 stata resa nota il 23 febbraio 2008.\nRiprese.\nLe riprese sono iniziate nel marzo 2008 nel Regno Unito principalmente ai Pinewood Studios e nello Wiltshire e nel Derbyshire per gli esterni.\nTrucco.\nRick Baker \u00e8 stato incaricato della realizzazione del trucco del licantropo. Baker e Dave Elsey hanno vinto l'Oscar per il miglior trucco del 2011.\nColonna sonora.\nLa colonna sonora del film \u00e8 stata composta da Danny Elfman. La notizia \u00e8 stata resa pubblica nel 2008.\nDistribuzione.\nInizialmente era previsto che il film uscisse il 12 novembre 2009, ma i tempi lunghi della preproduzione spinsero a posticipare la data.\nPer dare il via alla lavorazione venne stabilito un bilancio di previsione di 85 milioni di dollari, e nel contempo fissato al 13 febbraio 2010 la data di uscita cinematografica americana.\nAccoglienza.\nIl film ebbe critiche poco entusiaste e bassi incassi."}
{"id": "2820656", "revid": "6923", "url": "https://it.wikipedia.org/wiki?curid=2820656", "title": "Richard Rahl", "text": "Richard Cypher Rahl (noto anche come Richard Cypher) \u00e8 il protagonista della serie fantasy di libri \"La spada della verit\u00e0\", creata dello scrittore Terry Goodkind.\nIl personaggio \u00e8 interpretato dall'attore australiano Craig Horner nella serie televisiva \"La spada della verit\u00e0\", in cui una quantit\u00e0 considerevole della storia \u00e8 diversa da quella sviluppata dal libro.\nBiografia.\nEgli \u00e8 il figlio adottivo di George Cypher ed il fratello minore di Michael. Inizialmente \u00e8 una semplice guida dei boschi nelle Terre dell'Ovest, ma verr\u00e0 poi nominato \"Cercatore\" dal Primo Mago Zeddicus Zu'l Zorander. \u00c8 profondamente innamorato di Kahlan Amnell la misteriosa Depositaria che nutre lo stesso sentimento per lui. Quando era piccolo il suo padre adottivo gli ha fatto imparare il libro delle Ombre Importanti, grimorio in grado di spiegare il funzionamento degli scrigni a memoria.\nDurante i suoi viaggi scoprir\u00e0 di avere dei poteri che lo rendono un mago, essendo figlio di Darken Rahl e della figlia di Zedd, nonch\u00e9 nominato Cercatore (in possesso quindi anche della magia della Spada della Verit\u00e0) scoprir\u00e0 di essere molto potente, e per molti anche pericoloso.\nDifferenze nell'adattamento televisivo.\nNel telefilm \"La spada della verit\u00e0\" ci sono molte differenze rispetto al personaggio dei libri: per esempio Richard Rahl non assume il ruolo di Maestro del D'Hara e Darken Rahl \u00e8 il suo fratellastro, non suo padre, quindi entrambi sono figli di Panis Rahl."}
{"id": "2820659", "revid": "204376", "url": "https://it.wikipedia.org/wiki?curid=2820659", "title": "Beit haMikdash", "text": ""}
{"id": "2820668", "revid": "1564499", "url": "https://it.wikipedia.org/wiki?curid=2820668", "title": "Torre Le Nocelle", "text": "Torre Le Nocelle \u00e8 un comune italiano di abitanti della provincia di Avellino in Campania.\nOrigini del nome.\nIl nome del paese, cos\u00ec come registrato nelle fonti storiche, era in origine Turre. Lo si trova, in questa forma, in una pergamena del 1140, ovvero quando fu edificata la chiesa di Santa Maria (\"\"Codice Diplomatico Verginiano, Montevergine 1976/186 pag.295 nota 1.BCN Benev 295 cc 11r -12v. Inventarium fattum per dopnum Nicolaum de Tufo rettore subscrittarum ecclesiarum. Bona stabilia ecclesiarum S.te Marie de Turre, quarum una dependet ab alia).\"\nIn una pergamena del 1192 c\u2019\u00e8 un altro accenno a Torre le Nocelle, a cui viene dato un nome sconosciuto finora: Perticella. Tal Giovanni vende a Costantino una porzione di un mulino che si trova in un posto abbastanza vago a Torre.\nEcco quindi apparire il toponimo \"Turrecella\", come diminutivo di Turre ma anche le prime confusioni sul nome.\nIn seguito fu sempre indicato come \u201cTorre di Montefuscolo\u201d( attestato sin dal 1412). Tuttavia, nel rogito di vendita del feudo di Montemiletto del 12 agosto 1383, fatto da Carlo III di Durazzo alla famiglia Tocco, compare il nome del casale di Nocelle. All'epoca faceva parte di Montemiletto il vallone Nocelle ( i \"Nucilli\" ). In un atto del 7 ottobre 1375, in una pergamena di Montevergine ( \"G. Mongelli Abbazia di Montevergine, Regesto delle Pergamene Roma 1956/62\"), compare per la prima volta l\u2019appellativo \"dotto\" di \u201cNucilla\". \nFu forse l\u2019errore di un monaco che, trascrivendo un atto confuse Turrecella con Turrenucella, restata nell\u2019uso comune fino a quando, gradualmente, non si andr\u00e0 a sostituire completamente la parola Montefuscolo, prima con Torre delle Nocelle ( \"1504 E. Ricca, La nobilt\u00e0 del Regno delle Due Sicilie - Napoli 1859\" ), poi con Torrenocelle (1696), \"Torra della Nucella\"(1710) e infine, Torre le Nocelle (attestato dal 1727).\nStoria.\nLe origini.\nLe origini del paese risalgono, secondo alcune testimonianze, all'epoca romana e preromana. Lo dimostrerebbero oggetti e ruderi rinvenuti nel territorio in localit\u00e0 Viticeto, gli avanzi di un acquedotto romano lungo il fiume Calore e tre colonne di marmo cipollino provenienti da un tempio pagano, che si trovano oggi nella chiesa di San Ciriaco.\nMedioevo.\nAltri documenti consentono di ricostruire, su basi pi\u00f9 certe, la storia del paese a partire dall'et\u00e0 medievale. In quel periodo, infatti, il paese fu uno dei baluardi di difesa e di vedetta dei vicini feudi di Montefusco e Montemiletto e venne denominato, fin dal 1280, col nome di \"Turrecella\". Nei documenti posteriori, a partire dal 1412, il paese \u00e8 citato come \"Torre di Montefuscolo\" perch\u00e9 era, appunto, uno dei castelli che circondava la baronia di Montefusco.\nEt\u00e0 moderna.\nNel 1806, con l'estromissione dal regno di Napoli dei Borboni, Gioacchino Murat diede pratica attuazione alla legge napoleonica che aboliva la feudalit\u00e0: allontan\u00f2 i Caracciolo dal governo di Avellino ed espropri\u00f2 tutti gli enti religiosi di ogni corpo feudale e bene. Nel nuovo quadro amministrativo, Avellino fu dichiarato capoluogo del Principato Ultra e, a seguito della nuova situazione, nel 1810, Torre Nocelle litig\u00f2 col principe di Montemiletto per il possesso di Starse e del Bosco Faiano.\nNel settembre del 1860 a Torre le Nocelle i reazionari filoborbonici scatenarono una violenta reazione che si tradusse in una strage di liberali filogaribaldini. Una rivolta del tutto analoga avvenne anche a Montemiletto mentre ad Ariano Irpino vennero presi di mira i garibaldini accorsi a formare il governo provvisorio della citt\u00e0 e non i liberali del posto..\nMonumenti e luoghi d'interesse.\nInteressante \u00e8 il santuario di San Ciriaco, il pi\u00f9 importante in Italia tra quelli dedicati a quel santo. Il campanile, staccato dalla chiesa fu edificato circa un decennio dopo la costruzione della chiesa e probabilmente sulle fondamenta della \"turris\" di avvistamento, da cui prese il nome il paese.\nSociet\u00e0.\nLingue e dialetti.\nAccanto alla lingua italiana, a Torre Le Nocelle \u00e8 tuttora in uso il dialetto irpino.\nEconomia.\nTra i prodotti tipici pi\u00f9 rinomati si annoverano le olive, destinate all`estrazione di olio extravergine DOP \"Irpinia - Colline dell'Ufita\".\nAmministrazione.\nIl comune fa parte dell'Unione dei comuni Medio Calore.\nSport.\nLa squadra di calcio locale \u00e8 l' A.S.D. Atletico Torre 2018, militante nel girone B del campionato di Terza Categoria-Avellino. "}
{"id": "2820670", "revid": "767487", "url": "https://it.wikipedia.org/wiki?curid=2820670", "title": "La ragazza del West", "text": "La ragazza del West (\"Tess of the Storm Country\") \u00e8 un film muto del 1922 diretto da John S. Robertson, uscito nelle sale il 22 novembre 1922.\nLa storia di Tessibel Skinner, tratta dal romanzo di Grace Miller White viene interpretata per la seconda volta da Mary Pickford, che gi\u00e0 otto anni prima, nel 1914, era stata protagonista del film di Edwin S. Porter, \"Tess of the Storm Country\".\nLa storia venne scelta dalla Pickford che era reduce dallo scarso successo riscosso dal suo film precedente, \"Little Lord Fauntleroy\" e che intendeva andare sul sicuro, con un personaggio come quello di Tessibel che lei aveva amato e che era stato accolto con grande affetto dagli ammiratori della \"fidanzatina d'America\". Fu l'unica volta che l'attrice recit\u00f2 in un remake.\nDieci anni dopo, Janet Gaynor riprender\u00e0 i panni di Tessibel in un remake sonoro, \"La madonnina del porto\" di Alfred Santell mentre nel 1960, sar\u00e0 Diane Baker a interpretarne una nuova versione, \"Tess of the Storm Country\" diretta da Paul Guilfoyle.\nTrama.\nLa diciassettenne Tess Skinner appartiene ad una famiglia che occupa abusivamente un campo agricolo, e il ricco Elias Graves, proprietario del terreno, sta cercando di sbarazzarsi di loro e delle altre famiglie di abusivi. Tess \u00e8 comunque determinata a fare in modo che tutti rimangano. Elias, tuttavia, diventa sempre pi\u00f9 ostinato. La sua determinazione ad allontanare gli abusivi diventa un'ossessione. \u00c8 determinato a scacciarli dalla sua terra, senza preoccuparsi del fatto che non abbiano un altro posto dove andare. Il figlio di Graves, Frederick, \u00e8 dalla parte di lei e non considera gli abusivi nello stesso modo del padre. Teola, la sorella di Frederick, teme il padre, che pensa che l'obbedienza sia pi\u00f9 importante dell'amore. Lei \u00e8 innamorata dello studente di legge Dan Jordan, ma lui non \u00e8 stato in grado di impressionare Elias.\nDan cerca di conquistare la fiducia del padre di Tesla, suggerendo che si possano allontanare gli occupanti dalla sua terra, perch\u00e9 stanno pescando illegalmente. Frederick, nel frattempo, \u00e8 affascinato da Tess. Quando degli uomini arrivano nella propriet\u00e0 degli Skinner per cercare le prove che stanno pescando, Tess nasconde la prova che suo padre \u00e8 un pescatore. Pi\u00f9 tardi, hanno fame e il padre di Tess decide di ricominciare la pesca. Viene colto sul fatto e quando Dan Jordan \u00e8 colpito a morte, il padre di Tess viene incolpato di ci\u00f2 ed arrestato. Tess se la prende con Elias ed annuncia che far\u00e0 di tutto per pagare la cauzione di suo padre. Quando il processo inizia, a Tess non \u00e8 concesso di visitare il padre. Il cattivo Ben Letts cerca di costringerla ad accettarlo come futuro marito, nonostante Tess non sia disposta a sposarlo. Lei lo scaccia, ma Ben giura vendetta.\nOra che Tess \u00e8 tutta sola, Frederick le fa compagnia e si innamorano. Elias lo scopre e dice a Fred che non vuole pi\u00f9 avere niente a che fare con lui. Frederick annuncia che sta progettando di sposare Tess non appena finir\u00e0 il college. Nel frattempo, Teola scopre di essere incinta e inizia a pianificare di sposare Dan ma, ora che \u00e8 morto, il bambino nascer\u00e0 fuori dal matrimonio. Progetta di uccidersi, ma non ne ha il coraggio. Tess la protegge sostenendo il bambino sia suo. Dopo che il bambino \u00e8 nato, Teola continua a sostenerla finanziariamente. Una notte, a Teola non \u00e8 permesso di uscire di casa, cos\u00ec Tess entra di nascosto per prendere il latte per il bambino. Viene scoperta da Elias, che si indigna. Nel frattempo, Fred \u00e8 appena tornato dal college. L'amico di Ben minaccia di dire la verit\u00e0 sul fatto che Ben abbia ucciso Dan Jordan. Ben diventa pazzo e lo strangola. Poi nasconde il corpo.\nFred si reca in visita da Tess e l\u00ec trova sua sorella. Quando si accorge del bambino, Tess gli dice di averlo trovato. Fred non le crede e pensa che il bambino sia suo. Lui \u00e8 sconvolto e pieno di vergogna e se ne va subito. Nel frattempo, Ben teme di essere preso e pianifica di lasciare la citt\u00e0. \u00c8 deciso a prendere Tess con s\u00e9. Si intrufola nel suo cottage e nota il bambino. Quando Tess arriva, cerca di costringerla a sposarlo. Lei si rifiuta e Fred arriva a salvarla. Insieme colpiscono Ben rendendolo incosciente, ma Fred se ne va amaramente perch\u00e9 \u00e8 ancora scioccato dal fatto che Tess abbia un bambino. Nel frattempo l'amico di Ben che era stato strangolato \u00e8 sopravvissuto e dichiara che Ben Letts \u00e8 responsabile per l'uccisione di Dan.\nTess \u00e8 evitata da tutti ed al bambino morente viene rifiutato il battesimo, cos\u00ec Tess entra di nascosto in chiesa e fa il rito da sola. Sia Teola che Elias sono presenti. Elias chiede lei venga scacciata dalla chiesa, ma Teola in preda all'emozione ammette che il bambino \u00e8 suo. Elias \u00e8 sconvolto ma la perdona, ma Teola muore presto. Fred si rende conto che ha fatto un errore terribile, ma Tess non riesce a perdonare il suo orribile trattamento verso di lei. Lei torna a casa e si riunisce con il padre, che \u00e8 stato appena rilasciato dal carcere. Pi\u00f9 tardi Elias e Fred si fermano da loro per chiedere scusa. Sia Elias che Fred vengono perdonati e il film finisce con Tess e Fred che si baciano.\nProduzione.\nIl film venne prodotto dalla stessa Mary Pickford attraverso la sua compagnia, The Mary Pickford Company.Il budget \u00e8 stimato a 400.000 dollari.Alcune scene furono girate a Chatsworth (California) e a The Lot - 1041 N. Formosa Avenue, West Hollywood.\nDistribuzione.\nIl film fu distribuito dalla United Artists, uscendo nelle sale il 12 novembre 1922. Incass\u00f2 927.953 dollari.\nEsiste ancora in alcune copie: una conservata all'archivio cinematografico della Library of Congress [da un positivo a 16\u00a0mm che risale al 1947 (proveniente dalla collezione Pickford, in origine un positivo in nitrato a 35\u00a0mm)], e all'archivio cinematografico della Mary Pickford Foundation.\nDVD.\nIl film \u00e8 stato distribuito in VHS e DVD: \nnel 1996, \u00e8 stato pubblicato dalla Milestone Film &amp; Video in DVD, distribuito dalla Image Entertainment, con sottotitoli in inglese, tratto da una versione in VHS distribuita nel 1990. L'accompagnamento musicale, in Dolby Digital 2.0 stereo sound, \u00e8 di Jeffrey Mark Silverman con la Moravian Philharmonic Orchestra.\nDate di uscita.\nAlias"}
{"id": "2820672", "revid": "33689", "url": "https://it.wikipedia.org/wiki?curid=2820672", "title": "Popeye (disambigua)", "text": ""}
{"id": "2820674", "revid": "486946", "url": "https://it.wikipedia.org/wiki?curid=2820674", "title": "Tanja Heinemann", "text": ""}
{"id": "2820675", "revid": "287204", "url": "https://it.wikipedia.org/wiki?curid=2820675", "title": "Kevin Van Impe", "text": "Carriera.\nKevin Van Impe nel 1999 riesce a conquistare il campionato nazionale a cronometro Under-19, mentre nel 2001 si impone nella OZ Wielerweekend. Dall'anno successivo passa fra i professionisti, e viene ingaggiato dai belgi della Lotto-Adecco, con i quali corre dal 2002 al 2004.\nDopo un anno trascorso alla Chocolade Jacques-T Interim, dal 2006 al 2011 corre per la Quick Step. Fra i risultati pi\u00f9 importanti vi \u00e8 un nono posto alla Parigi-Roubaix 2007 e la vittoria nella Dwars door Vlaanderen. Il giorno 24 marzo 2012, dopo alcuni mesi tra le file della Vacansoleil-DCM, decide di ritirarsi definitivamente dal mondo delle corse."}
{"id": "2820676", "revid": "263989", "url": "https://it.wikipedia.org/wiki?curid=2820676", "title": "Kevin van Impe", "text": ""}
{"id": "2820677", "revid": "30268038", "url": "https://it.wikipedia.org/wiki?curid=2820677", "title": "Regno di Libia", "text": ""}
{"id": "2820684", "revid": "599013", "url": "https://it.wikipedia.org/wiki?curid=2820684", "title": "San Antonio Stock Show &amp; Rodeo", "text": "Il San Antonio Stock Show &amp; Rodeo \u00e8 un grande evento di esposizione di animali (Livestock Show) e rodeo situato in San Antonio, capoluogo della Contea di Bexar, stato del Texas, Stati Uniti d'America. \nAnche altre citt\u00e0 organizzano simili eventi: la State Fair of Texas (Dallas), il Mesquite Championship Rodeo e il Southwestern Exposition and Livestock Show.\nStoria.\nLa fiera annuale inizi\u00f2 nel 1950, si svolge a febbraio e dura circa due settimane, venne ospitata sino al 2003 dal Freeman Coliseum, per poi spostarsi all'AT&amp;T Center."}
{"id": "2820686", "revid": "33689", "url": "https://it.wikipedia.org/wiki?curid=2820686", "title": "Buffer (informatica)", "text": ""}
{"id": "2820694", "revid": "287204", "url": "https://it.wikipedia.org/wiki?curid=2820694", "title": "Otto Rieth", "text": "Carriera.\nInizi\u00f2 lavorando per poco pi\u00f9 di un decennio (1883-1894) nello studio di Paul Wallot, dove si impegn\u00f2 alla realizzazione della sede del parlamento tedesco, il Palazzo del Reichstag a Berlino.\nDopo aver lasciato lo studio di Paul Wallot, lavor\u00f2 prevalentemente a Berlino, progettando case private ed edifici commerciali.\nPer quanto riguarda l'edilizia privata si possono ricordare \"Casa Lutz\" (1892-1893) a Steglitz e \"Casa Staudt\" (1898-1900), nel quartiere del Tiergarten.\nPer quanto riguarda invece la progettazione di grandi magazzini tra i suoi lavori si distinguono il \"Tiedermann\" e il \"Mohrenstrasse\" (1900-1901). In entrambi i negozi, Rieth svilupp\u00f2 i temi gi\u00e0 utilizzati da Alfred Messel nel suo grande magazzino Wertheim a Berlino; composto da alte arcate con montanti sottili che incorniciano il frontale in vetro. La pianificazione dei magazzini risult\u00f2 funzionale, in quanto aument\u00f2 i piani di vendita nella massima misura possibile sfruttandone a pieno lo spazio disponibile per la vendita.\nDal 1897 al 1910 si dedic\u00f2 anche all'insegnamento presso la scuola annessa al Kunstgewerbemuseum di Berlino e insieme ai colleghi Bruno Schmitz e Wilhelm Kreis, esponenti di spicco della scuola e tutti i seguaci di Paul Wallot, prese a far parte a un gruppo di architetti che svilupp\u00f2 uno stile architettonico monumentale.\nStile architettonico monumentale.\nRieth divenne il massimo esponente dello stile architettonico monumentale, che caratterizzo il boom nell'edilizia pubblica verificatosi a cavallo tra i due secoli. Si tratta di uno stile di disegno architettonico fantastico, che rivisita i movimenti del Tardo Rinascimento e del Barocco, giocando sui contrasti tra superfici piane e osando prospettive audaci. Secondo Rieth, che sostiene le sue attestazioni con un discorso di tipo storico, l'architettura deve passare oltre il divario tra arte e decorazione per diventare, nel senso pi\u00f9 alto della parola, arte \"decorativa\", in cui si attua la sinergia tra architettura, scultura e pittura."}
{"id": "2820698", "revid": "1543377", "url": "https://it.wikipedia.org/wiki?curid=2820698", "title": "Lira di Lubiana", "text": "La lira di Lubiana (in sloveno \"Lira ljubljanske\", in tedesco \"Ljubljanische Lira\") fu la valuta d'occupazione tedesca in Carniola fra il 1944 e il 1945.\nStoria.\nAllorch\u00e9 nel 1943, in seguito alla capitolazione italiana, la Venezia Giulia cadde sotto l'occupazione tedesca, il collegamento giuridico fra l'Italia e la Provincia di Lubiana divenne oltremodo teorico. Nel 1944 le autorit\u00e0 militari tedesche vollero aumentare la liquidit\u00e0 della provincia, e stamparono la lira di Lubiana. Le banconote, talvolta di fattura molto curata per una valuta d'occupazione, riportavano sempre due facce identiche, tranne nelle scritture che erano da un lato in sloveno, e dall'altro in tedesco. Per scaricare la propria responsabilit\u00e0, comunque, il governatore tedesco addit\u00f2 l'emissione di tale cartamoneta alla Banca d'Italia, sebbene Roma fosse gi\u00e0 stata liberata dagli Alleati e, dunque, tale affermazione risultasse platealmente falsa.\nLa lira di Lubiana rimase in corso fino all'arrivo dei partigiani jugoslavi nel maggio 1945, i quali introdussero un nuovo dinaro jugoslavo basato su una rivalutazione del dinaro serbo.\nCollegamenti esterni.\n1 lira di Lubiana"}
{"id": "2820708", "revid": "339392", "url": "https://it.wikipedia.org/wiki?curid=2820708", "title": "Raid di Jameson", "text": ""}
{"id": "2820719", "revid": "2150660", "url": "https://it.wikipedia.org/wiki?curid=2820719", "title": "Madognana", "text": "Madognana \u00e8 una frazione del comune di Alto Reno Terme, in provincia di Bologna, posto sull'Appennino tosco-emiliano, e che sovrasta il centro termale di Porretta Terme.\n\u00c8 un piccolo abitato tardo cinquecentesco, come attesta il primo documento, del 1205, che menziona la localit\u00e0, atto nel quale sono esplicitamente nominati per la prima volta i Bagni della Porretta. Il documento, conservato all'Archivio di Stato di Bologna (Comune governo, Registro Grosso, vo. I, cc. 168r-v.) \u00e8 il giuramento di fedelt\u00e0 al Comune di Bologna, prestato dai consoli di Succida, l'odierna Capanne, assieme ad alcuni altri abitanti dello stesso borgo e di Riolo, un abitato scomparso, situato un poco a valle di Lustrola. Il giuramento venne prestato \u00abin silva Matognana que est supra montem balnei de Porecta\u00bb.\nLa cappella che si trova nella piazzetta principale di Madognana \u00e8 stata affrescata dal pittore ungherese \u00c1d\u00e1m Kisl\u00e9ghi-Nagy.\nAttualmente il borgo \u00e8 abitato tutto l'anno da poche famiglie, ma si anima durante i mesi estivi quando tutti i proprietari delle case tramandate di generazione in generazione, tornano per le vacanze."}
{"id": "2820720", "revid": "1573940", "url": "https://it.wikipedia.org/wiki?curid=2820720", "title": "Atypus quelpartensis", "text": "Atypus quelpartensis \u00e8 un ragno appartenente al genere \"Atypus\" della famiglia Atypidae.\nIl nome deriva dal greco , \u00e0lfa-, con valore di negazione della parola seguente, e , \"typos\", cio\u00e8 \"forma, immagine, tipo\", ad indicarne la forma atipica a causa della sproporzione dei cheliceri e delle filiere.\nIl nome proprio deriva dall'isola di Jeju-do, denominata Quelpart dai primi europei che vi posero piede, che costituisce una provincia meridionale autogovernata della Corea del Sud; e dal latino \"-ensis\", che significa: \"presente, che \u00e8 proprio l\u00ec\".\nComportamento.\nCome tutti i ragni del genere \"Atypus\", anche questa specie vive in un tubo setoso parallelo al terreno, per una ventina di centimetri circa seppellito e per altri 8 centimetri fuoriuscente. Il ragno resta in agguato sul fondo del tubo: quando una preda passa sulla parte esterna, le vibrazioni della tela setosa allertano il ragno che scatta e la trafigge, per poi rompere la sua stessa tela, portarsi la preda nella parte interna e cibarsene..\nDistribuzione.\nRinvenuta nell'isola di Jeju-do, nello stretto di Corea, fra il Mar Giallo e il Mar Cinese orientale."}
{"id": "2820727", "revid": "281901", "url": "https://it.wikipedia.org/wiki?curid=2820727", "title": "Carassius auratus gibelio", "text": ""}
{"id": "2820730", "revid": "149485", "url": "https://it.wikipedia.org/wiki?curid=2820730", "title": "S\u00fcreyya Ayhan", "text": "Biografia.\nSuo padre era un atleta dilettante di corsa campestre. Quando S\u00fcreyya ha cominciato a praticare atletica leggera, con le scuole medie, egli era sia un modello che un sostenitore. Nel 1992 cominci\u00f2 a correre per la societ\u00e0 del suo paese. Ha frequentato la \"Kahramanmara\u015f S\u00fct\u00e7\u00fc \u0130mam \u00dcniversitesi\" in sport ed educazione fisica. Attualmente si allena a Gaziantep e detiene il record turco negli 800 metri ( con 2:00:64) e 1500 metri (3:55:33). Con le Olimpiadi del 2000 a Sydney \u00e8 diventata la prima donna turca a raggiungere una semifinale olimpica. L'anno successivo, nel 2001 divenne la prima donna turca a raggiungere una finale mondiale. Nel 2002 e 2003 \u00e8 stata la migliore donna europea sui 1500 m. Prima dei mondiali a Monaco di Baviera, Ayhan conosciuta solo in Turchia. Nel 2002, oltre ad aver vinto la medaglia d'oro agli europei, fu nominata atleta femminile dell'anno, poich\u00e9 era in cima alla classifica mondiale sui 1500 metri.\nDoping.\nS\u00fcreyya Ayhan era una delle migliori speranze per la Turchia per una medaglia alle Olimpiadi di Atene 2004, ma si \u00e8 dovuta ritirare per un infortunio al tendine durante una preparazione in Germania. Alcuni per\u00f2 la accusarono di doping poich\u00e9 si sottrasse in un test fattole prima delle Olimpiadi. La IAAF la scagionarono dalle accuse di doping ma ha detto che l'atleta aveva infranto le regole di prova, e lei \u00e8 stata squalificata per due anni.\nDopo la squalifica torn\u00f2 a gareggiare, ma le fu fatto un test anti-doping dove risult\u00f2 positiva. Con questo secondo reato inizialmente ricevette la squalifica a vita, ma in seguito fu ridotta a soli 4 anni.\nNel novembre 2009, per\u00f2, le \u00e8 stato riconfermato il divieto a vita.\nDediche.\nIl 26 maggio 2003, il turco Mint ha emesso una moneta commemorativa col valore di 10 dollari in onore degli europei del 2002, dove vinse il titolo nei 1500 metri.\nInoltre dalla \"Posta Turca\" fu stampato un francobollo commemorativo per i Giochi olimpici di Atene con una foto di S\u00fcreyya Ayhan, entrato in circolazione il 13 agosto 2004."}
{"id": "2820733", "revid": "104458", "url": "https://it.wikipedia.org/wiki?curid=2820733", "title": "Nikita Krjukov", "text": "Biografia.\nIn Coppa del Mondo ha esordito il 25 novembre 2006 nello sprint a tecnica classica di Kuusamo (31\u00b0), ha ottenuto il primo podio il 28 novembre 2009 nella medesima gara e nella medesima localit\u00e0 (3\u00b0) e la prima vittoria il 21 dicembre 2013 ad Asiago, sempre in una sprint a tecnica classica.\nIn carriera ha preso parte a due edizioni dei Giochi olimpici invernali, (1\u00b0 nello sprint) e (11\u00b0 nello sprint, 2\u00b0 nella sprint a squadre), e a quattro dei Campionati mondiali, vincendo cinque medaglie.\nNell'ambito delle inchieste sul doping di Stato in Russia, il 22 dicembre 2017 il Comitato Olimpico Internazionale ha accertato una violazione delle normative antidoping da parte di Krjukov in occasione delle Olimpiadi di So\u010di, annullando conseguentemente i risultati ottenuti e proibendogli di partecipare a future edizioni dei Giochi olimpici. Il 1\u00ba febbraio 2018 il Tribunale Arbitrale dello Sport ha per\u00f2 accolto il ricorso presentato da Krjukov contro tale decisione; conseguentemente, anche la Federazione Internazionale Sci ha revocato la propria sospensione.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nTC = tecnica classica\nSP = sprint\nTS = sprint a squadre\nCoppa del Mondo - competizioni intermedie.\nCoppa del Mondo - vittorie di tappa.\nLegenda:\nTC = tecnica classica\nTL = tecnica libera\nSP = sprint"}
{"id": "2820735", "revid": "181286", "url": "https://it.wikipedia.org/wiki?curid=2820735", "title": "Comitati Provinciali e Locali FIGC", "text": ""}
{"id": "2820738", "revid": "402317", "url": "https://it.wikipedia.org/wiki?curid=2820738", "title": "GOS (informatica)", "text": ""}
{"id": "2820755", "revid": "1573940", "url": "https://it.wikipedia.org/wiki?curid=2820755", "title": "Atypus sinensis", "text": "Atypus sinensis \u00e8 un ragno appartenente al genere \"Atypus\" della famiglia Atypidae.\nIl nome deriva dal greco , \u00e0lfa-, con valore di negazione della parola seguente, e , \"typos\", cio\u00e8 \"forma, immagine, tipo\", ad indicarne la forma atipica a causa della sproporzione dei cheliceri e delle filiere.\nIl nome proprio deriva dal prefisso \"sino-\", che indica la provenienza di questa specie dal territorio cinese, e dal suffisso latino \"-ensis\", che significa: \"presente, che \u00e8 proprio l\u00ec\".\nComportamento.\nCome tutti i ragni del genere \"Atypus\", anche questa specie vive in un tubo setoso parallelo al terreno, per una ventina di centimetri circa seppellito e per altri 8 centimetri fuoriuscente. Il ragno resta in agguato sul fondo del tubo: quando una preda passa sulla parte esterna, le vibrazioni della tela setosa allertano il ragno che scatta e la trafigge, per poi rompere la sua stessa tela, portarsi la preda nella parte interna e cibarsene..\nDistribuzione.\nRinvenuta in Cina."}
{"id": "2820763", "revid": "196390", "url": "https://it.wikipedia.org/wiki?curid=2820763", "title": "Palazzo Emilei-Forti", "text": ""}
{"id": "2820768", "revid": "113145877", "url": "https://it.wikipedia.org/wiki?curid=2820768", "title": "Emanuele Krakamp", "text": "Biografia.\nEmanuele Krakamp inizi\u00f2 lo studio della musica con il padre Francesco (1788-1828). Dal 1841 fu primo flauto a Napoli nell'orchestra del Conte di Siracusa e ispettore del Conservatorio San Pietro a Majella. Dal 1860 fu, nello stesso Conservatorio, nominato insegnante di strumenti a fiato-legni. Concertista in Europa e in America, si esib\u00ec anche a Tunisi, Alessandria d'Egitto e al Cairo. Le sue composizioni si trovano pubblicate da Ricordi a Milano e da Girard a Parigi. Importante la sua opera di diffusione della musica strumentale che, insieme a Saverio Mercadante, lo vedr\u00e0 iscritto come socio onorario alla Societ\u00e0 del Quartetto di Firenze. Fu impresario teatrale, esperto di musica per banda e attivista politico.\nIn suo onore si svolge a Benevento un importante concorso flautistico (cfr. ).\nL'impegno didattico.\nKrakamp fu il primo flautista italiano ad adottare il flauto sistema Boehm nel 1847. \u00c8 suo il \u201cMetodo per il flauto cilindrico alla Boehm\u201d, Pubblicato da Ricordi nel 1854, importante anche per essere uno dei primi trattati flautistici che si discostano chiaramente dalla scuola francese: il nuovo percorso di apprendimento si adatta dunque allo stile italiano caratterizzato da evidente cantabilit\u00e0 operistica. Importante anche la produzione di metodi e raccolte di studi anche per trombone, clarinetto e soprattutto fagotto."}
{"id": "2820770", "revid": "196390", "url": "https://it.wikipedia.org/wiki?curid=2820770", "title": "'Na sera 'e maggio/Celeste/'O 'ffuoco/Nuie", "text": ""}
{"id": "2820772", "revid": "62004", "url": "https://it.wikipedia.org/wiki?curid=2820772", "title": "Johan Van der Velde", "text": ""}
{"id": "2820774", "revid": "1573940", "url": "https://it.wikipedia.org/wiki?curid=2820774", "title": "Atypus suiningensis", "text": "Atypus suiningensis \u00e8 un ragno appartenente al genere \"Atypus\" della famiglia Atypidae.\nIl nome deriva dal greco , \u00e0lfa-, con valore di negazione della parola seguente, e , \"typos\", cio\u00e8 \"forma, immagine, tipo\", ad indicarne la forma atipica a causa della sproporzione dei cheliceri e delle filiere.\nIl nome proprio deriva dalla prefettura di Suining, appartenente alla regione montuosa del Sichuan, nella Cina centrale; e dal suffisso latino \"-ensis\", che significa: \"presente, che \u00e8 proprio l\u00ec\".\nComportamento.\nCome tutti i ragni del genere \"Atypus\", anche questa specie vive in un tubo setoso parallelo al terreno, per una ventina di centimetri circa seppellito e per altri 8 centimetri fuoriuscente. Il ragno resta in agguato sul fondo del tubo: quando una preda passa sulla parte esterna, le vibrazioni della tela setosa allertano il ragno che scatta e la trafigge, per poi rompere la sua stessa tela, portarsi la preda nella parte interna e cibarsene..\nDistribuzione.\nRinvenuta in alcune zone vallive della prefettura di Suining, nel Sichuan, regione della Cina centrale."}
{"id": "2820775", "revid": "30269430", "url": "https://it.wikipedia.org/wiki?curid=2820775", "title": "Nuclear sharing", "text": ""}
{"id": "2820779", "revid": "339392", "url": "https://it.wikipedia.org/wiki?curid=2820779", "title": "Nuclear-weapon-free zone", "text": ""}
{"id": "2820781", "revid": "287204", "url": "https://it.wikipedia.org/wiki?curid=2820781", "title": "Haslau", "text": ""}
{"id": "2820789", "revid": "30269632", "url": "https://it.wikipedia.org/wiki?curid=2820789", "title": "Nuclear Non-Proliferation Treaty", "text": ""}
{"id": "2820793", "revid": "196159", "url": "https://it.wikipedia.org/wiki?curid=2820793", "title": "Arturo Tanesini", "text": "Biografia.\nNell'aprile del 1928 si laure\u00f2 in ingegneria.\nNel 1930 giunse nella Provincia di Bolzano dove, oltre alla attivit\u00e0 professionale, svolse l'incarico di Presidente dell'Azienda di Soggiorno della provincia stessa.\nSi spos\u00f2 con Lina Sangiorgi il 3 ottobre 1933 con cui ebbe due figli.\nNel 1934 venne incaricato a realizzare strutture per i \"Giochi della Neve\" che si svolsero in Val Gardena; segu\u00ec inoltre i lavori di costruzione della funivia Ortisei-Alpe di Siusi. Durante il fascismo divenne podest\u00e0 di Ortisei dove risiedette per circa un decennio.\nNel 1938 venne accolto come socio accademico dal GISM (Gruppo Italiano Scrittori di Montagna).\nIl 27 ottobre 1943 sub\u00ec l'aggressione di alcuni gardenesi nazisti che gli causarono diverse fratture ossee.\nPi\u00f9 recentemente fu arrestato in seguito all'incidente della funivia del Cermis del 1976, in cui persero la vita 42 persone, in qualit\u00e0 di direttore dell'impianto. Fu completamente scagionato al processo giudiziario."}
{"id": "2820794", "revid": "62004", "url": "https://it.wikipedia.org/wiki?curid=2820794", "title": "Skil-Sem", "text": ""}
{"id": "2820796", "revid": "62004", "url": "https://it.wikipedia.org/wiki?curid=2820796", "title": "KAS-Mavic", "text": ""}
{"id": "2820798", "revid": "484362", "url": "https://it.wikipedia.org/wiki?curid=2820798", "title": "Alfa Lum-Olmo", "text": ""}
{"id": "2820803", "revid": "109590795", "url": "https://it.wikipedia.org/wiki?curid=2820803", "title": "AndLinux", "text": "\"andLinux\" \u00e8 un emulatore di sistemi Ubuntu con Kernel Linux progettato per essere\neseguito in ambienti Microsoft Windows (Versioni 2000, XP, 2003, Vista, 7; Supportate esclusivamente le versioni a 32 bit), basato sul kernel 0.74 di coLinux (cooperative Linux).\nPer l'utilizzo su sistemi MAC OS X \u00e8 richiesta una compilazione del kernel specifica per i sistemi Apple.\nIl programma opera in parallelo con Windows, e ne condivide l'accesso alle risorse di sistema. Per questa modalit\u00e0 questo tipo di sistema \u00e8 chiamato CVM (Acronimo di Cooperative Virtual Machine).\nLe CVM condividono le risorse fisiche esistenti della macchina fisica, consentendo ad entrambi i sistemi\noperativi, il pieno controllo della macchina. Nelle macchine virtuali tradizionali, il sistema operativo guest controlla esclusivamente le risorse hardware a lui dedicate dal sistema host.\nAndLinux \u00e8 eseguito in ambiente Win32, come processo in modalit\u00e0 privilegiata. Il processo opera sull'hardware tramite il kernel Windows, assumendo quando\nnecessario il controllo dell'MMU e servendosi di periferiche virtualizzate per la gestione dell'I/O.\nPermette quindi di eseguire la maggior parte delle applicazioni per Ubuntu.\nAndLinux disponibile in due distribuzioni:\nConfronto con CoLinux.\nAndLinux, a differenza di coLinux, utilizza come server grafico Xming per eseguire il sistema X Windows ed il server audio PulseAudio.Queste modifiche, a detta degli sviluppatori, permettono una maggiore integrazione con Windows.\nConfronto con User Mode Linux.\nUser Mode Linux \u00e8 un sistema basato su kernel Linux in esecuzione nello spazio utente di un sistema host.\nCoLinux e AndLinux sono sistemi sempre basati su kernel Linux ma sviluppati per essere eseguiti nativamente su sistemi host Microsoft Windows."}
{"id": "2820804", "revid": "466539", "url": "https://it.wikipedia.org/wiki?curid=2820804", "title": "Christopher Seider", "text": "Seider era figlio di poveri immigrati tedeschi arrivati nel 1752 in quello che allora era il Maine e lavorava come servitore nella casa di una ricca vedova.\nAntefatto.\nA Boston gi\u00e0 prima del 1770 era in atto il boicottaggio delle importazioni dal Regno Unito di alcuni beni. Alcuni commercianti per interesse personale si misero contro il sentire comune non aderendo ai \"non import agreements\": Nathaniel Rogers, Thomas e Elisha Hutchinson, James e Patrick McMasters e Theophilus Lillie. L'autodifesa di Lillie fu pubblicata sul \"Boston Evening-Post\" il 15 gennaio 1770 (p.\u00a04, colonna. 3), dove rivendicava il suo diritto a importare beni britannici. Il suo negozio si trovava in Middle Street nel North End di Boston vicino al New Brick meetinghouse (l'odierna Hanover Street, dietro alla casa di Paul Revere).\nL'uccisione di Christopher Seider.\nLa mattina del 22 febbraio 1770 Christopher Seider si un\u00ec a una folla di ragazzi che rumoreggiavano davanti al negozio di Lillie dove era stato posto un cartello di legno con l'elenco degli \"importers\" (i commercianti che importavano merci dall'Inghilterra). Accanto al negozio abitava Ebenezer Richardson, un dipendente del servizio doganale e ritenuto un delatore, che voleva interrompere la protesta e cerc\u00f2 di rimuovere il cartello attirando su di s\u00e9 le ire dei manifestanti. Ne nacque una rissa e Richardson fu costretto a ritirarsi in casa. La folla di giovani, a cui si erano aggiunti alcuni adulti, aveva lanciato pietre rompendo le finestre della sua casa e colpendo la moglie.\nRichardson cerc\u00f2 di disperdere i manifestanti e con il suo fucile spar\u00f2 su di loro. Seider venne colpito al torace e mor\u00ec quella sera. La fucilata fer\u00ec anche il giovane Christopher Gore.\nIl funerale di Seider si tenne il luned\u00ec 26 febbraio alle 5 del pomeriggio, organizzato da Samuel Adams a spese della citt\u00e0, con ampia partecipazione di persone. Undici giorni pi\u00f9 tardi accadeva il massacro di Boston. Richardson venne condannato per omicidio in quella primavera, ma venne condonato ed ebbe un nuovo lavoro sempre nel servizio doganale perch\u00e9 aveva agito per legittima difesa; questo gener\u00f2 un grande risentimento negli americani contro il governo britannico. La morte Seider fu quindi un evento che ha port\u00f2 alla Guerra d'indipendenza americana e alcuni storici ritennero che fosse la prima vittima di quel conflitto.\nMercy Otis Warren (1728-1814), scrittrice e drammaturga, contribu\u00ec a farne un martire con la sua opera satirica \"The Adulateur\".\nIncertezze biografiche.\n La data di nascita di Christopher Seider non \u00e8 certa: pare sia stato battezzato a Quincy, che allora era incorporata nell'odierna Braintree (Massachusetts), nel marzo 1759.\n Il suo cognome \u00e8 citato con varianti ortografiche: Sider, Syder, Snider.\nNella lapide commemorativa dei caduti del massacro di Boston viene indicato il cognome Snider e l'et\u00e0 di dodici anni. Le fonti divergono parlando di undici e quattordici anni. Una fonte avanza l'ipotesi che i giornali a favore della Corona britannica riportassero l'et\u00e0 di 14 anni mentre quelli contrari, per accentuare la commozione, dichiarassero l'et\u00e0 di undici anni. Sulla lapide commemorativa, dell'inizio novecento, si sarebbe mediato tra le due versioni."}
{"id": "2820813", "revid": "30269936", "url": "https://it.wikipedia.org/wiki?curid=2820813", "title": "Automi cellulari", "text": ""}
{"id": "2820816", "revid": "62004", "url": "https://it.wikipedia.org/wiki?curid=2820816", "title": "Z-Peugeot", "text": ""}
{"id": "2820818", "revid": "1573940", "url": "https://it.wikipedia.org/wiki?curid=2820818", "title": "Atypus suthepicus", "text": "Atypus suthepicus \u00e8 un ragno appartenente al genere \"Atypus\" della famiglia Atypidae.\nIl nome deriva dal greco , \u00e0lfa-, con valore di negazione della parola seguente, e , \"typos\", cio\u00e8 \"forma, immagine, tipo\", ad indicarne la forma atipica a causa della sproporzione dei cheliceri e delle filiere.\nIl nome proprio deriva dal Parco nazionale Doi Suthep, situato nella provincia di Chiang Mai, nella Thailandia settentrionale, e dal suffisso aggettivale greco , cio\u00e8 \"-\u00f2ikos\", poi latinizzato in \"-vicus\" e infine in \"-icus\", che indica uno stato di appartenenza.\nComportamento.\nCome tutti i ragni del genere Atypus, anche questa specie vive in un tubo setoso parallelo al terreno, per una ventina di centimetri circa seppellito e per altri 8 centimetri fuoriuscente. Il ragno resta in agguato sul fondo del tubo: quando una preda passa sulla parte esterna, le vibrazioni della tela setosa allertano il ragno che scatta e la trafigge, per poi rompere la sua stessa tela, portarsi la preda nella parte interna e cibarsene..\nDistribuzione.\nRinvenuta nel Parco nazionale Doi Suthep, della Thailandia settentrionale."}
{"id": "2820821", "revid": "62004", "url": "https://it.wikipedia.org/wiki?curid=2820821", "title": "Toshiba-K\u00e4rcher-Look", "text": ""}
{"id": "2820822", "revid": "282579", "url": "https://it.wikipedia.org/wiki?curid=2820822", "title": "MG calibro 5.56 NATO", "text": ""}
{"id": "2820823", "revid": "150177", "url": "https://it.wikipedia.org/wiki?curid=2820823", "title": "Erik Bellomo", "text": ""}
{"id": "2820824", "revid": "438678", "url": "https://it.wikipedia.org/wiki?curid=2820824", "title": "Poln\u00e1 (disambigua)", "text": "Il toponimo Poln\u00e1 pu\u00f2 riferirsi a diverse localit\u00e0 della Repubblica Ceca:"}
{"id": "2820828", "revid": "62004", "url": "https://it.wikipedia.org/wiki?curid=2820828", "title": "Evgenia Radanova", "text": ""}
{"id": "2820830", "revid": "62244", "url": "https://it.wikipedia.org/wiki?curid=2820830", "title": "Episodi di Cinque in famiglia (quarta stagione)", "text": "La quarta stagione di \"Cinque in famiglia\", composta da 24 episodi, \u00e8 stata trasmessa negli USA dal 17 settembre 1997 al 13 maggio 1998 su Fox.\nIn Italia la stagione \u00e8 stata trasmessa dal 1\u00ba luglio 2001 all'11 maggio 2003, il primo episodio su Italia 1 e dal secondo episodio su Canale 5. Su Fox (Italia) questa stagione \u00e8 ancora inedita."}
{"id": "2820831", "revid": "287204", "url": "https://it.wikipedia.org/wiki?curid=2820831", "title": "Petar Merkov", "text": ""}
{"id": "2820832", "revid": "62004", "url": "https://it.wikipedia.org/wiki?curid=2820832", "title": "Ogniana Petkova", "text": ""}
{"id": "2820838", "revid": "57342", "url": "https://it.wikipedia.org/wiki?curid=2820838", "title": "Franca Valeri", "text": "Appassionata di teatro musicale, nella sua carriera si \u00e8 dedicata anche alla regia operistica.\nBiografia.\nInfanzia e giovinezza.\nNasce a Milano, in via Cerva, ma l'atto di nascita riporta l'indirizzo di residenza di via Giuseppe Rovani, in una famiglia della borghesia milanese, secondogenita di Luigi Angelo Norsa, ingegnere mantovano alla Breda di Sesto San Giovanni, e Cecilia Pernetta, originaria di Pavia; il padre era di religione ebraica ma viveva laicamente e la madre, cattolica, era inizialmente mal vista dai parenti del futuro marito, ma l'arrivo del primogenito Giulio convinse la suocera ad acconsentire al matrimonio. I figli non vennero n\u00e9 battezzati n\u00e9 avviati all'ebraismo. A carriera gi\u00e0 avviata, fu poi scoperta nell'albero genealogico della famiglia la presenza di un'attrice vissuta nel XVIII secolo, di nome Fanny Norsa.\nAppassionata di recitazione fin da piccola, imitatrice delle amiche della madre, Franca cresce apprendendo, su invito del padre (il quale le regala spesso dischi in vinile di Ettore Petrolini), l'inglese e il francese e frequentando, grazie a entrambi i genitori spesso ospiti in un palchetto di amici, il Teatro alla Scala, appassionandosi cos\u00ec all'opera. Vive inoltre a Riccione, Venezia e la Svizzera per le lunghe vacanze estive. Dopo un periodo vissuto in un appartamento in via della Spiga, i Norsa nel 1935 si trasferiscono nella signorile via Mozart.\nFranca frequenta il Regio Liceo Ginnasio Giuseppe Parini nella sezione C, l'unica in cui venga insegnata la lingua inglese. Sua compagna di classe e amica in quel periodo \u00e8 Silvana Mauri, futura moglie di Ottiero Ottieri e nipote di Valentino Bompiani, il quale, trasferitosi a Milano in quegli anni, aveva fondato la casa editrice Bompiani.\nFranca adolescente inizia recitando caricature in compagnia di alcune amiche: con loro inscena una specie di teatrino ad uso e consumo di amici e parenti. Nasce in questo contesto il personaggio della \"Signorina Snob\" (personaggio che stigmatizzava con sagacia e ironia i comportamenti ipocriti della borghesia milanese, cui lei stessa appartiene.\nLe leggi razziali fasciste del 1938 privano la famiglia dei diritti fondamentali e Franca si trova, per di pi\u00f9, a dover rinunciare anche alle affezionate domestiche. Espulsa dal Parini all'ultimo anno, riesce ad iscriversi da privatista, senza destare sospetti, al Regio Liceo - Ginnasio Alessandro Manzoni.\nIl periodo pi\u00f9 buio arriva dopo l'armistizio dell'8 settembre 1943. Il padre e il fratello trovano rifugio in Svizzera. Franca, rimasta a Milano con la madre, sopravvive alle deportazioni grazie a un impiegato dell\u2019anagrafe, il quale le rilascia una carta d\u2019identit\u00e0 falsa, che la trasforma nella figlia illegittima di sua madre Cecilia Pernetta, nata a Pavia come quest'ultima e non a Milano. Lei e la madre lasciano l'appartamento di via Mozart ad alcune persone ricercate si trasferiscono in Brianza, poi in una localit\u00e0 sopra Lecco, per tornare infine a Milano, nascoste in una casa di ringhiera bombardata, di propriet\u00e0 di amici, in via Rovello. Per passare il tempo legge Marcel Proust, nei libri in lingua originale Gallimard posseduti da suo padre, il quale aveva studiato alla Sorbona.\nNel 1944, ospitata a Roma da una cugina del padre, si presenta all'audizione per l'ingresso all'Accademia nazionale d'arte drammatica. Sono le 13.30 ed effettua l'audizione assieme a Tino Buazzelli. Recita un brano da \"Le mosche\", di Jean-Paul Sartre, ma Silvio D'Amico, Wanda Capodaglio e Orazio Costa, affamati e di fretta, prendono Buazzelli e respingono lei. Franca non si d\u00e0 per vinta, e, complice la cugina, fa credere ai suoi di frequentare l'accademia; nel frattempo riesce a recitare e a fare cabaret, divenendo amica di Ennio Flaiano e Nicola Ciarletta. Domenica 29 aprile 1945 \u00e8 a Milano ed assiste all'esposizione del Duce Benito Mussolini, Claretta Petacci e gerarchi a piazzale Loreto, avendo la sensazione di assistere a un giudizio universale.\nEsordi.\nNel 1946 debutta ufficialmente a teatro nel ruolo di una sarta, in una commedia della compagnia di Ernesto Calindri, in scena al Teatro Olimpia, in Foro Buonaparte. Nel 1947 si fa notare con il personaggio di Lea Lebowitz, una ebrea innamorata del rabbino, in un lavoro teatrale di Alessandro Fersen. Accetta poi di interpretare il cane bassotto del signor Bonaventura, per poter recitare con Sergio Tofano. In seguito entra a far parte della compagnia del Teatro dei Gobbi, nella quale esordisce nel 1949. Il nome d'arte Franca Valeri viene scelto solo pi\u00f9 tardi, nei primi anni cinquanta, su suggerimento dell'amica Silvana Mauri, che in quel periodo stava leggendo un libro del poeta Paul Val\u00e9ry, e su spinta del padre ingegnere che non era convinto della carriera d'attrice della figlia.\nLa compagnia del Teatro dei Gobbi, formata da Alberto Bonucci (pi\u00f9 tardi sostituito da Luciano Salce), Vittorio Caprioli (conosciuto a Roma e ritrovato a Milano in una rivista di Marisa Maresca) e Franca Valeri, si trasferisce a Parigi portando in scena i \"Carnet de notes n. 1\" (1949) e \"Carnet de notes n. 2\" (1950), opere che propongono una serie di sketch satirici sulla societ\u00e0 contemporanea senza ausilio di scene e costumi.\nLa compagnia sceglie infatti una formula teatrale che non prevede alcun travestimento: gli attori non indossano costumi per caratterizzare uno o l'altro personaggio, ma si presentano cos\u00ec come sono al naturale, in modo che il personaggio sia una invenzione del momento e che scaturisca \"come dal cappello di un prestigiatore\".\nA Parigi la compagnia si esibisce in un teatrino del quartiere latino, vicino al teatro dei Pit\u00f6eff, condividendo la serata con un'altra coppia di artisti: Raymond Devos e Marcel Marceau e utilizzando scene dipinte da Lila De Nobili.\nAnni cinquanta.\nDurante gli anni cinquanta, la Valeri intraprende l'attivit\u00e0 di attrice cinematografica: esordisce con Federico Fellini, il primo film al quale prende parte \u00e8 infatti \"Luci del variet\u00e0\", codiretto dal regista riminese assieme ad Alberto Lattuada, nel quale interpreta la piccola parte della coreografa ungherese che allestisce un balletto surreale nel nuovo spettacolo di Checco Dalmonte (Peppino De Filippo). Far\u00e0 seguito una lunga serie di commedie, spesso al fianco di Alberto Sordi o di Tot\u00f2, tra cui \"Tot\u00f2 a colori\" (1952), \"Piccola posta\" (1955), \"Il segno di Venere\" (1955), \"Il bigamo\" (1956), \"Arrangiatevi!\" (1959), \"Il vedovo\" (1959).\nNel 1950 Colette Rosselli e Indro Montanelli si trovano a Parigi, dove va in scena proprio il \"Carnet de notes n. 2\". Montanelli e la Rosselli sono amici della Valeri e sostenitori dello spettacolo. Nasce cos\u00ec in quel periodo la collaborazione tra la Valeri e la Rosselli, che le porter\u00e0 a realizzare congiuntamente il libro, fortemente sostenuto dallo stesso Montanelli, \"Il diario della Signorina snob\", pubblicato nel 1951 dalla Mondadori. Il volume \u00e8 frutto della celebrit\u00e0 ottenuta dal personaggio della \"signorina snob\" alla radio, alla fine degli anni quaranta. \"Il diario della Signorina Snob\" racconta, in forma di diario, un anno della vita di questo personaggio, tracciandone la vita quotidiana, le frequentazioni, le vacanze. Ogni pagina del diario \u00e8 illustrata dalle tavole della Rosselli.\nAnni sessanta.\nNegli anni sessanta viene diretta dal marito Vittorio Caprioli in alcune commedie a colori, di cui \u00e8 anche coautrice della sceneggiatura: \"Leoni al sole\" (1961), \"Parigi o cara\" (1962) e \"Scusi, facciamo l'amore?\" (1967).\nFranca Valeri \u00e8 colonna portante del variet\u00e0 televisivo dagli anni sessanta, spesso diretta da Antonello Falqui in trasmissioni come \"Le divine\" (1959), \"Studio Uno\" (1966) e \"Sabato sera\" (1967), gli ultimi due condotti da Mina e diretti da Antonello Falqui.\nLe pellicole che la vedono protagonista sono poche e per la maggior parte scritte da lei e dirette da Caprioli. In \"Parigi o cara\" al personaggio di Delia Nesti \u00e8 affidato il ruolo di reggere da sola l'intera costruzione del film, circondato da personaggi tutti di secondo piano.\nFranca Valeri inoltre non si \u00e8 dedicata molto al doppiaggio, tuttavia \u00e8 rimasto un suo doppiaggio dell'attrice francese Simone Signoret nel film \"Confetti al pepe\" del 1963.\nDurante gli anni sessanta, Franca Valeri pubblica una serie di dischi nei quali vengono registrati i suoi personaggi femminili. La serie di dischi viene pubblicata dalla casa discografica EMI - La voce del padrone. Nascono cos\u00ec gli album \"Le donne di Franca Valeri\" (1962, con lo stesso titolo verr\u00e0 pubblicato anche un EP 7\" contenente un brano inedito rispetto all'album), \"Una serata con Franca Valeri\" (1965) e \"La signora Cecioni e le altre\" (1968). Negli album ogni traccia racchiude un breve monologo dei personaggi pi\u00f9 celebri e conosciuti di Franca Valeri, attraverso la radio e la televisione. Al successo televisivo si deve infatti l'album \"La signora Cecioni e le altre\" del 1968, che dedica tutta la prima facciata al personaggio della signora Cecioni, una romana popolana sempre al telefono con \"mamm\u00e0\", divenuta celebre grazie alle trasmissioni, dirette da Antonello Falqui, \"Studio Uno\" (1966) e \"Sabato sera\" (1967).\nAnni settanta.\nLe ultime apparizioni cinematografiche di Franca Valeri sono da posizionare tra gli anni settanta e gli anni ottanta, quando figura in alcune pellicole minori che fanno parte degli ultimi fuochi della commedia all'italiana, tra le tante: \"Basta guardarla\" di Luciano Salce (1970), \"Ettore lo fusto\" (1972), \"Ultimo tango a Zagarol\" (1973), \"La signora gioca bene a scopa?\" (1974).\nDurante gli anni settanta partecipa alla fertile stagione degli sceneggiati televisivi della Rai. Diviene molto amica di persone di teatro, come Nora Ricci, con la quale reciter\u00e0 negli sceneggiati Rai \"Nel mondo di Alice\" e \"S\u00ec, vendetta...\", entrambi del 1974, e Giuseppe Patroni Griffi. Nel 1974 scrive e interpreta la miniserie in quattro puntate \"S\u00ec, vendetta...\", diretta da Mario Ferrero. La vicenda \u00e8 una riflessione sul mondo degli anni settanta, sui cambiamenti avvenuti in seno alla societ\u00e0 italiana in conseguenza alla rivoluzione sessuale, vissuta attraverso gli occhi di una signora borghese e della di lei figlia hippy. Ogni episodio infatti affronta un argomento diverso (l'emancipazione dei ragazzi italiani, il femminismo, il rapporto della borghesia con le mode dei giovani, ecc.), attraverso personaggi femminili, in parte gi\u00e0 affrontati precedentemente da Franca Valeri nei suoi sketch: ad esempio l'episodio nel quale Sandra Mondaini interpreta la ricca signora che ha votato la sua esistenza alle stravaganze del mondo dell'arte, riecheggia il personaggio che della traccia \"La donna del mondo hippy\", presente nell'album \"La signora Cecioni e le altre\", del 1968, che vuole convincere il marito ad indossare abiti stravaganti per non sfigurare alla festa che lei sta organizzando. Sempre nel 1974 Franca Valeri prende parte allo sceneggiato \"Nel mondo di Alice\", diretto da Guido Stagnaro e interpretato da Milena Vukotic (Alice).\nIl 12 giugno 1978, su Rete2 viene mandato in onda lo speciale \"Bistecca, insalatina\", del programma di Claudio Barbati e Francesco Bortolini, \"Videosera\". Franca Valeri fa da conduttrice intervistando vari personaggi celebri sul tema dell'alimentazione e delle diete dimagranti. Tra gli altri vengono intervistati Agostina Belli, Margherita Boniver e Maurizio Costanzo.\nAnni ottanta e novanta.\nNel 1982 \u00e8 nuovamente in TV nel variet\u00e0 di Enzo Trapani \"Due di tutto\".\nDal 1989 fino al 1993 nell'ampio spazio all\u2019aperto del Museo della civilt\u00e0 romana, vengono organizzate e prodotte le stagioni \"Eurmuse\" dal regista Massimiliano Terzo in collaborazione con Franca Valeri, grande appassionata di opere liriche, e il direttore d'orchestra Maurizio Rinaldi; \"Eurmuse\" ebbe risonanza a livello internazionale. Durante questa manifestazione Franca Valeri cura la regia nelle opere: \"Il Barbiere di Siviglia\" di Gioachino Rossini e \"Rigoletto\" di Giuseppe Verdi.\nNel 1993, dopo un'assenza di circa un decennio, riappare sugli schermi televisivi partecipando alla trasmissione \"Magazine 3\", in onda su Raitre. Nel 1995 ritorna a recitare per la fiction, partecipando alla sit-com \"Norma e Felice\" accanto al comico Gino Bramieri (con cui aveva gi\u00e0 collaborato ai tempi di \"Felicita Colombo\", durante gli anni sessanta), a cui fanno seguito le due serie di \"Caro maestro\" (1996-1997), nelle quali interpretava il ruolo della bidella della scuola elementare nella quale era ambientato il telefilm.\nNel 1998 ritorna al variet\u00e0 partecipando a \"La posta del cuore\", in cui riporta in auge il personaggio della \"Sora Cecioni\". Nel 1999 interpreta a teatro \"Alcool\", commedia sulla decadenza dell'alta borghesia diretta da Adriana Asti.\nUltimi anni.\nOltre che attrice famosa \u00e8 autrice di commedie di successo, come \"Lina e il cavaliere\", \"Meno storie\", \"Tosca e altre due\" (portata anche sul grande schermo nel 2003) e \"Le Catacombe\".\nNel 2000 prende poi parte alle fiction \"Linda e il brigadiere\" e \"Come quando fuori piove\". A gennaio 2007 la trasmissione di Raiuno \"Tv7\" le dedica un approfondimento. Durante la lunga intervista, l'attrice racconta un aspetto inedito della sua vita: i suoi primi anni e la sua esperienza di componente di una famiglia ebraica durante le leggi razziali del 1938 e la seconda guerra mondiale. Il 25 settembre 2009 prende parte a una puntata del variet\u00e0 \"I migliori anni\" su Raiuno. Ospitata ed intervistata da Carlo Conti viene tributata dal pubblico con lunghi e calorosi applausi in ricordo della sua fulgida carriera.\nTorner\u00e0 al doppiaggio nel 2001 prestando la voce a uno dei personaggi principali del film d'animazione Disney \"Atlantis - L'impero perduto\", la Signora Wilhelmina Bertha Packard. Nel 2003 Franca Valeri collabora con il \"rapper\" Frankie hi-nrg mc, prestando la sua voce per i pezzi prologo ed epilogo dell'album \"Ero un autarchico\". Nel 2005 ha pubblicato \"Animali e altri attori\". Nel 2006 ha recitato in \"Les bonnes\" di Jean Genet.\nNel dicembre 2010 Franca Valeri pubblica il libro autobiografico \"Bugiarda no, reticente\", un racconto di un centinaio di pagine nel quale traccia i principali avvenimenti della sua esistenza, che l'hanno portata a intraprendere la carriera artistica come autodidatta. A gennaio 2011 l'attrice torna sul palco del Teatro Valle di Roma con due lavori: \"Non tutto \u00e8 risolto\" (commedia diretta da Giuseppe Marini, con Licia Maglietta, confermata anche nella stagione successiva), la nuova commedia di cui \u00e8 autrice e protagonista, e \"La vedova Socrate\", un testo liberamente ispirato a \"La morte di Socrate\" di D\u00fcrrenmatt che aveva debuttato nel 2003; vi far\u00e0 ritorno il 16 giugno durante l'occupazione. Nell'aprile dello stesso anno aveva gi\u00e0 sostenuto quella della Sala Arrigoni (ex Cinema Palazzo) nel quartiere di San Lorenzo, partecipandovi con un intervento insieme con Sabina Guzzanti.\nInsieme a Luciana Littizzetto scrive il libro \"L\u2019educazione delle fanciulle\" per poi essere ospite della seconda serata del Festival di Sanremo 2014, da lei condotto insieme a Fabio Fazio.\nMuore all'alba del 9 agosto 2020 nella sua casa di Roma, pochi giorni dopo aver festeggiato il suo 100\u00ba compleanno. La camera ardente \u00e8 stata allestita il 10 agosto presso il Teatro Argentina alla presenza di amici e colleghi dello spettacolo, mentre i funerali si sono celebrati in forma privata per volere della famiglia. In seguito la salma \u00e8 stata tumulata accanto al compagno nel Cimitero comunale di Trevignano Romano dove visse per molti anni della sua vita. Il 2 novembre 2020 il suo nome \u00e8 stato iscritto nel Famedio di Milano.\nVita privata.\nFranca Valeri fu sposata con Vittorio Caprioli, attore e regista, assieme al quale lavor\u00f2 in teatro e al cinema. I due si conobbero negli anni quaranta, e si sposarono a Ventimiglia il 16 gennaio 1960, nella chiesa di Sant'Agostino.\nSuccessivamente fu legata per dieci anni al direttore d'orchestra Maurizio Rinaldi, morto nel 1995, col quale diede vita al premio intitolato al baritono Mattia Battistini.\nFranca Valeri era la madre adottiva della cantante lirica Stefania Bonfadelli; lo rivel\u00f2 soltanto nel 2014 in un'intervista, dichiarando che la decisione risaliva a una decina di anni prima.\nFranca Valeri, pur non essendo figlia di madre ebrea, ha dichiarato di sentire molto e di essere orgogliosa della propria identit\u00e0 ebraica, rafforzata dalle leggi razziali e dalla persecuzione subita da bambina, e manifestata portando al collo una stella di David proveniente da Israele.\nFond\u00f2 l'\"Associazione Franca Valeri - Onlus pro assistenza animali abbandonati\", per contrastare il randagismo. Viveva a Trevignano Romano in una villa sul Lago di Bracciano, che ha donato al WWF.\nPersonaggi.\nFranca Valeri ebbe un repertorio classico di personaggi teatrali, poi radiofonici, cinematografici e televisivi, che rappresentarono una sorta di \"maschere\" che imperson\u00f2 spesso durante le sue rappresentazioni.\nIl suo talento e la lunghissima carriera la collocano tra gli artisti pi\u00f9 importanti dello spettacolo italiano. \nI principali personaggi di Franca Valeri furono:\nCitazioni e omaggi.\nI personaggi di Franca Valeri sono spesso stati oggetto di citazioni e omaggi da parte di altri artisti. Tra di essi:"}
{"id": "2820839", "revid": "1498232", "url": "https://it.wikipedia.org/wiki?curid=2820839", "title": "Canon EOS 550D", "text": "Canon EOS 550D \u00e8 una fotocamera reflex digitale (DSLR) presentata dalla Canon l'8 febbraio 2010 e disponibile dal marzo successivo.\nPer la sua fascia di prezzo il modello 550D pu\u00f2 essere considerato il successore del 500D; \u00e8 noto come EOS Kiss X4 nel mercato giapponese e EOS Rebel T2i negli USA."}
{"id": "2820840", "revid": "149485", "url": "https://it.wikipedia.org/wiki?curid=2820840", "title": "Blagovest Stoyanov", "text": ""}
{"id": "2820841", "revid": "599013", "url": "https://it.wikipedia.org/wiki?curid=2820841", "title": "T\u00e1borsk\u00e1", "text": ""}
{"id": "2820842", "revid": "62004", "url": "https://it.wikipedia.org/wiki?curid=2820842", "title": "Andrian Dushev", "text": ""}
{"id": "2820843", "revid": "149485", "url": "https://it.wikipedia.org/wiki?curid=2820843", "title": "Nikolay Bukhalov", "text": ""}
{"id": "2820844", "revid": "599013", "url": "https://it.wikipedia.org/wiki?curid=2820844", "title": "George Adams (cestista)", "text": ""}
{"id": "2820845", "revid": "599013", "url": "https://it.wikipedia.org/wiki?curid=2820845", "title": "Petar \u017dekov", "text": ""}
{"id": "2820846", "revid": "125076416", "url": "https://it.wikipedia.org/wiki?curid=2820846", "title": "Altay Spor Kul\u00fcb\u00fc", "text": "Altay Spor Kul\u00fcb\u00fc (conosciuto come Altay \u0130zmir) \u00e8 una societ\u00e0 polisportiva turca con sede nella citt\u00e0 di Smirne. La sua sezione calcistica milita nella S\u00fcper Lig, la massima divisione del campionato turco. \nPossiede anche le sezioni di pallacanestro, pallavolo, pallamano, taekwondo, calcio per amputati e tennis.\nNella propria bacheca il club bianconero vanta 2 Coppe di Turchia. Ha partecipato a 7 edizioni delle coppe europee.\nStoria.\nLa fondazione del club risale al 1914. Nel 1923 un gruppo di componenti della societ\u00e0 si scinde, andando a creare l'Alt\u0131nordu; nel 1925 da un'altra costola dell'Altay nasce il G\u00f6ztepe. Nel 1937 l'Alt\u0131nordu Spor Kul\u00fcb\u00fc si fonde con Altay e Bucaspor e forma l\"'\u00dc\u00e7okspor\", attivo con questa denominazione fino al 1939.\nPrima dell'istituzione del campionato turco (avvenuta nel 1959), l'Altay vince 15 titoli della regione di Smirne.\nRosa 2021-2022.\n\"Aggiornata al 15 gennaio 2022.\""}
{"id": "2820849", "revid": "729019", "url": "https://it.wikipedia.org/wiki?curid=2820849", "title": "Simon Mason", "text": "Biografia.\nSimon Mason \u00e8 nato a Wirral, centro del Merseyside non lontano da Liverpool, da genitori irlandesi.\nMilitante nel Liverpool St. Helen's, bench\u00e9 inglese opt\u00f2 per rappresentare la Federazione irlandese, per la cui Nazionale esord\u00ec nel corso del Cinque Nazioni 1996 contro il (2 trasformazioni e due piazzati, 10 punti); furono solo 3 gli incontri internazionali per l'Irlanda, tutti nel 1996, con 42 punti (12 piazzati e 3 trasformazioni).\nAl Richmond nel 1997 in English Premiership, l'anno seguente si trasfer\u00ec in Irlanda del Nord, all'Ulster, con cui vinse nel 1998-99 la Heineken Cup, poi spese una stagione a Parigi allo Stade fran\u00e7ais.\nNel 2001 fu ingaggiato in Italia dal Benetton Treviso: con il club biancoverde vinse due titoli italiani, nel 2003 e nel 2004: in entrambi i tornei fu anche il miglior realizzatore del campionato con, rispettivamente, 323 e 322 punti; con il club trevigiano marc\u00f2 complessivamente 867 punti.\nTornato in Inghilterra milit\u00f2, come giocatore-allenatore, nell'Orrell (Wigan) e, nel finale di carriera, nel Caldy (Merseyside), in cui disput\u00f2 il suo ultimo incontro nell'aprile 2008 a seguito della frattura a una gamba, quando aveva comunque gi\u00e0 annunciato il suo ritiro; tornato all'insegnamento a tempo pieno al St Anselm College di Liverpool, \u00e8 anche direttore sportivo della squadra di rugby dello stesso istituto."}
{"id": "2820856", "revid": "121251684", "url": "https://it.wikipedia.org/wiki?curid=2820856", "title": "Funghi mucillaginosi", "text": "I funghi mucillaginosi sono organismi unicellulari Acrasiomiceti (Acrasiomycota quindi cellulari) o Mixomiceti (Myxomycota quindi plasmodiali, cio\u00e8 se le riserve alimentari a loro disposizione si riducono, i mixomiceti sono in grado, durante una fase del loro ciclo vitale, di aggregarsi in un'unica massa citoplasmatica, detta plasmodio eliminando le membrane cellulari divisorie; pertanto, il plasmodio risulta una cellula plurinucleare che arriva a contenere pi\u00f9 di 100 000 nuclei). Essi sono un gruppo di organismi che vengono classificati tra i protisti a causa della loro somiglianza con le amebe. Sono organismi eucarioti eterotrofi che per gran parte del loro ciclo vitale si trovano sotto forma di plasmodio, un unico protoplasma plurinucleato non delimitato da pareti rigide. Si nutrono di materiale organico in decomposizione: batteri, lieviti e particelle organiche. Sono detti \"mucillaginosi\" perch\u00e9 formano ammassi di consistenza gelatinosa. Vivono nel terreno umido dove si nutrono di foglie morte o su tronchi di alberi in putrefazione, dove \u00e8 abbastanza facile osservarli in quanto risaltano per i colori caldi, quali rosso e giallo-arancio.\nHanno un ciclo vitale aplodiplonte: la generazione diploide \u00e8 costituita dal plasmodio plurinucleato, mentre la generazione aploide \u00e8 costituita da cellule singole.\nNel momento della riproduzione sessuale il plasmodio forma uno o pi\u00f9 corpi fruttiferi (sporocarpi con pareti spesso incrostate di calcare) nei quali la meiosi porta alla formazione di meiospore. In condizioni favorevoli le meiospore germinano, formando singole cellule aploidi, di due tipi tra loro interconvertibili: mixamebe o mixomonadi (prive di flagelli), e planociti o mixoflagellate (dotate di due flagelli di diversa lunghezza). Mixamebe e planociti possono fondersi, dando origine ad un amebozigote che pu\u00f2 dividersi per endomitosi o fondersi con altri amebozigoti per formare il plasmodio.\nIl plasmodio pu\u00f2, in condizioni avverse, formare uno sclerozio per resistere al periodo di stress, per poi ritornare ad una normale funzionalit\u00e0 una volta che le condizioni ritornino favorevoli."}
{"id": "2820860", "revid": "287204", "url": "https://it.wikipedia.org/wiki?curid=2820860", "title": "Laudomia Forteguerri", "text": "Biografia.\nLaudomia nacque da Alessandro Forteguerri e Virginia Pecci e fu battezzata il 3 giugno 1515. Sposata a Giulio Colombini, ebbe tre figli: Olimpia nel 1535, Antonia nel 1537 e Alessandro nel 1539.\nIl letterato Alessandro Piccolomini, che la corteggi\u00f2 per anni, le dedic\u00f2 nel 1539 il dialogo \"La Raffaella\", nel quale rappresenta gli amori di Aspasio con Margherita, una donna infelicemente sposata. Nel 1540 le dedic\u00f2 due operette scientifiche, \"De la sfera del mondo\" e \"De le stelle fisse\", per venire incontro, sostiene, agli interessi danteschi di Laudomia, mentre dedicato al figlioletto Alessandro, a cui aveva fatto da padrino, \u00e8 il trattato \"De la institutione di tutta la vita de l'huomo nato nobile\", pubblicato a Venezia nel 1542.\nAnche Marcantonio Piccolomini, uno dei fondatori dell'\u00abAccademia degli Intronati\u00bb, la rese protagonista del suo dialogo \"Il Sodo Intronato\", del 1538, mentre Benedetto Varchi in un sonetto e Bernardo Tasso nell\"Amadigi\" ne lodarono la grande bellezza. Quando poi Laudomia, rimasta vedova nel 1542, si rispos\u00f2 nel 1544 con un Petruccio Petrucci, Alessandro Piccolomini sosterr\u00e0, in versi inevitabilmente petrarcheschi, che la Forteguerri avrebbe mancato al suo giuramento d'amore eterno:\nLa Forteguerri scrisse anche poesie, nella forma del sonetto petrarchesco. Ne furono pubblicati sei, uno dedicato alla poetessa Alda Torella Lunata e gli altri cinque alla principessa Margherita d'Austria, figlia naturale di Carlo V, conosciuta a Siena nel 1535. Uno di questi\nfu pubblicamente lodato nel 1541 da Alessandro Piccolomini all'Accademia degli Infiammati.\nRecentemente si \u00e8 infine accettato di prendere in considerazione la notizia, tramandata da diversi suoi contemporanei, che quello tra Forteguerri e Margherita d'Austria fosse un legame d'amore: \nDonna indipendente e decisa, la Forteguerri prese parte attiva alla difesa di Siena durante l'assedio della citt\u00e0 condotto nel 1555 dagli spagnoli e dai fiorentini di Cosimo de' Medici, organizzando un gruppo di donne nella costruzione di fortificazioni.\nL'episodio, narrato per la prima volta dal comandante francese Blaise de Monluc, alleato dei Senesi, fu poi ripreso, consolidando la fama della Forteguerri di donna di grande bellezza cos\u00ec come di grande coraggio. Vi \u00e8 chi pens\u00f2 che ella morisse durante l'assedio, e dunque nel 1555, ma la circostanza, oltre a non avere altri riscontri, sembra essere smentita dalla dedica a lei fatta nel 1556 di un sonetto dal letterato Giuseppe Betussi, che la descrive ancora vivente in una Siena che aveva ormai perduto la propria indipendenza."}
{"id": "2820863", "revid": "86757", "url": "https://it.wikipedia.org/wiki?curid=2820863", "title": "Pneumocystis carinii", "text": ""}
{"id": "2820868", "revid": "2048388", "url": "https://it.wikipedia.org/wiki?curid=2820868", "title": "Atypus lannaianus", "text": "Atypus lannaianus \u00e8 un ragno appartenente al genere \"Atypus\" della famiglia Atypidae.\nIl nome deriva dal greco , \u00e0lfa-, con valore di negazione della parola seguente, e , \"typos\", cio\u00e8 \"forma, immagine, tipo\", ad indicarne la forma atipica a causa della sproporzione dei cheliceri e delle filiere.\nIl nome proprio deriva dal Regno di Lanna, nella Thailandia settentrionale, e dal suffisso aggettivale latino \"-i\u00e0nus\", che viene aggiunto a nomi mitologici o di persona.\nComportamento.\nCome tutti i ragni del genere \"Atypus\", anche questa specie vive in un tubo setoso parallelo al terreno, per una ventina di centimetri circa seppellito e per altri 8 centimetri fuoriuscente. Il ragno resta in agguato sul fondo del tubo: quando una preda passa sulla parte esterna, le vibrazioni della tela setosa allertano il ragno che scatta e la trafigge, per poi rompere la sua stessa tela, portarsi la preda nella parte interna e cibarsene..\nDistribuzione.\nRinvenuta nella provincia di Chiang Mai, della Thailandia settentrionale, al confine con la Birmania."}
{"id": "2820869", "revid": "2116934", "url": "https://it.wikipedia.org/wiki?curid=2820869", "title": "Professional Bull Riders", "text": "I Professional Bull Riders (acronimo in lingua inglese PBR) \u00e8 la principale associazione di rodeo su tori, si ritrova a Pueblo stato del Colorado, Stati Uniti d'America.\nAssociazione.\nNe fanno parte pi\u00f9 di 800 cowboy appartenenti a diversi stati (USA, Canada, Brasile, Australia e Messico), i loro spettacoli vengono trasmessi in vari canali come Versus, Fox Sports e NBC Sports\nStoria.\nFondata nel 1992, il mandato di Randy Bernard come amministratore delegato dur\u00f2 dal 1995 all'inizio del 2010. "}
{"id": "2820870", "revid": "729019", "url": "https://it.wikipedia.org/wiki?curid=2820870", "title": "Stazione di Maerne di Martellago", "text": "La stazione di Maerne di Martellago si trova tra le stazioni di Spinea e quella di Salzano-Robegano della linea Trento-Venezia.\nStrutture e impianti.\nLa stazione \u00e8 dotata di due binari; non \u00e8 dotata n\u00e9 di biglietteria n\u00e9 di sala d'attesa. \u00c8 impresenziata.\nIl 26 febbraio 2011 \u00e8 avvenuta l'inaugurazione della stazione ristrutturata secondo i parametri dell'SFMR (banchine rialzate, pensiline, parcheggio di scambio, accessibilit\u00e0 per i portatori di handicap).\nIl gestore RFI SpA la classifica come \"silver\", cio\u00e8 come impianto medio per servizi metropolitani-regionali.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le regioni interessate."}
{"id": "2820880", "revid": "188323", "url": "https://it.wikipedia.org/wiki?curid=2820880", "title": "Protesi del seno", "text": ""}
{"id": "2820882", "revid": "196159", "url": "https://it.wikipedia.org/wiki?curid=2820882", "title": "Tanesini", "text": ""}
{"id": "2820888", "revid": "2519", "url": "https://it.wikipedia.org/wiki?curid=2820888", "title": "Parco nazionale di Gorongosa", "text": "Il parco nazionale di Gorongosa (in : \"Parque Nacional da Gorongosa\") \u00e8 un'area naturale protetta del Mozambico centrale che occupa una superficie di 4,000 km\u00b2. La protezione dell'area \u00e8 iniziata a partire dal 1920, e dal 1988 \u00e8 co-gestito da Carr Foundation e dal Government of Mozambique. Il parco prende il nome dall'altopiano della Serra da Gorongosa."}
{"id": "2820889", "revid": "729019", "url": "https://it.wikipedia.org/wiki?curid=2820889", "title": "Stazione di Salzano-Robegano", "text": "La stazione di Salzano-Robegano \u00e8 una fermata ferroviaria situata al Km 11+316 della linea Trento-Venezia tra le stazioni di Maerne di Martellago e Noale-Scorz\u00e8.\nSi trova all'interno del territorio comunale di Salzano.\nIl gestore RFI SpA la classifica come \"silver\", cio\u00e8 come impianto medio per servizi metropolitani-regionali.\nStoria.\n\u00c8 stata ristrutturata nel primo decennio degli anni 2000, e ammodernata, nell'ambito del progetto del Sistema Ferroviario Metropolitano Regionale della regione Veneto.\nStrutture e impianti.\nLa stazione \u00e8 composta da un fabbricato viaggiatori che presenta una sala d'aspetto con all'interno la biglietteria self-service.\nIl piazzale \u00e8 composto da un binario con banchina rialzata, in modo da favorire l'accesso ai treni all'utenza, parzialmente coperto da una pensilina.\nLa stazione \u00e8 accessibile ai portatori di handicap.\nMovimento.\nLa stazione \u00e8 servita da treni regionali con cadenza di 30 minuti dal luned\u00ec al venerd\u00ec e cadenza oraria sabato e domenica, in servizio tra Venezia Santa Lucia e Bassano del Grappa tutti effettuati da Trenitalia, con elettrotreni ETR 343, 360, 340.\nServizi.\nLa stazione dispone di:"}
{"id": "2820892", "revid": "84184", "url": "https://it.wikipedia.org/wiki?curid=2820892", "title": "Maximum Ride - Salvare il mondo ed altri sport estremi", "text": "Maximum Ride - Salvare il mondo e altri sport estremi (\"Maximum Ride: Saving the World and Other Extreme Sports\") \u00e8 un romanzo di fantascienza per giovani adulti del 2007 da James Patterson. Costituisce il terzo capitolo della serie \"Maximum Ride\", pubblicata a partire dal 2005.\nDella serie fanno parte \"L'esperimento Angel. Maximum Ride\", \"Maximum Ride - La scuola \u00e8 finita\", \"Maximum Ride - Il volo finale\", \"Max - A Maximum Ride Novel\" e infine, ultimo libro della seconda trilogia, pubblicato negli Stati Uniti il 15 marzo 2010, \"Fang - A Maximum Ride novel\".\n\u00c8 stato tradotto in italiano nel 2008 per la Editrice Nord.\nTrama.\nIl libro inizia con i sei ragazzi alla guida di un furgoncino in viaggio verso Dallas, in fuga dagli Eliminatori. In citt\u00e0 vengono per\u00f2 riconosciuti. Su insistenza di Angel, si erano infatti recati allo stadio per vedere un match di football, ma sono costretti nuovamente a scappare. Trovano quindi rifugio in una cava di pietra nei pressi di un canyon, dove vengono informati dalla \"Voce\" che tutti gli Eliminatori sono stati soppressi. Appresa la notizia, lo stormo decide di dividersi per trovare un luogo stabile in cui vivere: Fang e Max andranno a cercare una casa sicura, mentre Iggy, Gazzy, Nudge, Angel e Total rimarranno l\u00ec ad aspettarli. Max e Fang si trovano spesso in discussione su quest'idea, ma durante una sosta si baciano, cambiando cos\u00ec per sempre le relazioni tra i due.\nIntanto gli altri ragazzi vengono attaccati da un gruppo di robot dotati di ali, chiamati \"\"Tipi Volanti\", che fortunatamente riescono a sconfiggere. Max e Fang arrivano a casa della dottoressa Martinez, comparsa nel primo episodio, che li aiuta nuovamente: durante la loro permanenza da lei, la dottoressa estrae il chip che Max aveva nel braccio, del quale si credeva essere causa della Voce e del fatto che gli Eliminatori sempre li individuassero. Gli altri, rimasti al canyon, vengono per\u00f2 attaccati nuovamente dai \"Tipi Volanti\"\", questa volta molto pi\u00f9 numerosi, e, a causa dell'inferiorit\u00e0 numerica vengono catturati.\nIl ritrovamento di una foto di Gazzy da piccolo, nell'appartamento della dottoressa, induce dei sospetti nei ragazzi, che partono per tornare al canyon, ma, arrivati al rifugio, trovano i segni della battaglia, per cui decidono di partire alla volta della temuta Scuola per salvare i propri compagni. Tuttavia vengono a loro volta fatti prigionieri.\nAl loro risveglio si ritrovano legati a letto; Jeb si rende conto che non \u00e8 mai stato in quel luogo. Nello stesso edificio i ragazzi ritrovano Ari, il figlio di Jeb, divenuto un Eliminatore e tenuto in vita solo perch\u00e9 prossimo alla morte, il quale mostra verso di loro un certo riguardo, e, insieme ad Angel, che fino a quel momento aveva solo finto di aiutare i Camici Bianchi, li aiuta a fuggire.\nAri rimane con il gruppo, ma Fang e i ragazzi mal sopportando la sua presenza, per cui decidono di staccarsi dal resto del gruppo e formarne un altro capeggiato dallo stesso Fang. A questo punto Max rimane insieme ad Ari, Angel, Nudge e Total e, su suggerimento della Voce, decidono di partire per l'Europa imbarcandosi su un aereo di linea.Giungono in Inghilterra, dove individuano nella sede della ditta Itex un covo di eliminatori, ma decidono di non attaccarla, proseguendo il loro viaggio verso la Germania, sede del quartier generale della suddetta multinazionale. L\u00ec cadono in trappola, vengono catturati, ma riescono a mandare un messaggio a Fang e agli altri in America. Scoprono che in questa sede, all'interno di un castello, vengono tenuti rinchiusi diverse centinaia di mutanti. Qui Max dovr\u00e0 affrontare anche il suo doppio io, Max II, una specie di suo alter ego malvagio.\nIl mini stormo incontra la direttrice che rivela a Max di essere sua madre. Dopo questo Max inizia a rimuginare su tutto ci\u00f2 che le \u00e8 accaduto ultimamente, cercando di non pensare alle parole della direttrice; mentre \u00e8 impegnata nei suoi pensieri, nella loro cella arriva Jeb di nascosto alle guardie e le rivela che sua madre non \u00e8 la direttrice, bens\u00ec la dottoressa Martinez e che lui \u00e8 suo padre. Inoltre questa occasione Max capisce che lui \u00e8 la Voce. Le notizie sconvolgono Max che non ha nemmeno la possibilit\u00e0 di pensare, dato che la Direttrice cerca di metterla alla prova facendola combattere contro Omega, un mutante considerato il migliore in assoluto, frutto di anni di ricerche.\nIntanto in America Fang, Iggy e Gazzy dopo aver provato a divulgare la loro storia, senza successo, trovano il modo di partire nascondendosi su un aereo cargo, ma vengono scoperti dai Tipi Volanti che vengono poi distrutti grazie a uno stratagemma di Fang.\nIn Germania, intanto, durante il duello tra Max e Omega, i mutanti nel cortile, che assistevano allo scontro iniziano a combattere tra loro e contro i \"tipi volanti\", sobillati da Angel. La confusione aumenta quando dall'esterno dell'edificio iniziano a piovere sassi lanciati da ragazzi che avevano appreso della Itex dal blog di Fang.\nDurante lo scontro Max affronta e sconfigge Omega, grazie ad un consiglio di Jeb. Ari muore in cortile a causa delle sue mutazioni nel mezzo della battaglia. Mentre la polizia accorre sul luogo e i ragazzi entrano nel cortile cosparso di corpi, Max e Nudge prelevano la direttrice portandola di peso in cielo.\nMax la minaccia per scoprire se Jeb aveva detto la verit\u00e0 su sua madre, e, ottenute delle risposte affermative la riportano a terra e scappano via. Dopo un altro viaggio in aereo si riuniscono al resto del gruppo e insieme si recano dalla vera madre di Max, dove trovano anche Jeb. La dottoressa Martinez li ospita fino a quando non decidono di ripartire per tornare alla loro missione di salvare il mondo.\nPersonaggi.\nNel corso della saga i diversi personaggi acquisiranno altri poteri e si evolveranno anche dal punto di vista psicologico-caratteriale."}
{"id": "2820897", "revid": "110157", "url": "https://it.wikipedia.org/wiki?curid=2820897", "title": "Shred (Unix)", "text": "shred \u00e8 un comando Unix che permette di cancellare i file sovrascrivendo ripetutamente i blocchi del disco su cui era stato salvato, in modo da rendere pi\u00f9 difficile il ripristino dei dati cancellati anche con indagini hardware approfondite.\n shred [OPZIONE]... FILE...\nArgomenti\n -f, --force se necessario cambia i permessi per permettere la scrittura\n -n, --iterations=N sovrascrive N volte invece che le 3 predefinite\n --random-source=FILE prende i byte casuali da FILE\n -s, --size=N distrugge solo N byte (sono accettati suffissi come K, M e G)\n -u, --remove tronca e rimuove il file dopo la sovrascrittura\n -v, --verbose indica il progresso\n -x, --exact non arrotonda le dimensioni del file fino all'intero blocco (predefinito per i file non regolari)\n -z, --zero aggiunge una sovrascrittura finale con zeri per nascondere la distruzione\n --help mostra questo aiuto ed esce\n --version stampa le informazioni sulla versione ed esce\nSe file \u00e8 -, distrugge lo standard output.\nEsempio:\n shred -vuzn 25 *.*\nElimina i file solo se \u00e8 specificato\u2014remove (-u).\n\u00c8 consigliabile non farlo perch\u00e9 \u00e8 normale operare su file di dispositivi come /dev/hda, che normalmente non devono essere rimossi.\nQuando si opera su file regolari, la maggior parte delle persone usano l'opzione\u2014remove.\nATTENZIONE:\nSi ricordi che shred si basa su un'importante supposizione, cio\u00e8 che il file system sovrascriva i dati dove stanno. Questo \u00e8 il metodo tradizionale, ma molti file system moderni non soddisfano questa assunzione. Questi sono esempi di file system su cui shred non ha effetto o non \u00e8 garantito che sia efficace:\nNel caso di file system Ext3, il precedente disclaimer si applica (e shred ha cos\u00ec un'efficacia limitata) solo nel modo data=journal, che effettua il journaling dei dati dei file in aggiunta ai soli metadata. In entrambi i modi data=ordered (predefinito) e data=writeback, shred lavora come al solito.\nI modi di journaling di Ext3 possono essere cambiati aggiungendo l'opzione data=qualcosa alle opzioni di mount per un particolare file system nel file /etc/fstab, come documentato nella pagina del manuale di mount.\nInoltre, i backup dei file system e i mirror remoti possono contenere copie del file impossibili da rimuovere e che permetterebbero di recuperare un file distrutto."}
{"id": "2820898", "revid": "767487", "url": "https://it.wikipedia.org/wiki?curid=2820898", "title": "Provincia di Ilo", "text": "La provincia di Ilo \u00e8 una provincia del Per\u00f9, situata nella regione di Moquegua.\nGeografia antropica.\nSuddivisioni amministrative.\n\u00c8 divisa in tre distretti:"}
{"id": "2820900", "revid": "21981", "url": "https://it.wikipedia.org/wiki?curid=2820900", "title": "BA 10", "text": ""}
{"id": "2820901", "revid": "1573940", "url": "https://it.wikipedia.org/wiki?curid=2820901", "title": "Chiesa di Sant'Andrea Catabarbara", "text": "La chiesa di Sant'Andrea Catabarbara \u00e8 una chiesa scomparsa di Roma, situata dove oggi \u00e8 il Seminario pontificio di studi orientali in via Napoleone III, nel rione Esquilino.\nEssa fu la prima chiesa devozionale dedicata ad Andrea apostolo nel territorio urbano di Roma. La sua nascita \u00e8 dovuta probabilmente alla donazione di un'aula appartenente alla \"domus\" di Giunio Annio Basso, console del 331, da parte del generale goto Valila, di cui si ricorda una dedica nel catino absidale la cui lettura \u00e8 per\u00f2 incerta. La chiesa \u00e8 quindi il frutto della trasformazione di ambienti di tipo civile in luogo di culto, per volont\u00e0 di papa Simplicio, nella seconda met\u00e0 del V secolo. A causa della vicinanza con la basilica di Santa Maria Maggiore, venne costruito un monastero con funzioni di servizio per la basilica stessa.\nLa chiesa di sant'Andrea viene ricordata con l'appellativo di \"Catabarbara\", o \"Cata Barbara Patricia\", a partire dall'VIII secolo.\nL'aula con la sua ricca decorazione \u00e8 ora perduta a seguito della demolizione avvenuta nel 1930 per la costruzione del Seminario Pontificio di Studi Orientali in Via Napoleone III. Parti di essa vennero inglobate nella Chiesa di Sant'Antonio Abate all'Esquilino"}
{"id": "2820902", "revid": "21981", "url": "https://it.wikipedia.org/wiki?curid=2820902", "title": "GAZ 67", "text": ""}
{"id": "2820904", "revid": "21981", "url": "https://it.wikipedia.org/wiki?curid=2820904", "title": "BA 64", "text": ""}
{"id": "2820906", "revid": "21981", "url": "https://it.wikipedia.org/wiki?curid=2820906", "title": "M992 (usi speciali)", "text": ""}
{"id": "2820907", "revid": "21981", "url": "https://it.wikipedia.org/wiki?curid=2820907", "title": "M993 (usi speciali)", "text": ""}
{"id": "2820910", "revid": "729019", "url": "https://it.wikipedia.org/wiki?curid=2820910", "title": "Stazione di Resana", "text": "La stazione di Resana \u00e8 una stazione ferroviaria posta sulla linea Trento-Venezia. Serve il centro abitato di Resana.\nStrutture e impianti.\nLa stazione \u00e8 gestita da Rete Ferroviaria Italiana e dispone di un fabbricato viaggiatori con sala d'aspetto.\nMovimento.\nLa stazione \u00e8 servita da treni regionali a cadenza oraria in servizio tra Venezia Santa Lucia e Bassano del Grappa, effettuati da Sistemi Territoriali. Il servizio \u00e8 sospeso nei giorni festivi."}
{"id": "2820928", "revid": "287204", "url": "https://it.wikipedia.org/wiki?curid=2820928", "title": "Sureyya Ayhan", "text": ""}
{"id": "2820930", "revid": "1185701", "url": "https://it.wikipedia.org/wiki?curid=2820930", "title": "J\u00e9r\u00e9my Roy", "text": "Carriera.\nPassa professionista nell'agosto 2003 con la fdjeux.com, squadra diretta da Marc Madiot. Solo una settimana prima aveva ottenuto il secondo posto nella prova in linea Under-23 ai campionati europei su strada di Atene.\nNonostante nei primi anni non riesca a cogliere successi, si fa apprezzare all'interno della squadra per le sue ottime qualit\u00e0 di gregario, ma anche per i numerosi piazzamenti che coglie: su tutti il secondo posto nella diciannovesima tappa del Tour de France 2008 quando, dopo una fuga a due, \u00e8 battuto allo sprint da Sylvain Chavanel.\nNel 2009 ottiene la sua prima vittoria da \"pro\", vincendo la quinta tappa della Parigi-Nizza. Nelle stagioni seguenti si aggiudica anche il Tro-Bro L\u00e9on 2010 e il Grand Prix d'Ouverture La Marseillaise 2011, oltre al Premio della combattivit\u00e0 al Tour de France 2011."}
{"id": "2820932", "revid": "117238209", "url": "https://it.wikipedia.org/wiki?curid=2820932", "title": "Top Channel", "text": "Top Channel \u00e8 un canale televisivo privato albanese disponibile in Albania a livello nazionale. \u00c8 la rete ammiraglia del gruppo Top Media (il principale operatore mediatico privato in Albania). Fu fondato il 30 luglio 2001 da Dritan Hoxha.\nIl canale \u00e8 visibile anche in digitale terrestre (Digitalb Tokesor) e sul satellite (Digitalb Satelitor) a pagamento.\nTop Channel trasmette l'edizione ufficiale del Grande Fratello (Big Brother) in Albania. Trasmette inoltre la versione albanese di Striscia la notizia (Fiks Fare).\n\u00c8 ricca di programmi di intrattenimento come: Top Story (simile a \"Matrix\" / \"Porta a Porta\" trasmessa in prima serata), Top Show (talk show stile \"Maurizio Costanzo Show\" trasmessa in seconda serata), Portokalli (cabaret stile \"Zelig\" e \"Colorado\" trasmesso in prima serata), E Diell (programma di intrattenimento stile \"Domenica In\" / \"Domenica 5\" condotto da un noto presentatore albanese), \"Pasdite ne Top Channel\" (programma di intrattenimento stile \"La Vita In Diretta\" / \"Pomeriggio 5\"), Tjetri! (la versione albanese di \"Avanti un Altro!\" trasmessa nel preserale), 100 Milione (la versione albanese di The Money Drop trasmessa in prima serata), The Voice of Albania (la versione albanese di The Voice trasmessa in prima serata), Master Chef Albania (la versione albanese di Master Chef trasmessa in prima serata)."}
{"id": "2820942", "revid": "43204", "url": "https://it.wikipedia.org/wiki?curid=2820942", "title": "Altay SK", "text": ""}
{"id": "2820944", "revid": "43204", "url": "https://it.wikipedia.org/wiki?curid=2820944", "title": "Altay Spor", "text": ""}
{"id": "2820945", "revid": "599013", "url": "https://it.wikipedia.org/wiki?curid=2820945", "title": "Texas Motor Speedway", "text": "il Texas Motor Speedway di Fort Worth, stato del Texas, Stati Uniti d'America \u00e8 un circuito automobilistico utilizzato dalla Champ Car, confluita in seguito nella IndyCar Series, e dalla NASCAR dal 1997. Il costo totale della costruzione fu di 250 milioni di dollari.\nStoria.\nBruton Smith, il proprietario della NASCAR del tempo, annunci\u00f2 nel novembre 1994 la sua intenzione di costruire un circuito vicino a Fort Worth. I lavori iniziarono il 18 agosto 1995, mentre venne inaugurata il 29 febbraio 1996.\nDopo aver sistemato una questione riguardante il nome del circuito (inizialmente si chiamava Texas International Raceway), la prima gara ufficiale si svolse il 5 aprile 1997, la Samsung Mobile 500."}
{"id": "2820949", "revid": "133557", "url": "https://it.wikipedia.org/wiki?curid=2820949", "title": "Io so che un giorno", "text": "Io so che un giorno (1966) \u00e8 il primo LP di Ivan Della Mea, pubblicato dall'etichetta discografica I dischi del sole.\nIl disco.\nSecondo Anzelmo, Bellavita, Facchinotti, l'album \u00e8 stato un precursore, insieme a Tutti morimmo a stento di Fabrizio De Andr\u00e9, della tendenza importata da oltralpe di trasformare il 33 giri da mero contenitore di brani a \"luogo di narrazione e di contenuto\", raccogliendo canzoni legate da un filo conduttore.\nIo so che un giorno.\nIl brano \u00e8 stato scritto quando Della Mea aveva 23 anni, e venne utilizzato ancor prima della pubblicazione in alcuni spettacoli teatrali-musicali.\nRicordano Luciana Castellina e Massimo Serafini che il brano, in particolar modo, la strofa finale, veniva spesso cantato negli anni '60 durante i cortei per il Vietnam.\nSecondo Alessandro Portelli, il brano \u00e8 \"la pi\u00f9 acuta e poetica denuncia... del nuovo mondo che avanzava, che ti comprava il cervello in cambio di una lavatrice, che trattava per matto chi cercava altre libert\u00e0... e che mascherava tutto sotto una coltre di bianco elettrodomestico e manicomiale.\"\nIl brano venne anche proposto a Gianni Morandi da Nanni Ricordi. \u00c8 stato interpretato dal vivo da Paolo Ciarchi ed \u00e8 stato inciso, con testo leggermente modificato, da Giovanna Marini nell'album Controcanale 70."}
{"id": "2820951", "revid": "30271907", "url": "https://it.wikipedia.org/wiki?curid=2820951", "title": "De consolatione Philosophiae", "text": ""}
{"id": "2820953", "revid": "1305772", "url": "https://it.wikipedia.org/wiki?curid=2820953", "title": "Young Money Entertainment", "text": "Young Money Entertainment \u00e8 una casa discografica fondata dal rapper statunitense Lil Wayne. L'etichetta \u00e8 un marchio Cash Money Records ed \u00e8 distribuito dalla Universal Records.\nNell'ottobre del 2007, Lil Wayne ha dichiarato in un'intervista con \"Vibe\" di essersi dimesso dalla carica di presidente dell'etichetta, passando la presidenza a Cortez Bryant. Dal 2009, invece, la carica appartiene a Mack Maine.\nNel 2009 \u00e8 stato pubblicato \"We Are Young Money\", primo album prodotto da tutti gli artisti sotto contratto con l'etichetta discografica. Nel 2013 \u00e8 stato pubblicato \"Rich Gang\", e l'anno successivo \"Rise Of An Empire\"."}
{"id": "2820964", "revid": "199909", "url": "https://it.wikipedia.org/wiki?curid=2820964", "title": "Distretto di Ilo", "text": "Il distretto di Ilo \u00e8 uno dei tre distretti della provincia di Ilo, in Per\u00f9. Si trova nella regione di Moquegua e si estende su una superficie di 295,6 chilometri quadrati.\nHa per capitale la citt\u00e0 di Ilo."}
{"id": "2820965", "revid": "767487", "url": "https://it.wikipedia.org/wiki?curid=2820965", "title": "Il rosso \u00e8 diventato giallo", "text": "Il rosso \u00e8 diventato giallo (1969) \u00e8 il secondo LP di Ivan Della Mea, pubblicato da I dischi dello zodiaco."}
{"id": "2820966", "revid": "1123126", "url": "https://it.wikipedia.org/wiki?curid=2820966", "title": "Bandiera del Sahara Occidentale", "text": ""}
{"id": "2820973", "revid": "767487", "url": "https://it.wikipedia.org/wiki?curid=2820973", "title": "Se qualcuno ti fa morto", "text": "Se qualcuno ti fa morto (1972) \u00e8 il terzo LP di Ivan Della Mea, pubblicato da I dischi del sole."}
{"id": "2820976", "revid": "293633", "url": "https://it.wikipedia.org/wiki?curid=2820976", "title": "Great Trek", "text": ""}
{"id": "2820982", "revid": "21880", "url": "https://it.wikipedia.org/wiki?curid=2820982", "title": "Serapias gregaria", "text": ""}
{"id": "2820983", "revid": "21880", "url": "https://it.wikipedia.org/wiki?curid=2820983", "title": "Serapias elsae", "text": ""}
{"id": "2820986", "revid": "721282", "url": "https://it.wikipedia.org/wiki?curid=2820986", "title": "100% (programma televisivo)", "text": "100% \u00e8 stato un quiz televisivo italiano trasmesso su LA7 nella stagione 2001\u20132002 nella fascia dell'access prime time, inizialmente alle 20 e in seguito alle 20.30. Era condotto da Gigio D'Ambrosio, la cui presenza tuttavia era soltanto come voce fuori campo.\nLa trasmissione.\nPrimo quiz della televisione italiana il cui conduttore non compariva sul teleschermo ma poneva le domande utili per la gara parlando fuori campo, il programma aveva come suo punto di forza il fuoco di fila di domande che venivano proposte ai tre concorrenti, i quali dovevano dare la risposta corretta in un tempo massimo di tre secondi. Autori delle domande erano Fabio Di Gioia, Federico Ferrazza e Barbara Di Dio.\nEra la versione italiana dell'omonimo format originale inglese, prodotto dalla Reg Grundy Organisation (poi diventata Pearson Television) e trasmesso sull'emittente Channel 5 dal 1997 al 2001.\nSvolgimento.\nIn ogni puntata di \"100%\" erano presenti tre concorrenti, ciascuna con una postazione (il campione in carica veniva posto sempre nella centrale), e con i tre pulsanti principali (A, B, C). Il gioco era suddiviso in tre manches.\nPrima manche.\nVenivano ufficialmente poste dal conduttore quaranta domande di cultura generale, che le quali erano con tre opzioni di risposta (A, B, C) per le prime trenta, mentre le ultime dieci con le sole risposte \"vero o falso\". I tre concorrenti dovevano rispondere correttamente entro tre secondi premendo uno dei tre pulsanti, mentre in caso di risposta esatta, ricevevano dei punti espressi in percentuale. Alla fine, il concorrente che aveva il punteggio pi\u00f9 basso viene eliminato dal gioco.\nSeconda manche.\nEssa era uguale alla prima, ma con solo i due concorrenti rimasti. Anche in codesta veniva eliminato il concorrente che, finite le domande, aveva il punteggio pi\u00f9 basso e l'altro prendeva parte alla manche finale. Successivamente venne introdotta una variante, in base alla quale nessuno di loro veniva eliminato ed entrambi ci prendevano comunque parte. Infine, sempre nella medesima variante quello con il punteggio pi\u00f9 alto riceveva il \"jolly\" da usare nella suddetta manche, altrimenti in caso di parit\u00e0 si andava per il suo ottenimento allo spareggio, dove chi per primo rispondeva ad una singola domanda se lo aggiudicava.\nManche finale (100%).\nIn quest'ultima manche, valido per la messa in palio del jackpot (variabile ad ogni puntata), le risposte alle dieci domande in cento secondi di tempo venivano date oralmente anzich\u00e9 premendo uno dei pulsanti. Come per la seconda manche anch'essa sub\u00ec una variante, e per entrambe il concorrente campione tornava di diritto a giocare nella puntata successiva:"}
{"id": "2820990", "revid": "446353", "url": "https://it.wikipedia.org/wiki?curid=2820990", "title": "Classe Majestic (portaerei)", "text": "La classe Majestic \u00e8 stata una classe di sei portaerei leggere costruite per la Royal Navy britannica ma che servirono con la Royal Australian Navy, la Royal Canadian Navy e la Indian Navy.\nProgetto.\nLa classe Majestic venne concepita come una versione modificata della precedente classe Colossus, con alcuni miglioramenti nella progettazione del ponte di volo e della funzionalit\u00e0 interna. Il disegno dello scafo era praticamente uguale ed entrambe le classi venivano considerate come sottoclassi del progetto varato nel 1942 per una portaerei leggera. Era previsto che le unit\u00e0 di questa classe servissero durante la seconda guerra mondiale venendo radiate subito dopo la fine delle ostilit\u00e0 o comunque tre anni dopo l'entrata in servizio.\nVennero ordinate in tutto sei unit\u00e0: \"Hercules\", \"Leviathan\", \"Magnificent\", \"Majestic\", \"Powerful\" e \"Terrible\" per sostituire le ultime sei navi della classe Colossus, mai costruite.\nCostruzione e acquisizioni.\nLa costruzione delle navi inizi\u00f2 tra il 1942 ed il 1945 e le unit\u00e0 vennero varate nel corso dei due anni successivi ma, in seguito alla fine del conflitto l'Ammiragliato ordin\u00f2 la sospensione di molte costruzioni navali tra cui tutte le navi della classe.\nLa \"Majestic\" e la \"Terrible\" vennero acquistate dalla Royal Australian Navy nel giugno 1947 al costo di 2,75 milioni di sterline australiane, pi\u00f9 il costo di rifornimenti, carburante e munizioni. Visto che la \"Terrible\" era quasi completata non vennero apportate modifiche di alcun tipo al progetto ed entr\u00f2 in servizio il 16 dicembre 1948 come HMAS \"Sydney\". La \"Majestic\", i cui lavori si trovavano ad uno stadio pi\u00f9 arretrato, venne modificata con l'aggiunta delle pi\u00f9 recenti tecnologie tra cui il ponte di volo inclinato, catapulta a vapore e sistema di atterraggio ottico. La nave entr\u00f2 in servizio come HMAS \"Melbourne\" il 28 ottobre 1955.\nLa Royal Canadian Navy acquist\u00f2 la \"Magnificent\", unica nave della classe a mantenere il nome originario, subito dopo la guerra. L'unit\u00e0 entr\u00f2 in servizio il 7 aprile 1948. Nel 1952 il Canada acquist\u00f2 anche la \"Powerful\" che venne modificata in maniera simile alla \"Majestic\" ed entr\u00f2 in servizio come HMCS \"Bonaventure\" il 17 gennaio 1957, rimpiazzando la \"sorella\" entrata in servizio dieci anni prima.\nAnche la \"Hercules\" venne ammodernata seguendo il progetto della \"Majestic\" e venne venduta alla Marina militare indiana nel 1957, entrando in servizio come INS \"Vikrant\" nel 1961.\nLa \"Leviathan\" fu l'unica nave della classe a non essere completata. Nel 1968 le caldaie vennero rimosse e usate per rimpiazzare quelle distrutte da un incendio della ARA \"Veinticinco de Mayo\", una portaerei classe Colossus acquistata dalla Armada de la Rep\u00fablica Argentina, la nave venne demolita senza essere mai entrata in servizio."}
{"id": "2820994", "revid": "2056951", "url": "https://it.wikipedia.org/wiki?curid=2820994", "title": "Base rubata", "text": "La base rubata (\"stolen base\" in lingua inglese), nel baseball, \u00e8 l'azione di gioco con cui un corridore (generalmente partendo mentre il lanciatore sta iniziando a lanciare verso casa base) avanza con successo alla base successiva, senza l'aiuto di una battuta, di un out, di un errore, di una scelta della difesa, di una palla mancata, di un lancio pazzo o di un balk.\nNelle statistiche viene abbreviata in SB.\nAttribuzione.\nNell'accreditare una base rubata al corridore, il classificatore ufficiale applica la regola 10.07 e deve giudicare se il corridore \u00e8 effettivamente avanzato per una base rubata, oppure a causa di un'indifferenza della squadra in difesa.\nRecord.\nMajor League Baseball.\nIl record assoluto di basi rubate in carriera nella Major League Baseball (MLB) \u00e8 detenuto da Rickey Henderson con 1406.\nIl record di basi rubate in una sola stagione appartiene a Hugh Nicol con 138, ottenute nella stagione 1887 nelle file dei Cincinnati Red Stockings.\nCampionato italiano.\nIl record assoluto di basi rubate in carriera nel campionato italiano di baseball \u00e8 detenuto da David Rigoli con 354.\nIl record di basi rubate in una singola stagione appartiene a Dario Rossi con 43, ottenute nella stagione 1966 nelle file del Pirelli Milano."}
{"id": "2820996", "revid": "1305772", "url": "https://it.wikipedia.org/wiki?curid=2820996", "title": "Denov", "text": "Denov o Denau (russo \u0414\u0435\u043d\u043e\u0432 o \u0414\u0435\u043d\u0430\u0443) \u00e8 il capoluogo del distretto di Denov nella regione di Surxondaryo. Si trova non lontano dal confine con il Tagikistan. Aveva nel 1991 una popolazione stimata di 49.300 e il calcolo per il 2010 \u00e8 di 97.196 abitanti. Nella zona ci sono vaste coltivazioni di cotone."}
{"id": "2821007", "revid": "1543377", "url": "https://it.wikipedia.org/wiki?curid=2821007", "title": "Gary Lawrence Francione", "text": "Insieme alla collega Anna E. Charlton, ha portato avanti il Rutgers Animal Rights Law Clinic, il primo corso sui diritti animali in una universit\u00e0 di giurisprudenza. Attualmente Francione \u00e8 professore di legge e filosofia alla Rutgers School of Law-Newark, dove tiene corsi, insieme alla professoressa Charlton, su diritti umani e diritti animali e un seminario su diritti animali e legge.\nIl suo lavoro nel campo dei diritti animali \u00e8 incentrato su tre aspetti fondamentali: lo status di propriet\u00e0 degli animali, la differenza tra abolizionismo e protezionismo e una teoria dei diritti animali basata unicamente sulla condizione di esseri senzienti degli animali e non su altre caratteristiche cognitive. La sua teoria dei diritti animali differisce significativamente da quella di Peter Singer e da quella di Tom Regan.\nBiografia.\nGary L. Francione ha conseguito il bachelor in filosofia all'University of Rochester, dove si \u00e8 aggiudicato la borsa di studio Phi Beta Kappa O'Hearn, che gli ha consentito di continuare gli studi di filosofia nel Regno Unito. Ha ottenuto un M.A. in filosofia e un J.D. all'University of Virginia, dove \u00e8 stato redattore del \"Virginia Law Review\". Dopo la laurea ha assistito i giudici Albert Tate Jr., della corte d'appello per il quinto circuito degli Stati Uniti, e Sandra Day O'Connor, della corte suprema degli Stati Uniti.\nDopo aver esercitato presso lo studio legale Cravath, Swaine &amp; Moore di New York, nel 1984 ha iniziato a collaborare con la University of Pennsylvania Law School, dove nel 1987 ha ricevuto un posto di ruolo. Nel 1989 si trasferisce alla Rutgers School of Law Newark, e dal 1990 al 2000, insieme alla collega Anna E. Charlton, ha portato avanti il Rutgers Animal Rights Law Clinic, il primo corso sui diritti animali in una universit\u00e0 di giurisprudenza.\nAttualmente Francione \u00e8 professore di legge e filosofia alla Rutgers School of Law-Newark, dove tiene corsi, insieme alla professoressa Charlton, su diritti umani e diritti animali e un seminario su diritti animali e legge. Francione ha tenuto conferenze su diritti animali e legge negli Stati Uniti, in Canada e in Europa ed \u00e8 stato ospite di numerosi programmi radio e show televisivi. \u00c8 inoltre autore di diversi saggi e articoli su diritti animali e legge. Ha scritto anche articoli su copyright, legge sui brevetti e legge e scienza.\nTeoria dei diritti animali.\nLo status di propriet\u00e0 degli animali.\nNel suo libro \"Animals, Property, and the Law\" (1995) Francione argomenta che, poich\u00e9 gli animali sono propriet\u00e0 degli esseri umani, le leggi che dovrebbero garantire un loro trattamento \u201cumano\u201d e proibire l'inflizione di \u201cinutili\u201d sofferenze non forniscono in realt\u00e0 alcun livello significativo di protezione degli interessi dell'animale. Per la maggior parte, queste leggi richiedono solamente che gli animali ricevano un livello di protezione tale che non impedisca che vengano utilizzati come propriet\u00e0 umana: agli animali viene riconosciuto un valore solamente in quanto beni economici e i loro interessi sono privi di qualsiasi rilevanza morale. Come risultato, nonostante la presenza di leggi che dovrebbero proteggere gli animali, noi umani \u2013 afferma Francione \u2013 continuiamo a trattare gli animali in modi che sarebbero considerati forme di tortura se fossero impiegati su esseri umani. Francione sostiene che potremmo anche fornire una maggiore protezione agli animali pur se questi continuassero a essere considerati una nostra propriet\u00e0 ma che, tuttavia, forze legali, sociali ed economiche si oppongono fortemente ad un riconoscimento degli interessi degli animali a meno che ci\u00f2 non comporti un beneficio economico per gli esseri umani. Pertanto \u2013 conclude Francione \u2013 gli animali non umani necessitano di un solo diritto: quello di non essere considerati come una nostra propriet\u00e0.\nLa differenza tra abolizionismo e protezionismo.\nIn \"Rain Without Thunder: The Ideology of the Animal Rights Movement\" (1996), Francione argomenta che vi sono significative differenze teoretiche e pratiche tra il sostegno dei diritti animali, che richiede l'abolizione dello sfruttamento degli animali, e l'animalismo protezionista, che cerca di regolamentare lo sfruttamento degli animali rendendolo pi\u00f9 \"umano\". Francione ritiene che la differenza teoretica tra i due approcci sia evidente: secondo la posizione abolizionista, l'essere umano non pu\u00f2 giustificare il proprio uso degli animali non umani, indipendentemente dall'\u201dumanit\u00e0\u201d del trattamento; secondo la posizione protezionista, invece, l'uso degli animali non umani \u00e8 ammissibile e giustificabile e ci\u00f2 che \u00e8 rilevante \u00e8 solo la questione del trattamento. Va notato che per Francione nel concetto di sfruttamento degli animali rientra anche l\u2019addomesticamento.\nFrancione definisce come \"nuovi protezionisti\" coloro che dichiarano di appoggiare i diritti animali ma che sostengono regolamenti di tipo protezionista come strategia principale per raggiungere, in un percorso incrementale, il riconoscimento del valore intrinseco degli animali non umani. Egli sostiene che non vi siano evidenze a supporto della ragionevolezza di questa posizione, poich\u00e9 non solo le regolamentazioni raramente vanno oltre il trattare gli animali come meri beni economici con un valore puramente estrinseco, ma anche perch\u00e9 la percezione che le norme assicurino un trattamento \"umano\" agli animali conforta e rassicura il pubblico riguardo al proprio consumo di prodotti animali, verosimilmente favorendo in tal modo il perpetuarsi e l'incremento dello sfruttamento degli animali e il permanere del loro status di propriet\u00e0 umana.\nUn principio centrale della filosofia di Francione \u00e8 l'individuazione del veganismo quale principale forma di cambiamento incrementale nell'impostazione abolizionista. Secondo Francione, inoltre, il movimento per i diritti animali rappresenta la logica estensione del movimento pacifista e pertanto dovrebbe abbracciare un approccio non-violento. Egli ritiene che un movimento vegano-abolizionista sia realmente radicale e che la violenza non sia di aiuto al suo progresso. Francione accoglie i principi del Giainismo, e in particolare la dottrina giainista dell'ahimsa o non-violenza, collegandola al veganismo e ai diritti animali. \u00c8 questa fiducia nella non-violenza a renderlo scettico verso l'azione diretta: Francione crede che il riconoscimento dei diritti animali possa e debba essere raggiunto solamente attraverso iniziative non-violente.\nLa rilevanza dell'essere senzienti.\nNel suo libro \"Introduction to Animal Rights: Your Child or the Dog?\" (2000), Francione sostiene che una teoria dell'abolizione non dovrebbe richiedere che gli animali abbiano altre caratteristiche cognitive oltre a quella di essere senzienti per poter essere considerati a pieno titolo membri della comunit\u00e0 morale, in base al diritto fondamentale e pre-legale di non essere considerati propriet\u00e0 degli esseri umani. Egli rifiuta la posizione secondo cui gli animali, per essere riconosciuti detentori del diritto a non essere usati come risorse umane, debbano possedere caratteristiche cognitive simili a quelle umane, quali autocoscienza, abilit\u00e0 linguistiche o autonomia delle preferenze. Nel pensiero di Francione il riconoscimento dei diritti agli animali origina dal principio di uguale considerazione, poich\u00e9 \u2013 egli afferma \u2013 se gli animali sono considerati propriet\u00e0, i loro interessi non potranno mai ricevere una considerazione paritaria. \nIn questa sua tesi, Francione identifica quella che definisce \u00abla nostra schizofrenia morale\u00bb quando abbiamo a che fare con gli animali non umani. Da una parte, affermiamo di preoccuparci seriamente degli interessi degli animali: Francione si riferisce in particolare al fatto che molti di noi vivono con compagni non umani che consideriamo membri delle nostre famiglie, e della cui personalit\u00e0 (ovvero dello status di esseri con valore intrinseco morale) non abbiamo alcun dubbio. Dall'altra parte, per\u00f2, poich\u00e9 gli animali sono considerati propriet\u00e0, essi rimangono cose senza altro valore oltre quello che noi umani decidiamo loro di attribuire e i cui interessi proteggiamo solamente quando ci\u00f2 fornisce un beneficio \u2013 solitamente economico \u2013 per farlo. Secondo Francione, se gli animali hanno rilevanza morale e non sono semplici cose, allora semplicemente non possiamo trattarli come propriet\u00e0.\nFrancione e il movimento per i diritti animali.\nLa posizione di Francione differisce significativamente da quella di Peter Singer, autore di \"Liberazione animale\". Singer, filosofo utilitarista, rifiuta i diritti morali come un problema generale e considera l'essere senzienti una caratteristica sufficiente per essere riconosciuti detentori di uno status morale. Nella teoria di Singer, dal punto di vista degli animali non \u00e8 rilevante che essi vengano usati o uccisi per scopi umani, ma \u00e8 rilevante solo il trattamento che ricevono durante l'uso e l'uccisione: per Singer, dunque, l'uso di animali in s\u00e9 non costituisce un problema morale. Nella visione di Francione, invece, il fatto che un essere sia senziente significa necessariamente che esso sia in possesso dell'interesse nel continuare la propria esistenza, e viene rifiutata l'idea che gli animali siano dotati solo dell'interesse nel come vengono usati ma non nel non essere usati.\nL'approccio di Francione differisce anche da quello di Tom Regan, autore di \"I diritti animali\". Regan propone una teoria abolizionista, ma circoscritta a quegli animali che possiedono caratteristiche cognitive che vanno oltre il solo essere senzienti. Inoltre, anche se Regan sostiene che non vi sia un modo accettabile di distinguere umani e animali in modo tale da trattare i secondi esclusivamente come mezzo per i fini dei primi, ritiene tuttavia che la morte rappresenti un danno di maggiore gravit\u00e0 per gli umani rispetto ai non umani. Secondo Francione, nonostante Regan si distanzi dalla posizione di Singer, questo aspetto della sua teoria sarebbe spiacevolmente simile all'idea singeriana secondo cui la morte non rappresenti in s\u00e9 un danno per la maggior parte dei non umani. Se Regan avesse ragione, tra umani e non umani ci sarebbe allora una distinzione qualitativa che potrebbe essere usata anche per differenziarli per fini morali. Francione ritiene che in questo, Regan, come Singer, si sbagli. Egli afferma che noi possiamo non riuscire a comprendere cosa significhi la morte per un non umano, ma che questo sia un problema che riguarda i nostri limiti epistemologici. La nostra incapacit\u00e0 di capire il significato della morte per i non umani non implica che un non umano senziente sia privo dell'interesse nel continuare la propria esistenza.\nLe teoria di Francione sui diritti animali, e in particolare la sua visione sull'animalismo protezionista, \u00e8 criticata da alcune parti del movimento per la difesa degli animali, che sostengono che il protezionismo fornisca un contributo significativo alla tutela degli interessi degli animali. Inoltre, all'interno del movimento protezionista per gli animali, molti ritengono che certi animali, come i delfini e le grandi scimmie, debbano ricevere una maggiore protezione in ragione della loro somiglianza cognitiva con gli esseri umani, una posizione che Francione, parlando a proposito del progetto Grande Scimmia, ha fermamente rifiutato:"}
{"id": "2821015", "revid": "1543377", "url": "https://it.wikipedia.org/wiki?curid=2821015", "title": "Bj\u00f6rn Kuipers", "text": "Carriera.\nFiglio di un arbitro, \u00e8 proprietario della catena olandese di supermercati \"C1000\". \nDopo la classica trafila nelle serie minori, per la stagione 2004-05 viene promosso in Eredivisie e vi esordisce nel 2005 dirigendo le prime tre partite nel massimo campionato olandese. Le buone prestazioni gli consentono di mettersi subito in mostra, tanto che l'attesa per diventare internazionale \u00e8 veramente breve: riceve infatti la nomina dalla FIFA il 1\u00ba gennaio 2006.\nAnche in campo internazionale l'arbitro olandese parte subito lanciatissimo: la prima esperienza importante \u00e8 l'Europeo Under 17 del 2006, nel quale dirige tre partite, tra cui spicca la finale tra Repubblica Ceca e Russia. Nel luglio 2007 dirige per la prima volta una partita della Champions League, incontro valido per il primo turno preliminare, tra i montenegrini del e i lituani del Kaunas. Nel corso dello stesso anno, fa il suo esordio da internazionale nel campo delle nazionali maggiori: il 17 ottobre dirige infatti l'amichevole tra Austria e Costa d'Avorio.\nIl 2008 \u00e8 probabilmente per Kuipers l'anno della definitiva consacrazione: comincia ad ottenere importanti designazioni in quella che era la Coppa UEFA (poi divenuta Europa League). In quella edizione dirige infatti l'andata del primo turno tra e Benfica, una partita della fase a gironi, un sedicesimo e un ottavo di finale. In seguito, nel giugno del 2009 \u00e8 presente al Campionato europeo di calcio Under-21 2009: anche qui ottiene la designazione per la finale, nell'occasione disputatasi tra Germania e Inghilterra, terminata 4-0. In questo periodo inoltre viene promosso nella categoria Elite dell'organico arbitrale UEFA, la pi\u00f9 importante.\nDirige alcune partite valide per le qualificazioni al campionato mondiale di calcio 2010 in Sudafrica. A partire dalla Champions League 2009-2010, inizia ad essere stabilmente designato nella massima competizione: in questa edizione ha diretto infatti, oltre a un turno preliminare, anche quattro partite della fase a gironi e l'andata di un ottavo di finale, tra e . Nel dicembre 2010 viene selezionato per la coppa del mondo per club FIFA, dove gli viene assegnata una delle due semifinali.\nNell'aprile del 2011 dirige per la prima volta una semifinale di Europa League, nell'occasione la partita di andata tra i portoghesi del Porto e gli spagnoli del Villarreal.\nNell'agosto 2011 l'UEFA lo designa per la Supercoppa tra e disputatasi allo stadio Louis II di Monte Carlo. Nel novembre 2011 \u00e8 designato per dirigere una delle partite di ritorno degli spareggi per l'accesso a Euro2012. Gli viene assegnato il match tra Irlanda e Estonia. Nel dicembre 2011 viene selezionato ufficialmente per gli Europei di calcio del 2012 in Polonia ed Ucraina.\nNell'aprile 2012 viene inserito dalla FIFA in una lista di 52 arbitri preselezionati per i Mondiali 2014. Agli Europei in Ucraina e Polonia dirige due partite della fase a gironi: Irlanda-Croazia e Ucraina-Francia, dopodich\u00e9 viene mandato a casa, assieme ad altri tre colleghi dalla commissione UEFA, prima della fase ad eliminazione diretta.\nNell'aprile 2013 viene designato per la prima volta in carriera per una semifinale di Champions League: nell'occasione dirige la partita di andata tra e . Poco dopo, ottiene la designazione per la finale dell'edizione 2012-13 dell'Europa League. Il 15 maggio 2013 dirige cos\u00ec la sfida tra Benfica e Chelsea presso l'Amsterdam ArenA. Si tratta della sua quarta finale a livello internazionale, dopo le tre gi\u00e0 citate (Europei Under 17 2006, Europei Under 21 2009, Supercoppa UEFA 2011). Nel giugno del 2013 viene selezionato dalla FIFA per prendere parte alla Confederations Cup in Brasile. Nell'occasione viene dapprima designato per una partita della fase a gironi, e poi riceve l'onore di dirigere la finalissima tra Brasile e Spagna, disputatasi 30 giugno 2013 nello Stadio Maracan\u00e3 di Rio de Janeiro. Cos\u00ec, nel giro di circa un mese riceve la seconda finale di fila dopo quella di Europa League del maggio precedente. Nel novembre 2013 viene designato dalla commissione arbitrale FIFA per dirigere il ritorno di Croazia-Islanda, uno degli spareggi UEFA per l'accesso ai mondiali di Brasile 2014.\nIl 15 gennaio 2014 viene selezionato ufficialmente per i Mondiali 2014 in Brasile. Il 7 maggio 2014 l'UEFA comunica la sua designazione per la finale della Champions League 2013-2014, in programma il 24 maggio 2014 presso l'Est\u00e1dio da Luz di Lisbona, tra Real Madrid ed Atl\u00e9tico Madrid. Con tale designazione, l'olandese entra nella cerchia ristretta dei pochi arbitri, uno di essi \u00e8 lo svizzero Massimo Busacca, ad aver diretto tutte e tre le finali delle maggiori competizioni europee per club: Europa League, Champions League e Supercoppa UEFA. Il 12 giugno 2014, in occasione dei Mondiali 2014, viene designato dalla FIFA per dirigere la partita del girone D tra Italia e Inghilterra. Gli assistenti sono i connazionali Sander Van Roekel ed Erwin Zeistra, il quarto uomo \u00e8 il guatemalteco Walter Lopez. In seguito, sempre per la fase a gironi, dirige un'altra sfida, tutta europea tra Svizzera-Francia. Il 28 giugno infine viene designato per gli ottavi di finale, per la gara tra Colombia e Uruguay. Il 7 luglio 2014 termina la sua esperienza in Brasile, essendo tra gli arbitri mandati a casa a seguito del taglio effettuato dopo i quarti di finale e prima delle ultime quattro gare.\nNel novembre 2015 viene designato dalla commissione arbitrale UEFA per dirigere il ritorno del play off di qualificazione ad Euro 2016 tra l'Irlanda e la Bosnia - Erzegovina. Il 15 dicembre 2015 viene ufficialmente selezionato per gli europei del 2016 in Francia. In questa manifestazione viene designato per dirigere due gare della fase a gironi, e successivamente un quarto di finale, tra i padroni di casa della Francia e l'Islanda.\nNell'aprile 2017 viene resa nota dalla FIFA la sua convocazione al Mondiale Under 20, in programma tra maggio e giugno 2017 in Corea del Sud. \nIl 9 maggio 2017 dirige la semifinale di ritorno di Champions League tra Juventus e Monaco. \nAl Mondiale Under 2020, l'11 giugno 2017 dirige a Suwon la finalissima tra il Venezuela e l'Inghilterra. Nel novembre 2017 \u00e8 designato dalla FIFA per dirigere un play off UEFA valido per l'accesso ai mondiali di Russia 2018, nello specifico la gara di ritorno tra Grecia e Croazia.\nIl 29 marzo 2018 viene selezionato ufficialmente dalla FIFA per i mondiali di Russia 2018. \nIl 25 aprile 2018 \u00e8 chiamato ad arbitrare il match Real Madrid-Bayern Monaco, semifinale di andata di Champions League.\nIl 7 maggio 2018 l'UEFA comunica la sua designazione ad arbitro della finale di Europa League 2017-2018, giocata il 16 maggio 2018 presso il Parc Olympique Lyonnais di Lione tra Olympique Marsiglia e Atletico Madrid. Per l'olandese, si \u00e8 trattata dunque della seconda in carriera, dopo quella del 2013.\nAi mondiali di Russia, dirige due gare della fase a gironi, un ottavo di finale e un quarto di finale. Successivamente viene designato come quarto ufficiale per la finale, diretta dall'argentino N\u00e9stor Pitana.\nTra il 2019 ed il 2021 dirige altre tre semifinali di Champions League, portandosi a sei semifinali della massima competizione europea dirette in carriera.\nIl 21 aprile 2021, a 48 anni, viene selezionato ufficialmente dalla UEFA per il , originariamente previsto per l'anno precedente ma posticipato a causa della pandemia di COVID-19: si tratta del terzo torneo europeo al quale partecipa. Arbitra due gare della fase a gironi e un quarto di finale. L'11 luglio dirige la finale della competizione tra Italia e Inghilterra, vinta dagli azzurri ai tiri di rigore. Verr\u00e0 poi premiato come miglior arbitro del torneo. \nPochi giorni pi\u00f9 tardi, il 7 agosto, arbitra Ajax-PSV, finale della Supercoppa d'Olanda, la sua ultima presenza in carriera. Vanta 313 partite nella massima serie olandese e pi\u00f9 di 100 partite internazionali. \nCon un patrimonio stimato in 12,4 milioni era ritenuto l\u2019arbitro pi\u00f9 ricco del mondo."}
{"id": "2821017", "revid": "339392", "url": "https://it.wikipedia.org/wiki?curid=2821017", "title": "Regione di Timbuktu", "text": ""}
{"id": "2821018", "revid": "287204", "url": "https://it.wikipedia.org/wiki?curid=2821018", "title": "Bjorn Kuipers", "text": ""}
{"id": "2821031", "revid": "241217", "url": "https://it.wikipedia.org/wiki?curid=2821031", "title": "Go kyo", "text": ""}
{"id": "2821038", "revid": "122321255", "url": "https://it.wikipedia.org/wiki?curid=2821038", "title": "Giorgio Lab\u00f2", "text": "Biografia.\nNacque a Modena dall'architetto Mario Lab\u00f2 e da Enrica Morpurgo, ebrea. Questa origine mista che lo accumunava al suo compagno Mario Fiorentini contribuir\u00e0 non poco a saldare la loro amicizia. Visse a Genova dove il padre nacque e lavor\u00f2 come architetto. Si iscrisse alla facolt\u00e0 di architettura presso il Politecnico di Milano ma dovette interrompere gli studi allo scoppio della Seconda guerra mondiale, per arruolarsi nel Genio minatori dove arriv\u00f2 al grado di sergente.\nDopo l'armistizio dell'8 settembre 1943 entr\u00f2 a far parte della resistenza con il nome di battaglia di Lamberto, nei partigiani della zona di Poggio Mirteto. A novembre dello stesso anno entr\u00f2 a far parte dei Gruppi di Azione Patriottica di Roma dove mise a frutto le conoscenze acquisite nel campo degli esplosivi. Partecip\u00f2 a numerosi sabotaggi e con mezzi di fortuna allest\u00ec e gest\u00ec insieme a Gianfranco Mattei una santabarbara clandestina in Via Giulia 25 bis, in casa di Gino Mangiavacchi, a Roma, dove per quattro mesi riuscirono a produrre ordigni esplosivi via via sempre pi\u00f9 sofisticati.\nIl 1\u00ba febbraio 1944, tradito da Giovanni Amidei, venne catturato dalle SS tedesche, arrestato e tradotto nelle carceri di Via Tasso, per 18 giorni venne tenuto strettamente legato mani e piedi nella cella numero 31. Nonostante la tortura, che gli port\u00f2 gli arti alla gangrena, negli interrogatori che sub\u00ec non rivel\u00f2 mai nulla.\nIl compagno di lotta e di prigionia Antonello Trombadori scriver\u00e0:\nIl 7 marzo 1944, impossibilitato a scrivere, dett\u00f2 una lettera al cappellano in cui comunic\u00f2 la sua morte al professor Giulio Carlo Argan, fu poi condotto a Forte Bravetta dove, trascinato a braccia per la sua condizione fisica, venne fucilato da un plotone della Polizia dell'Africa Italiana, senza aver subito alcun processo, insieme ad Antonio Bussi, Concetto Fioravanti, Vincenzo Gentile, Paul Lauffer, Francesco Lipartiti, Antonio Nardi, Mario Negelli, Augusto Pasini, Guido Rattoppatore.\nGli fu conferita la Medaglia d'oro al valor militare alla memoria. Successivamente viene ricordato anche con una pietra d'inciampo posta il 7 marzo 2013 a Genova, all'altezza del civico 1 di via Roma."}
{"id": "2821039", "revid": "116944", "url": "https://it.wikipedia.org/wiki?curid=2821039", "title": "Certosa di Santo Stefano", "text": ""}
{"id": "2821041", "revid": "116944", "url": "https://it.wikipedia.org/wiki?curid=2821041", "title": "Eremo di Santa Maria", "text": ""}
{"id": "2821052", "revid": "116944", "url": "https://it.wikipedia.org/wiki?curid=2821052", "title": "Certosa dei Santi Stefano e Bruno", "text": ""}
{"id": "2821062", "revid": "1543377", "url": "https://it.wikipedia.org/wiki?curid=2821062", "title": "Pajala", "text": "Pajala \u00e8 una cittadina (\"t\u00e4tort\") della Svezia settentrionale, situata nella contea di Norrbotten; \u00e8 il capoluogo amministrativo della municipalit\u00e0 omonima.\nStoria.\nA met\u00e0 del XIX secolo, Lars Levi L\u00e6stadius viveva e lavorava nella municipalit\u00e0 di Pajala; pi\u00f9 precisamente, il suo luogo di residenza era Kengis. Nel 1869 la sua casa, la tomba e l'intera chiesa di Kengis vennero trasferiti a Pajala.\nLa citt\u00e0 venne erroneamente bombardata dall'aviazione sovietica durante la Guerra d'inverno finnico-russa, nella primavera del 1940. Sette aerei sganciarono un totale di 134 bombe, una combinazione di esplosivo e bombe incendiarie. L'attacco aereo caus\u00f2 la distruzione di sei edifici e gravi danni alle linee telefoniche e alle strade. Non si registrarono perdite umane, sebbene due persone rimasero leggermente ferite. Successivamente, gli ufficiali sovietici ispezionarono i danni e l'Unione Sovietica risarc\u00ec la cittadina."}
{"id": "2821065", "revid": "287204", "url": "https://it.wikipedia.org/wiki?curid=2821065", "title": "Haparanda", "text": "Haparanda (in finlandese \"Haaparanta\") \u00e8 una cittadina (\"t\u00e4tort\") della Svezia settentrionale, situata nella contea di Norrbotten; \u00e8 il capoluogo amministrativo della municipalit\u00e0 omonima.\nInsieme al centro abitato finlandese di Tornio costituisce un singolo centro urbano transfrontaliero."}
{"id": "2821068", "revid": "80339", "url": "https://it.wikipedia.org/wiki?curid=2821068", "title": "Haaparanta", "text": ""}
{"id": "2821071", "revid": "729019", "url": "https://it.wikipedia.org/wiki?curid=2821071", "title": "Volodymyr Bileka", "text": "Carriera.\nBuon velocista, tra i dilettanti coglie alcuni piazzamenti in corse di un giorno, tra cui un secondo posto alla Paris-Roubaix Espoirs nel 2001. Passa tra i professionisti nel 2002 nella Landbouwkrediet, per trasferirsi quindi alla Discovery Channel, seguendo sempre il connazionale Jaroslav Popovy\u010d. La squadra statunitense si dissolve alla fine della stagione 2007, e lui firma, sempre con Popovy\u010d, per la Silence-Lotto.\nTuttavia nel maggio 2008 Bileka presenta le proprie dimissioni alla squadra, adducendo motivi personali. La situazione viene chiarita solo al termine della stagione, con l'annuncio della positivit\u00e0 del ciclista all'EPO in seguito a un controllo antidoping e la sua conseguente squalifica per due anni.\nScaduta la squalifica nel giugno del 2010, firma per la squadra ucraina Amore &amp; Vita-Conad diretta da Ivano Fanini. Nel 2012 gareggia per il team turco Konya Torku \u015eeker Spor; durante la stagione viene per\u00f2 trovato positivo alla pseudoefedrina e squalificato per quattro anni, a partire dal 24 maggio 2012 e fino al 1\u00ba luglio 2016. Nel corso della carriera non ha mai colto successi di rilievo, segnalandosi tuttavia per piazzamenti di rilievo tra cui un terzo posto nella sesta tappa del Giro d'Italia 2005."}
{"id": "2821075", "revid": "287204", "url": "https://it.wikipedia.org/wiki?curid=2821075", "title": "Fudbalski Klub Bor", "text": "Il Fudbalski Klub Bor (serbo: \"\u0424\u041a \u0411\u043e\u0440\") \u00e8 una squadra di calcio di Bor, in Serbia, militante nel campionato di quarta divisione serba \"Pomoravsko-Timo\u010dka Zona\".\nStoria.\nIl club \u00e8 stato fondato nel 1919; il periodo di maggior fulgore della squadra si \u00e8 verificato tra il 1967 ed il 1975; in questo periodo il club ha preso parte a 6 edizioni del massimo campionato jugoslavo, raggiungendo come miglior piazzamento il 13\u00ba posto del 1968-69; ha raggiunto la finale della Coppa di Jugoslavia nella stagione 1967-68 come club di seconda divisione: pur perdendo in finale con un pesante 7-0 contro la , il contemporaneo titolo nazionale conquistato dalla squadra della capitale jugoslava ha permesso al Bor di avere accesso alla Coppa delle Coppe 1968-1969."}
{"id": "2821076", "revid": "43204", "url": "https://it.wikipedia.org/wiki?curid=2821076", "title": "FK Bor", "text": ""}
{"id": "2821077", "revid": "1543377", "url": "https://it.wikipedia.org/wiki?curid=2821077", "title": "Gone (Michael Grant)", "text": "Gone \u00e8 un romanzo dello scrittore statunitense Michael Grant del 2008. \u00c8 il primo romanzo della serie omonima.\nTrama.\nPerdido Beach, California. Improvvisamente tutti gli adulti ed i ragazzi sopra i 15 anni spariscono senza che nessuno riesca a elaborare una spiegazione razionale in proposito. I bambini ed i ragazzi rimasti si ritrovano a dover fare i conti con la vita di tutti i giorni senza il supporto degli adulti.\nA complicare il tutto, una barriera - il cui contatto provoca dolore e, se prolungato, morte - che circonda la citt\u00e0 ed i territori circostanti formando un cerchio perfetto, con al proprio centro la centrale nucleare, unica fonte di sostentamento ed energia della citt\u00e0. La zona viene soprannominata \"FAYZ\": Fallout Alley Youth Zone.\nInizialmente, nella confusione, i ragazzi si riuniscono in gruppi, poi - grazie anche all'intervento di alcuni ragazzi della Coates Academy, coordinati da Caine Soren, l'accademia prestigiosa sita nei pressi della citt\u00e0 in cui vengono inviati i figli delle famiglie agiate con problemi comportamentali - formano una vera e propria societ\u00e0 in cui tutti i compiti vengono divisi (c'\u00e8 chi si occupa dei bambini, chi gestisce la sede dei vigili del fuoco, chi cerca di coordinare un'infermeria). Ma i ragazzi non sono ancora in grado di gestire una societ\u00e0 alla maniera degli adulti, e spesso si lasciano trasportare dalla situazione. Il gruppo di controllo coordinato dallo sceriffo Drake, per esempio, arriva ad uccidere per sbaglio una delle ragazze.\nIn aggiunta, nella FAYZ iniziano ad avvenire strane \"mutazioni\" che colpiscono alcuni ragazzi, dotandoli di poteri soprannaturali, ma anche gli animali.\nTutto precipita quando i ragazzi scoprono che, al compimento del 15 anni, si scompare esattamente come era successo per gli adulti, e quando il gruppo di governo della Coates Academy svela le sue reali intenzioni: controllare tutto con la violenza soddisfando la sete di potere dei suoi membri pi\u00f9 importanti. Ad aggiungersi alla gi\u00e0 complicata situazione, una misteriosa ombra che sembra controllare tutta la parte malvagia della FAYZ."}
{"id": "2821078", "revid": "599013", "url": "https://it.wikipedia.org/wiki?curid=2821078", "title": "Erwin Waldner", "text": "Carriera.\nClub.\nScoperto da Georg Wurzer, allora allenatore dello Stoccarda, che lo fa acquistare all'et\u00e0 di 18 anni dal TB Neckarhausen. Gi\u00e0 nella sua prima stagione - 1952-1953 - Waldner gioca titolare come attaccante dei campioni di Germania del 1952 che con il neo acquisto si laureeranno vice-campioni arrivando secondi dietro il Kaiserslautern. Waldner cumuler\u00e0 sino al 1960, in otto stagioni nella Oberliga, oltre 212 gare con la in maglia dello Stoccarda e complessivamente circa 300 partite ufficiali tra campionato e coppe.\nCon lo Stoccarda vince il campionato meridionale di Germania nel 1954 e due Coppe di Germania: nel 1954, segnando il gol decisivo contro il Colonia, e nel 1958 contro il Fortuna D\u00fcsseldorf, segnando anche in questa occasione una delle quattro reti dello Stoccarda. In grado di distinguersi sia come rifinitore che come marcatore, il professor Herbert Henzler lo descrive come una leggenda per il suo tiro potente. Nel 1960 segue in Svizzera il suo mentore Georg Wurzer - pi\u00f9 precisamente al - dove gioca accanto al futuro allenatore della Nazionale di calcio svizzera K\u00f6bi Kuhn conseguendo il terzo posto nel campionato svizzero.\nApproda successivamente in Italia - nel 1961 - pi\u00f9 precisamente a Ferrara nella SPAL del presidente Paolo Mazza per 220.000 marchi. I biancoazzurri vivono la grande illusione di aver trovato in Waldner il campione che consenta alla squadra ferrarese di spiccare il grande salto ma il tedesco delude le attese. L'esordio nella Serie A italiana avviene il 27 agosto 1961 in Spal- (0-0). Il tedesco va in gol per la prima volta in campionato il 17 settembre del medesimo anno a Venezia contro i neroverdi, poi per il secondo gol bisogner\u00e0 attendere il campionato successivo - il 1\u00ba novembre 1962 - in una gara vinta per 3 a 1 dalla SPAL contro la . I rapporti con Mazza si incrinano, titolare diventa il ventiduenne Gianni Bui e l 30 dicembre 1962 Waldner gioca la sua ultima gara in Serie A in un pareggio interno contro il . Waldner esce definitivamente dalla rosa spallina e quando Bui si infortuna Mazza e Serafino Montanari colgono addirittura l'occasione per far esordire il diciottenne Alfredo Ciannameo. Per il tedesco 18 partite e 2 reti nell'olimpo del calcio italiano oltre a 5 partite di Coppa Italia.\nNel 1963 si profila per Waldner un ritorno in Germania - rivenduto da Mazza per 26.000 marchi - dove ritrova l'antico smalto nella squadra dei suoi albori, lo Stoccarda, giocando nella neonata Bundesliga fino al 1967 complessivamente 63 partite segnando 12 reti e venendo definito dal suo allenatore Rudi Gutendorf una intervista televisiva \"un giocatore di classe mondiale\". Conclude poi la sua lunga carriera con i dilettanti del FP Ebingen.\nNazionale.\nNella Nazionale di calcio tedesca Erwin Waldner ha giocato 13 partite segnando due gol. Il suo esordio avviene il 19 dicembre 1954 in una gara vinta dalla Germania contro il Portogallo. Era in campo anche nella storica vittoria conseguita dall'Italia per 2 a 1 ai danni della Germania il 30 marzo 1955, gara giocata proprio a Stoccarda. La sua ultima gara con i bianchi la disputa esattamente quattro anni dopo il suo esordio (21 dicembre 1958) segnando anche una rete in una partita vinta contro la Bulgaria per 3 a 0.\nDopo il ritiro.\nDopo il suo ritiro Waldner ha gestito un ristorante nei pressi del castello di Hohenneuffen, vicino alla sua citt\u00e0 natale di N\u00fcrtingen. DIsmessa questa attivit\u00e0 nel 1998 a seguito di una malattia che lo affliggeva, in occasione del suo 75\u00ba compleanno, le autorit\u00e0 della sua citt\u00e0 natale il 13 luglio 2008, hanno organizzato una gara di beneficenza e il campo di calcio \u00e8 stata un rinominato \"Erwin Waldner Stadium\".\n\u00c8 scomparso nel 2015 all'et\u00e0 di 82 anni."}
{"id": "2821083", "revid": "62004", "url": "https://it.wikipedia.org/wiki?curid=2821083", "title": "Vas\u00ecle Aaron", "text": ""}
{"id": "2821084", "revid": "767487", "url": "https://it.wikipedia.org/wiki?curid=2821084", "title": "\u00c4lvsbyn", "text": "\u00c4lvsbyn \u00e8 una cittadina (\"t\u00e4tort\") della Svezia settentrionale, situata nella contea di Norrbotten; \u00e8 il capoluogo amministrativo della municipalit\u00e0 omonima."}
{"id": "2821085", "revid": "241217", "url": "https://it.wikipedia.org/wiki?curid=2821085", "title": "Seitei-Iai", "text": ""}
{"id": "2821086", "revid": "116391311", "url": "https://it.wikipedia.org/wiki?curid=2821086", "title": "Cablaggio", "text": "Il cablaggio, in elettrotecnica, telecomunicazioni e informatica, \u00e8 l'insieme dei collegamenti e impianti fisici (cavi, connettori, permutatori, infrastrutture di supporto) che permettono l'interconnessione tipicamente nell'ambito di un edificio o un gruppo di edifici per la realizzazione di una rete (es. rete elettrica, rete telefonica, rete di telecomunicazioni, rete locale, ultimo miglio, MAN, WAN, ecc.).\nDescrizione.\nTra i primi esempi di cablaggio si possono citare le prime reti ethernet (dette \"10Base5, thick cable\"), costituite da grossi cavi coassiali in rame, a cui i calcolatori dovevano essere collegati perforando la guaina esterna fino a raggiungere il connettore interno. Questi cablaggi avevano una topologia a bus.\n\u00c8 utilizzato nel collegamento di:\nOgnuna di queste infrastrutture di rete locali possiede differenze tecniche e tecnologiche di interconnessione. Le caratteristiche elettriche, le lunghezze dei cavi e dei connettori impiegati influenzano le tipologie di reti locali realizzabili.\nCablaggio strutturato.\nNegli edifici moderni destinati a uffici vengono realizzati impianti di \"cablaggio strutturato\", destinati a supportare la realizzazione di tipi diversi di reti locali, inclusa ad esempio la rete telefonica o una rete locale (LAN). Gli impianti sono basati su doppini e connettori RJ-11 per i collegamenti telefonici (cavi di categoria 5 o superiore e connettori RJ-45 per reti LAN). I cavi hanno una lunghezza massima di 90 m, a cui vanno aggiunti 10 m per i cavi di permuta (lato apparato: EC Equipment Cable, e lato terminale: WAC Work Area Cable). Questo vincolo \u00e8 dettato dalle caratteristiche della rete Ethernet.\nPer ogni postazione da servire, vengono posati uno o pi\u00f9 cavi in apposite canalizzazioni nelle pareti, nei controsoffitti o nei pavimenti dell'edificio, fino a raggiungere un armadio di distribuzione di piano (nel gergo del cablaggio strutturato, \"Floor Distributor\" o FD ovvero \"cablaggio di piano orizzontale\"), solitamente si tratta di un rack standard da 19 pollici, che pu\u00f2 ospitare sia permutatori sia apparati attivi.\nQuesti cavi sono attestati da una parte in un pannello di permutazione nell'armadio, dall'altra in una placca a muro o a pavimento in prossimit\u00e0 della postazione utente. Collegando un cavo di permuta dal calcolatore alla presa a muro, e un altro dal permutatore ad uno switch, si crea un collegamento elettrico che permette di collegare il calcolatore alla rete.\nNel caso le dimensioni dell'edificio non permettano di servire tutte le utenze con un solo FD, i vari FD vengono collegati a un armadio di edificio (\"Building Distributor\", BD), tramite cavi in rame e/o in fibra ottica (\"cablaggio verticale\"), anche questi attestati in permutatori.\nAllo stesso modo, i diversi edifici di un campus sono collegati a un armadio di permutazione di campus, o \"Campus Distributor\", CD.\nI locali che ospitano gli armadi di distribuzione dovrebbero avere caratteristiche adeguate per alimentazione elettrica (meglio se protetta da un gruppo di continuit\u00e0), condizionamento, controllo d'accesso (sono luoghi privilegiati per intrusioni o per provocare malfunzionamenti della rete)."}
{"id": "2821087", "revid": "287204", "url": "https://it.wikipedia.org/wiki?curid=2821087", "title": "Alvsbyn", "text": ""}
{"id": "2821089", "revid": "117161845", "url": "https://it.wikipedia.org/wiki?curid=2821089", "title": "Minardi M02", "text": "La Minardi M02 fu la vettura dell'omonimo team che disput\u00f2 la stagione 2000 di Formula 1. Progettata da Gustav Brunner e guidata da Marc Gen\u00e9 e Gast\u00f3n Mazzacane risultava essere la monoposto con il maggior numero di soluzioni inedite.\nPresentazione.\nLa M02 venne presentata il 16 febbraio 2000 a Bilbao vicino al Museo Guggenheim. Il titolare della scuderia, Gabriele Rumi, si dichiar\u00f2 molto ottimista, cos\u00ec come Marc Gen\u00e9, soddisfatto della vettura, ma preoccupato per la scarsa potenza del motore. L'altro pilota, il neoassunto Gast\u00f3n Mazzacane, dichiar\u00f2 invece di essere contento di poter gareggiare in Formula 1 e di poter adattarsi velocemente alla vettura. Anche Gustav Brunner afferm\u00f2 di essere molto soddisfatto della vettura.\nLivrea.\nPer la stagione 2000, la Minardi modific\u00f2 i colori della sua livrea, adottando il giallo come elemento principale, oltre al blu. Il cambio di colorazione era dovuto, soprattutto, al maggior peso acquisito dallo sponsor principale, Telef\u00f3nica, che pareva dovesse acquistare una rilevante quota del team (operazione, poi, non concretizzatasi). La Minardi pot\u00e9 contare anche su alcuni sponsor nuovi, tra cui il network televisivo sudamericano PSN e la linea di abbigliamento spagnola Lois.\nSviluppo.\nLa stagione 2000 fu caratterizzata da pochissime modifiche ai regolamenti, che, di fatto, non comportarono stravolgimenti riguardo al modo di concepire le vetture rispetto all'anno precedente. Al contrario di molte vetture concorrenti, la M02 presentava invece moltissime nuove soluzioni innovative.\nLa progettazione e lo sviluppo della monoposto furono affidati a Gustav Brunner, il quale aveva a disposizione un budget di 50 milioni di dollari, sette volte inferiore a quello delle squadre di vertice, e un personale di cento unit\u00e0 a coadiuvarlo. Nonostante un miglioramento delle prestazioni rispetto all'anno precedente, per\u00f2, la vettura scontava problemi di competitivit\u00e0 legati ad un motore poco potente ed obsoleto e i due piloti, Marc Gen\u00e9 e Gast\u00f3n Mazzacane, non furono mai in grado di lottare per ottenere punti.\nCambio e sospensioni.\nLa pi\u00f9 importante novit\u00e0 della Minardi M02 risultava il cambio. A partire dal Gran Premio di Spagna ne venne infatti introdotto uno la cui scatola era costruita completamente in titanio. Sviluppato con la collaborazione della CRP, un'azienda di Modena, il nuovo cambio risultava poco ingombrante e leggero. La scuderia italiana calcol\u00f2 un risparmio di peso pari al 25% oltre ad una maggiore rigidit\u00e0 torsionale. Nello stesso pacchetto erano compresi anche gli attacchi delle sospensioni, i cui portamozzi erano costruiti con lo stesso materiale, permettendo un'ulteriore razionalizzazione in termini di riduzione del peso. Tra l'altro, le sospensioni posteriori erano costruite sul modello di quelle anteriori adottate dalla Ferrari, seguendo il modello gi\u00e0 adottato l'anno precedente.\nAerodinamica.\nModifiche vennero fatte pure nell'abitacolo, che venne abbassato grazie ad un'inedita forma, creata per facilitare l'entrata nel posto di guida ai piloti. Inedito risult\u00f2 poi il fondo della vettura in cui veniva aggiunta un'appendice esterna ed una centrale. Anche l'avantreno e le fiancate, entrambi molto squadrati, subirono dei cambiamenti, cos\u00ec come gli scarichi del motore, sistemati pi\u00f9 in alto, e il cofano motore, molto basso. Inalterate rimasero invece le pinze dei freni.\nMotore.\nIl punto pi\u00f9 problematico della vettura era rappresentato dal motore Ford (rinominato Fondmetal), scarsamente potente, visto che disponeva di appena 720 CV, contro gli oltre 800 dei protagonisti ed era ingombrante e pesante. Nonostante fosse stata spesa una cifra rilevante per il suo sviluppo, non risult\u00f2 affatto competitivo. Nel gennaio del 2000, infatti, Rumi aveva concluso un accordo con la casa americana per la fornitura dei propulsori Cosworth utilizzati nella stagione di Formula 1 1998, acquisendo anche il diritto a svilupparli tramite una squadra di tecnici appositamente messagli a disposizione. L'operazione, di fatto, era diretta ad una riduzione dei costi, visto che lo scopo di Rumi era quello di rivendere il motore aggiornato a scuderie militanti in altre categorie dell'automobilismo, come il campionato sport prototipi.\nIl propulsore, poi, siccome era oltre trenta chilogrammi pi\u00f9 pesante rispetto a quello dei concorrenti richiedeva un impianto di raffreddamento pi\u00f9 ampio, il che andava a danno dell'aerodinamica della monoposto.\nCarriera agonistica.\nLa stagione.\nDurante la stagione i due piloti Minardi non riuscirono ad ottenere alcun punto, ottenendo come miglior risultato tre ottavi posti, e concludendo il campionato al decimo posto nel campionato costruttori, davanti alla sola Prost."}
{"id": "2821093", "revid": "102238331", "url": "https://it.wikipedia.org/wiki?curid=2821093", "title": "Arjeplog", "text": "Arjeplog \u00e8 una cittadina (\"t\u00e4tort\") della Svezia settentrionale, situata nella contea di Norrbotten; \u00e8 il capoluogo amministrativo della municipalit\u00e0 omonima."}
