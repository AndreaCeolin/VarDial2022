{"id": "502629", "revid": "110157", "url": "https://it.wikipedia.org/wiki?curid=502629", "title": "Arcidiocesi della Para\u00edba", "text": "Larcidiocesi della Para\u00edba (in latino: \"Archidioecesis Parahybensis\") \u00e8 una sede metropolitana della Chiesa cattolica in Brasile appartenente alla regione ecclesiastica Nordeste 2. Nel 2019 contava 1.346.400 battezzati su 1.621.000 abitanti. \u00c8 retta dall'arcivescovo Manoel Delson Pedreira da Cruz, O.F.M.Cap.\nTerritorio.\nL'arcidiocesi comprende 34 comuni dello stato brasiliano della Para\u00edba: Alhandra, Ba\u00eda da Trai\u00e7\u00e3o, Bayeux, Caapor\u00e3, Cabedelo, Conde, Cruz do Esp\u00edrito Santo, Cuit\u00e9 de Mamanguape, Curral de Cima, Gurinh\u00e9m, Ing\u00e1, Itabaiana, Itapororoca, Itatuba, Jacara\u00fa, Jo\u00e3o Pessoa, Juripiranga, Lucena, Mamanguape, Mataraca, Mogeiro, Pedras de Fogo, Pedro R\u00e9gis, Pilar, Pitimbu, Riach\u00e3o do Bacamarte, Riach\u00e3o do Po\u00e7o, Rio Tinto, Salgado de S\u00e3o F\u00e9lix, Santa Rita, S\u00e3o Jos\u00e9 dos Ramos, S\u00e3o Miguel de Taipu, Sap\u00e9 e Serra Redonda.\nSede arcivescovile \u00e8 la citt\u00e0 di Jo\u00e3o Pessoa, dove si trova la cattedrale della Madonna della Neve.\nIl territorio si estende su 6.703\u00a0km\u00b2 ed \u00e8 suddiviso in 94 parrocchie, raggruppate in 9 foranie: Centro, Praia Norte, Praia Sul, Conjuntos, Urbana Sul, Litoral, Agreste, Vale do Mamanguape e V\u00e1rzea.\nProvincia ecclesiastica.\nLa provincia ecclesiastica della Para\u00edba, istituita nel 1914, comprende 4 suffraganee:\nStoria.\nLa diocesi della Para\u00edba fu eretta il 27 aprile 1892 con la bolla \"Ad universas orbis\" di papa Leone XIII, ricavandone il territorio dalla diocesi di Olinda (oggi arcidiocesi di Olinda e Recife). Originariamente era suffraganea dell'arcidiocesi di San Salvador di Bahia.\nIl 29 dicembre 1909 cedette una porzione del suo territorio a vantaggio dell'erezione della diocesi di Natal (oggi arcidiocesi).\nIl 5 dicembre 1910 entr\u00f2 a far parte della provincia ecclesiastica dell'arcidiocesi di Olinda.\nIl 6 febbraio 1914 ha ceduto un'altra porzione di territorio a vantaggio dell'erezione della diocesi di Cajazeiras e contestualmente \u00e8 stata elevata al rango di arcidiocesi metropolitana con la bolla \"Maius catholicae religionis incrementum\" di papa Pio X.\nIl 14 maggio 1949 e l'11 ottobre 1980 ha ceduto ulteriori porzioni di territorio a vantaggio dell'erezione rispettivamente delle diocesi di Campina Grande e di Guarabira.\nIl 20 novembre 1999 ha ceduto le parrocchie di Nostra Signora Immacolata di Areia, Nostra Signora del Buon Viaggio di Alagoa Grande e Nostra Signora del Patrocinio di Rem\u00edgio alla diocesi di Guarabira.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.621.000 persone contava 1.346.400 battezzati, corrispondenti all'83,1% del totale."}
{"id": "502631", "revid": "110157", "url": "https://it.wikipedia.org/wiki?curid=502631", "title": "Arcidiocesi di Pretoria", "text": "Larcidiocesi di Pretoria (in latino: \"Archidioecesis Praetoriensis\") \u00e8 una sede metropolitana della Chiesa cattolica in Sudafrica. Nel 2019 contava 249.510 battezzati su 4.671.950 abitanti. \u00c8 retta dall'arcivescovo Dabula Anthony Mpako.\nTerritorio.\nL'arcidiocesi comprende la citt\u00e0 di Pretoria, dove si trova la cattedrale del Sacro Cuore (\"Sacred Heart Cathedral\").\nIl territorio si estende su 16.579\u00a0km\u00b2 ed \u00e8 suddiviso in 66 parrocchie.\nStoria.\nIl vicariato apostolico di Pretoria fu eretto il 9 aprile 1948 con la bolla \"Quae ad fidem\" di papa Pio XII, ricavandone il territorio dai vicariati apostolici di Kimberley nell'Africa meridionale (oggi diocesi di Kimberley) e del Transvaal (oggi arcidiocesi di Johannesburg).\nL'11 gennaio 1951 il vicariato apostolico \u00e8 stato elevato al rango di arcidiocesi metropolitana con la bolla \"Suprema Nobis\" dello stesso papa Pio XII.\nIl 28 giugno 1971 ha ceduto una porzione del suo territorio a vantaggio dell'erezione della prefettura apostolica di Rustenburg (oggi diocesi).\nIl 5 giugno 2007 papa Benedetto XVI ha eretto la provincia ecclesiastica di Johannesburg, elevando a Chiesa metropolitana l'omonima sede vescovile, assegnandole come chiese suffraganee le diocesi di Manzini in Swaziland, di Klerksdorp e di Witbank. Tutte queste quattro diocesi erano, precedentemente, diocesi suffraganee dell'arcidiocesi di Pretoria. Nello stesso giorno il Papa ha trasferito dalla provincia di Bloemfontein alla provincia di Pretoria la diocesi di Gaborone ed il vicariato apostolico di Francistown (oggi diocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 4.671.950 persone contava 249.510 battezzati, corrispondenti al 5,3% del totale."}
{"id": "502632", "revid": "92723", "url": "https://it.wikipedia.org/wiki?curid=502632", "title": "Diocesi di Prince George", "text": "La diocesi di Prince George (in latino: \"Dioecesis Principis Georgensis\") \u00e8 una sede della Chiesa cattolica in Canada suffraganea dell'arcidiocesi di Vancouver appartenente alla regione ecclesiastica West (Ouest). Nel 2019 contava 59.720 battezzati su 273.300 abitanti. \u00c8 retta dal vescovo Stephen Jensen.\nTerritorio.\nLa diocesi comprende la parte settentrionale della provincia canadese della Columbia Britannica.\nSede vescovile \u00e8 la citt\u00e0 di Prince George, dove si trova la cattedrale del Sacro Cuore.\nIl territorio si estende su circa 345.600\u00a0km\u00b2 ed \u00e8 suddiviso in 20 parrocchie.\nStoria.\nLa prefettura apostolica dello Yukon fu eretta il 9 marzo 1908 con il breve \"Quae catholico nomini\" di papa Pio X, ricavandone il territorio dal vicariato apostolico di Mackenzie (oggi diocesi di Mackenzie-Fort Smith).\nIl 20 novembre 1916 la prefettura apostolica fu elevata a vicariato apostolico con il breve \"Quae in longinquis\" di papa Benedetto XV; contestualmente si ingrand\u00ec con porzioni di territorio che erano appartenute all'arcidiocesi di Vancouver nella Columbia Britannica e assunse il nome di vicariato apostolico dello Yukon e Prince Rupert.\nIl 14 gennaio 1944 in virt\u00f9 della bolla \"Impensum quo\" di papa Pio XII il vicariato apostolico, che aveva il suo centro amministrativo in Prince Rupert, fu diviso, dando origine ai vicariati apostolici di Prince Rupert e di Whitehorse (oggi diocesi); i due vicariati apostolici inoltre incorporarono alcuni territori del vicariato apostolico di Grouard (oggi arcidiocesi di Grouard-McLennan).\nCon la stessa bolla Emile-Marie Bunoz, gi\u00e0 vicario apostolico dello Yukon e Prince Rupert, assunse il titolo di vicario apostolico di Prince Rupert.\nIl 13 luglio 1967 per effetto della bolla \"Adsiduo perducti\" di papa Paolo VI il vicariato apostolico di Prince Rupert \u00e8 stato elevato a diocesi e ha assunto il nome attuale. Originariamente era suffraganea dell'arcidiocesi di Grouard-McLennan.\nIl 25 marzo 2000 la diocesi \u00e8 passata dalla giurisdizione della Congregazione per l'evangelizzazione dei popoli alla giurisdizione della Congregazione per i vescovi e contestualmente \u00e8 entrata a far parte della provincia ecclesiastica dell'arcidiocesi di Vancouver.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 273.300 persone contava 59.720 battezzati, corrispondenti al 21,9% del totale."}
{"id": "502633", "revid": "149485", "url": "https://it.wikipedia.org/wiki?curid=502633", "title": "Regione storica", "text": ""}
{"id": "502635", "revid": "1935652", "url": "https://it.wikipedia.org/wiki?curid=502635", "title": "Diocesi di Parma", "text": "La diocesi di Parma (in latino: \"Dioecesis Parmensis\") \u00e8 una sede della Chiesa cattolica in Italia suffraganea dell'arcidiocesi di Modena-Nonantola appartenente alla regione ecclesiastica Emilia-Romagna. Nel 2019 contava 271.628 battezzati su 335.343 abitanti. \u00c8 retta dal vescovo Enrico Solmi.\nAlla diocesi \u00e8 unito il titolo abbaziale di Fontevivo (\"Sancti Bernardi Fontis Vivi\").\nTerritorio.\nLa diocesi comprende circa i due terzi della provincia di Parma. Confina a sud con la diocesi di Massa Carrara-Pontremoli, ad ovest con le diocesi di Piacenza-Bobbio e di Fidenza, a nord con la diocesi di Cremona e a est con quella di Reggio Emilia-Guastalla.\nSede vescovile \u00e8 la citt\u00e0 di Parma, dove si trova la cattedrale dell'Assunzione di Maria Vergine.\nIl territorio \u00e8 suddiviso in 308 parrocchie. Con decreto del vescovo Enrico Solmi del 4 dicembre 2012, le parrocchie, il cui numero rimane canonicamente invariato, sono state raggruppate in 56 unit\u00e0 pastorali denominate \"Nuove Parrocchie\".\nStoria.\nIncerte sono le origini della diocesi parmense. Primo vescovo noto \u00e8 Urbano, menzionato nella seconda met\u00e0 del IV secolo; era un vescovo ariano, che, bench\u00e9 deposto nel 372, occupava ancora la sede nel 378 e dovette essere cacciato con la forza dall'autorit\u00e0 imperiale. In seguito non sono noti altri vescovi fino al VII secolo: dopo Esuperanzio, la cui attribuzione a Parma \u00e8 incerta, \u00e8 noto il vescovo Grazioso, che partecip\u00f2 al sinodo romano indetto nel 680 da papa Agatone.\nOriginariamente suffraganea dell'arcidiocesi di Milano, verso la met\u00e0 del V secolo entr\u00f2 a far parte della provincia ecclesiastica dell'arcidiocesi di Ravenna. Nel VII secolo Parma incorpor\u00f2 il territorio della soppressa diocesi di Brescello. Per decisione del vescovo Guibodo, dall'877 il vescovo fu coadiuvato e affiancato nella gestione del potere spirituale e temporale dal Capitolo della Cattedrale di Parma, istituzione fondata da Guibodo stesso il 29 dicembre dello stesso anno.\nNel X secolo il vescovo Oberto e il suo successore Sigefredo II ottennero l'investitura dell'abbazia di Nonantola.\nIl 10 agosto 1058 un grave incendio colp\u00ec Parma e distrusse l'antica cattedrale: per volere del vescovo Cadalo ne fu costruita un'altra fuori dalle mura, sul sito di un'antica basilica paleocristiana; terminata probabilmente gi\u00e0 nel 1074, venne consacrata da papa Pasquale II tra il 31 ottobre e il 4 novembre 1106. Il 3 gennaio 1117 la cattedrale fu colpita dal terremoto.\nLo stesso Cadalo, nelle controversie per l'elezione di papa Alessandro II, nel 1061 si fece eleggere antipapa con il nome di Onorio II; non lasci\u00f2 mai Parma e fino alla morte si fregi\u00f2 del titolo di \"episcopus parmensis et electus Apostolicus\".\nNella seconda met\u00e0 del XIII secolo si diffuse a Parma la setta eretica degli Apostolici, che fu condannata dal concilio di Lione del 1274. Nel 1290 l'eresiarca Gherardo Segarelli fu incarcerato; evaso, fu imprigionato ancora nel 1294; fugg\u00ec di nuovo e catturato nel 1300 fu arso sul rogo il 18 maggio dello stesso anno.\nNel 1582 la diocesi divenne suffraganea dell'arcidiocesi di Bologna. Il 26 maggio 1806 entr\u00f2 a far parte della provincia ecclesiastica dell'arcidiocesi di Genova. Il 30 marzo 1818 fu resa immediatamente soggetta alla Santa Sede.\nIl 10 dicembre 1821, con il breve \"Sacrorum canonum\" di papa Pio VII, furono rivisti i confini tra le diocesi di Parma e di Reggio Emilia: Parma acquis\u00ec da Reggio 10 parrocchie, me ne cedette alla stessa 21, quasi tutte ad est del fiume Enza.\nIl 28 luglio 1826 la duchessa di Parma Maria Luigia insign\u00ec i vescovi di Parma del titolo di gran priore dell'Ordine Costantiniano di San Giorgio. Papa Leone XIII il 14 agosto 1892 concesse ai vescovi di Parma il titolo di abate di Fontevivo.\nIl 18 settembre 1828 cedette una porzione di territorio a vantaggio dell'erezione della diocesi di Guastalla.\nNel 1853 furono nuovamente ridefiniti i confini tra Parma e Reggio Emilia, in seguito agli accordi presi nel trattato di Firenze del 1844: Parma cedette altre 19 parrocchie alla diocesi di Reggio Emilia, acquisendone dalla stessa 2. Con queste disposizioni il fiume Enza divenne il confine naturale fra le due diocesi.\nNel 1919 fu fondato il settimanale diocesano Vita Nuova.\nNel 1948 la parrocchia di Castione Marchesi, frazione del comune di Fidenza, pass\u00f2 alla diocesi di Fidenza, mentre la diocesi parmense acquis\u00ec la parrocchia di Castellina, nel comune di Soragna, gi\u00e0 appartenuta alla diocesi fidentina.\nInfine l'8 dicembre 1976 la diocesi \u00e8 divenuta suffraganea dell'arcidiocesi di Modena-Nonantola.\nNel 2003, con decreto della Congregazione per i vescovi del 14 gennaio, fu sancita un'ulteriore modifica territoriale, con la quale la diocesi di Parma cedette 4 parrocchie a quella di Fidenza e 2 a quella di Piacenza-Bobbio, acquisendo al contempo 4 parrocchie, 2 da Fidenza e 2 da Piacenza-Bobbio.\nIl 23 ottobre 2011 papa Benedetto XVI ha canonizzato il vescovo Guido Maria Conforti, fondatore della congregazione missionaria dei Saveriani.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 335.343 persone contava 271.628 battezzati, corrispondenti all'81,0% del totale."}
{"id": "502637", "revid": "1123126", "url": "https://it.wikipedia.org/wiki?curid=502637", "title": "Arcidiocesi di Paran\u00e1", "text": "Larcidiocesi di Paran\u00e1 (in latino: \"Archidioecesis Paranensis\") \u00e8 una sede metropolitana della Chiesa cattolica in Argentina. Nel 2019 contava 536.350 battezzati su 631.000 abitanti. \u00c8 retta dall'arcivescovo Juan Alberto Puiggari.\nTerritorio.\nL'arcidiocesi comprende 6 dipartimenti della provincia di Entre R\u00edos: Diamante, San Jos\u00e9 de Feliciano, La Paz, Nogoy\u00e1, Paran\u00e1 e Villaguay, nonch\u00e9 parte del dipartimento di Federal.\nSede arcivescovile \u00e8 la citt\u00e0 di Paran\u00e1, dove si trova la cattedrale di Nostra Signora del Rosario. A Nogoy\u00e1 sorge la basilica minore di Nostra Signora del Carmelo.\nIl territorio si estende su 30.348\u00a0km\u00b2 ed \u00e8 suddiviso in 50 parrocchie.\nProvincia ecclesiastica.\nLa provincia ecclesiastica di Paran\u00e1, istituita nel 1934, comprende due suffraganee:\nStoria.\nLa diocesi di Paran\u00e1 fu eretta il 13 giugno 1859 con la bolla \"Vel a primis\" di papa Pio IX, ricavandone il territorio dalla diocesi di Buenos Aires (oggi arcidiocesi).\nOriginariamente suffraganea dell'arcidiocesi di La Plata o Charcas (oggi arcidiocesi di Sucre in Bolivia), il 5 marzo 1865 entr\u00f2 a far parte della provincia ecclesiastica dell'arcidiocesi di Buenos Aires.\nIl 15 febbraio 1897 e il 21 gennaio 1910 cedette porzioni del suo territorio a vantaggio dell'erezione rispettivamente delle diocesi di Santa Fe (oggi arcidiocesi di Santa Fe de la Vera Cruz) e di Corrientes (oggi arcidiocesi).\nIl 20 aprile 1934 \u00e8 stata elevata al rango di arcidiocesi metropolitana con la bolla \"Nobilis Argentinae nationis\" di papa Pio XI.\nL'11 febbraio 1957 e il 10 aprile 1961 ha ceduto altre porzioni del suo territorio a vantaggio dell'erezione rispettivamente delle diocesi di Gualeguaych\u00fa e di Concordia.\nIl 18 dicembre 1984, con la lettera apostolica \"Multi quidem\", papa Giovanni Paolo II ha confermato la Beata Maria Vergine del Rosario patrona principale dell'arcidiocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 631.000 persone contava 536.350 battezzati, corrispondenti all'85,0% del totale."}
{"id": "502639", "revid": "110157", "url": "https://it.wikipedia.org/wiki?curid=502639", "title": "Diocesi di Para\u00f1aque", "text": "La diocesi di Para\u00f1aque (in latino: \"Dioecesis Paranaquensis\") \u00e8 una sede della Chiesa cattolica nelle Filippine suffraganea dell'arcidiocesi di Manila. Nel 2019 contava 1.476.597 battezzati su 1.857.355 abitanti. \u00c8 retta dal vescovo Jesse Eugenio Mercado.\nTerritorio.\nLa diocesi comprende le citt\u00e0 filippine di Para\u00f1aque, Las Pi\u00f1as e Muntinlupa nella Regione Capitale Nazionale.\nSede vescovile \u00e8 la citt\u00e0 di Para\u00f1aque, dove si trova la cattedrale di Sant'Andrea.\nIl territorio \u00e8 suddiviso in 50 parrocchie.\nStoria.\nLa diocesi \u00e8 stata eretta il 7 dicembre 2002 con la bolla \"Ad efficacius providendum\" di papa Giovanni Paolo II, ricavandone il territorio dall'arcidiocesi di Manila.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.857.355 persone contava 1.476.597 battezzati, corrispondenti al 79,5% del totale."}
{"id": "502640", "revid": "212348", "url": "https://it.wikipedia.org/wiki?curid=502640", "title": "Metropolis (DC Comics)", "text": "Metropolis \u00e8 una citt\u00e0 immaginaria che appare nei fumetti pubblicati dalla DC Comics, patria putativa di Superman. Il nome \"Metropolis\" apparve per la prima volta nel 1939.\nIl co-creatore ed artista originale di \"Superman\", Joe Shuster, modell\u00f2 la skyline di Metropolis sia sul modello di Toronto (dove era nato), sia su quello di Cleveland, citt\u00e0 nella quale visse pi\u00f9 tardi e dove incontr\u00f2 Jerry Siegel al liceo. Da allora, tuttavia, \u00e8 diventata sempre pi\u00f9 un corrispettivo fumettistico di New York.\nLa citt\u00e0 reale di Metropolis, Illinois, si \u00e8 autoproclamata \"citt\u00e0 natale di Superman,\" e celebra il suo \"eroe locale\" in ogni modo possibile. Tra i modi in cui si celebra il personaggio si ricordano una grande statua di Superman nella citt\u00e0, un piccolo museo dedicatogli, un annuale festival di Superman ed il suo quotidiano locale, il \"Metropolis Planet\", un nome ispirato al principale giornale della Metropolis fumettistica, il \"Daily Planet\".\nCollocazione.\nCome molte delle altre citt\u00e0 immaginarie della DC, la collocazione di Metropolis \u00e8 variata nel corso degli anni, malgrado sia solitamente descritta come una delle citt\u00e0 principali della costa orientale degli Stati Uniti.\n\u00c8 stato detto che, metaforicamente, Metropolis rappresenti New York di giorno, mentre Gotham City (citt\u00e0 di Batman) New York di notte; questo paragone \u00e8 attribuito a Frank Miller. Dennis O'Neil, da lungo tempo sceneggiatore di Batman, ha detto anche che figurativamente Metropolis \u00e8 New York dalla 14\u00aa Strada in su, mentre Gotham City \u00e8 New York sotto la 14\u00aa Strada. Da notare come nei fumetti New York di fatto esista come citt\u00e0 diversa da Metropolis e Gotham City: la Justice Society of America, per esempio, ha la sua base a New York.\nSecondo l'atlante del manuale d'istruzioni del gioco di ruolo \"DC Universe Online\" pubblicato da Mayfair Games Metropolis si trova nello Stato del Delaware.\nIl fumetto del 2005 \"Countdown to Infinite Crisis\" colloca Metropolis nello Stato di New York.\nNella serie televisiva \"Smallville\" la citt\u00e0 di Metropolis (come la piccola cittadina di Smallville) vengono collocate nello Stato del Kansas."}
{"id": "502641", "revid": "92723", "url": "https://it.wikipedia.org/wiki?curid=502641", "title": "Diocesi di Propri\u00e1", "text": "La diocesi di Propri\u00e1 (in latino: \"Dioecesis Propriensis\") \u00e8 una sede della Chiesa cattolica in Brasile suffraganea dell'arcidiocesi di Aracaju appartenente alla regione ecclesiastica Nordeste 3. Nel 2019 contava 271.500 battezzati su 351.000 abitanti. \u00c8 retta dal vescovo V\u00edtor Agnaldo de Menezes.\nTerritorio.\nLa diocesi comprende 27 comuni nella parte settentrionale dello stato brasiliano di Sergipe: Canind\u00e9 de S\u00e3o Francisco, Po\u00e7o Redondo, Monte Alegre de Sergipe, Nossa Senhora da Gl\u00f3ria, Porto da Folha, Gararu, Aquidab\u00e3, Muribeca, Malhada dos Bois, S\u00e3o Francisco, Cedro de S\u00e3o Jo\u00e3o, Propri\u00e1, S\u00e3o Miguel do Aleixo, Telha, Amparo de S\u00e3o Francisco, Canhoba, Nossa Senhora de Lourdes, Itabi, Gracho Cardoso, Pirambu, Japaratuba, Japoat\u00e3, Santana do S\u00e3o Francisco, Ne\u00f3polis, Pacatuba, Ilha das Flores e Brejo Grande.\nSede vescovile \u00e8 la citt\u00e0 di Propri\u00e1, dove si trova la cattedrale di Sant'Antonio.\nIl territorio si estende su 8.181\u00a0km\u00b2 ed \u00e8 suddiviso in 27 parrocchie, raggruppate in 3 regioni pastorali.\nStoria.\nLa diocesi \u00e8 stata eretta il 30 aprile 1960 con la bolla \"Ecclesiarum omnium\" di papa Giovanni XXIII, ricavandone il territorio dalla diocesi di Aracaju, che \u00e8 stata contestualmente elevata al rango di arcidiocesi metropolitana.\nIl 12 dicembre 1962, con la lettera apostolica \"Quae bellum\", lo stesso papa Giovanni XXIII ha proclamato la Beata Maria Vergine del Rosario di Fatima (\"Beata Maria Virgo Rosarii a Fatima\") patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 351.000 persone contava 271.500 battezzati, corrispondenti al 77,4% del totale."}
{"id": "502643", "revid": "92723", "url": "https://it.wikipedia.org/wiki?curid=502643", "title": "Diocesi di Providence", "text": "La diocesi di Providence (in latino: \"Dioecesis Providentiensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Hartford appartenente alla regione ecclesiastica I (CT, MA, ME, NH, RI, VT). Nel 2019 contava 623.815 battezzati su 1.057.315 abitanti. \u00c8 retta dal vescovo Thomas Joseph Tobin.\nTerritorio.\nLa diocesi comprende il territorio dello Stato di Rhode Island negli Stati Uniti d'America.\nSede vescovile \u00e8 la citt\u00e0 di Providence, dove si trova cattedrale dei Santi Pietro e Paolo (\"Saints Peter and Paul\").\nIl territorio si estende su 3.143\u00a0km\u00b2 ed \u00e8 suddiviso in 133 parrocchie.\nStoria.\nLa diocesi \u00e8 stata eretta il 16 febbraio 1872 con il breve \"Quod catholico nomini\" di papa Pio IX, ricavandone il territorio dalle diocesi di Boston e Hartford (oggi entrambe arcidiocesi).\nIl 12 marzo 1904 ha ceduto una porzione del suo territorio a vantaggio dell'erezione della diocesi di Fall River.\nLa diocesi, che in origine era suffraganea dell'arcidiocesi di New York, il 6 agosto 1953 \u00e8 entrata a far parte della provincia ecclesiastica dell'arcidiocesi di Hartford.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.057.315 persone contava 623.815 battezzati, corrispondenti al 59,0% del totale. Providence \u00e8 una delle diocesi statunitensi in cui la proporzione di cattolici per abitante \u00e8 pi\u00f9 elevata."}
{"id": "502644", "revid": "92723", "url": "https://it.wikipedia.org/wiki?curid=502644", "title": "Diocesi di Presidente Prudente", "text": "La diocesi di Presidente Prudente (in latino: \"Dioecesis Prudentipolitana\") \u00e8 una sede della Chiesa cattolica in Brasile suffraganea dell'arcidiocesi di Botucatu appartenente alla regione ecclesiastica Sul 1. Nel 2019 contava 555.415 battezzati su 587.730 abitanti. \u00c8 retta dal vescovo Benedito Gon\u00e7alves dos Santos.\nTerritorio.\nLa diocesi comprende 27 comuni dello stato brasiliano di San Paolo: Presidente Prudente, Alfredo Marcondes, \u00c1lvares Machado, Anhumas, Caiabu, Caiu\u00e1, Emilian\u00f3polis, Estrela do Norte, Indiana, Marab\u00e1 Paulista, Martin\u00f3polis, Mirante do Paranapanema, Narandiba, Piquerobi, Pirapozinho, Presidente Bernardes, Presidente Epit\u00e1cio, Presidente Venceslau, Regente Feij\u00f3, Ribeir\u00e3o dos \u00cdndios, Rosana, Sandovalina, Santo Anast\u00e1cio, Santo Expedito, Taciba, Tarabai e Teodoro Sampaio.\nSede vescovile \u00e8 la citt\u00e0 di Presidente Prudente, dove si trova la cattedrale di San Sebastiano.\nIl territorio si estende su una superficie di 15.513\u00a0km\u00b2 ed \u00e8 suddiviso in 54 parrocchie.\nStoria.\nLa diocesi \u00e8 stata eretta il 16 gennaio 1960 con la bolla \"Cum venerabilis\" di papa Giovanni XXIII, ricavandone il territorio dalla diocesi di Assis.\nL'11 aprile 1983 in forza del decreto \"Concrediti gregis\" della Congregazione per i vescovi si \u00e8 ampliata, estendendo la sua giurisdizione al comune di Martin\u00f3polis, compreso in precedenza nella diocesi di Assis.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 587.730 persone contava 555.415 battezzati, corrispondenti al 94,5% del totale."}
{"id": "502645", "revid": "322321", "url": "https://it.wikipedia.org/wiki?curid=502645", "title": "Diocesi di Porto", "text": "La diocesi di Porto (in latino: \"Dioecesis Portugallensis\") \u00e8 una sede della Chiesa cattolica in Portogallo suffraganea dell'arcidiocesi di Braga. Nel 2019 contava 1.871.500 battezzati su 2.067.700 abitanti. \u00c8 retta dal vescovo Manuel da Silva Rodrigues Linda.\nTerritorio.\nLa diocesi si estende su 2 distretti portoghesi. Comprende:\nSede vescovile \u00e8 la citt\u00e0 di Porto, dove si trova la cattedrale dell'Assunzione di Maria Vergine.\nIl territorio si estende su 3.010\u00a0km\u00b2 ed \u00e8 suddiviso in 477 parrocchie, raggruppate in 22 vicariati, a loro volta raggruppati in 4 zone pastorali.\nStoria.\nLa diocesi di Porto fu eretta molto probabilmente nel VI secolo, con l'affermarsi del cristianesimo durante il regno suebo. Prima sede episcopale fu la citt\u00e0 di \"Magnetis\" corrispondente alla freguesia di Meinedo nel comune portoghese di Lousada: tra i vescovi presenti al secondo concilio di Braga nel 572 assisteva \"Viator Magnetense\". \u00c8 l'unico vescovo noto con il titolo di Magneto, la cui sede venne trasferita nella vicina citt\u00e0 di Portucale con l'affermarsi del regno visigoto dopo il 585.\nNel primo concilio visigotico di Toledo erano presenti due vescovi \"portucalensis\"; Const\u00e2ncio e l'ariano Argiovito, che abiur\u00f2 l'eresia ariana e che troviamo al concilio del 610, essendo succeduto a Const\u00e2ncio. Altri vescovi sono noti per tutti il periodo visigotico fino alla fine del VII secolo. Nel 716 la citt\u00e0 fu conquistata e distrutta dagli Arabi e per circa due secoli non si hanno pi\u00f9 notizie sulla comunit\u00e0 cristiana di Porto; \u00e8 probabile che molti cristiani, compresi i vescovi, si siano rifugiati pi\u00f9 a nord, nelle terre asturiane.\nNella seconda met\u00e0 del IX secolo Porto e la sua regione furono riconquisti dai cristiani e furono restaurate le strutture cristiane. A questo periodo risalgono la consacrazione o la costruzione di alcune chiese e monasteri. Nel secondo concilio di Oviedo del 900 appare il nome del vescovo Gomado, il primo noto dopo una lunga interruzione nella successione episcopale. La serie episcopale seguente non \u00e8 completa ed \u00e8 pi\u00f9 volte interrotta; dopo il 1070 non sono pi\u00f9 noti vescovi, e la Chiesa di Porto fu governata da arcidiaconi, sotto la sovraintendenza degli arcivescovi di Braga.\nNel 1113 la sede di Porto fu definitivamente restaurata con la nomina del vescovo Hugo, di origini francesi e arcidiacono della Chiesa di Compostela. Nel dicembre 1114 Hugo indisse un sinodo con i vescovi delle diocesi vicine per definire alcuni aspetti religiosi e stabilire i confini delle diverse diocesi coinvolte, che furono fissati da papa Pasquale II con la bolla \"Egregias quondam\" del 15 agosto 1115 e che rimasero invariati fino al 1881. Con la stessa bolla, il papa rese la diocesi immediatamente soggetta alla Santa Sede; ma ben presto fu annessa alla provincia ecclesiastica di Braga.\nUn periodo di tensione nella vita della diocesi fu quando nel 1640 il Papa riconobbe come vescovo Francisco Pereira Pinto, eletto da Filippo III di Spagna a cui fu impedito di prendere possesso della diocesi, mentre Giovanni IV del Portogallo elesse due successivi candidati che non ebbero il riconoscimento papale. Questo periodo si protrarr\u00e0 fino alla morte di Francisco Pereira Pinto nel 1670.\nNel secolo successivo la situazione si ripet\u00e9 quando nel 1716 il Papa non riconobbe il candidato vescovo di nomina regia, Jo\u00e3o Maria. La sede fu vacante fino al 1741. Ma non fu l'ultima volta, perch\u00e9 anche nel 1833 non fu riconosciuto il candidato vescovo di nomina regia, Manuel de Santa In\u00eas e la sede fu vacante fino al 1843.\nNel 1770 cedette una porzione di territorio per l'erezione della diocesi di Penafiel, che tuttavia fu soppressa gi\u00e0 nel 1778 ed il suo territorio incorporato nuovamente in quello di Porto.\nIn seguito alla riorganizzazione delle diocesi portoghesi, prevista dalla bolla \"Gravissimum Christi\" di papa Leone XIII del 30 settembre 1881, la diocesi di Porto ingrand\u00ec il proprio territorio con l'acquisizione di parrocchie dalle vicine diocesi di Braga, Lamego e Aveiro contestualmente soppressa.\nIl 24 agosto 1938 cedette un'altra porzione del suo territorio a vantaggio della restaurazione della diocesi di Aveiro.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.067.700 persone contava 1.871.500 battezzati, corrispondenti al 90,5% del totale."}
{"id": "502646", "revid": "110157", "url": "https://it.wikipedia.org/wiki?curid=502646", "title": "Diocesi di Portsmouth", "text": "La diocesi di Portsmouth (in latino: \"Dioecesis Portus Magni\") \u00e8 una sede della Chiesa cattolica in Inghilterra suffraganea dell'arcidiocesi di Southwark. Nel 2019 contava 231.700 battezzati su 3.156.000 abitanti. \u00c8 retta dal vescovo Philip Anthony Egan.\nTerritorio.\nLa diocesi comprende l'Hampshire, l'isola di Wight, le isole del Canale e parte di Berkshire, Dorset e Oxfordshire.\nSede vescovile \u00e8 la citt\u00e0 di Portsmouth, dove si trova la cattedrale di San Giovanni Evangelista.\nIl territorio \u00e8 suddiviso in 91 parrocchie.\nStoria.\nNel Medioevo il territorio della presente diocesi coincideva con quello dell'antica diocesi di Winchester, ad eccezione delle isole del Canale, che erano incluse nella diocesi di Coutances.\nLa diocesi \u00e8 stata eretta il 19 maggio 1882 con la bolla \"Nimiam dioecesis\" di papa Leone XIII, ricavandone il territorio dalla diocesi di Southwark (oggi arcidiocesi).\nOriginariamente suffraganea dell'arcidiocesi di Westminster, il 28 maggio 1965 \u00e8 entrata a far parte della provincia ecclesiastica dell'arcidiocesi di Southwark.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.156.000 persone contava 231.700 battezzati, corrispondenti al 7,3% del totale."}
{"id": "502647", "revid": "339392", "url": "https://it.wikipedia.org/wiki?curid=502647", "title": "Arcidiocesi di Athenai", "text": ""}
{"id": "502648", "revid": "92723", "url": "https://it.wikipedia.org/wiki?curid=502648", "title": "Diocesi di Paracatu", "text": "La diocesi di Paracatu (in latino: \"Dioecesis Paracatuensis\") \u00e8 una sede della Chiesa cattolica in Brasile suffraganea dell'arcidiocesi di Montes Claros appartenente alla regione ecclesiastica Centro-Oeste. Nel 2019 contava 233.200 battezzati su 367.600 abitanti. \u00c8 retta dal vescovo Jorge Alves Bezerra, S.S.S.\nTerritorio.\nLa diocesi si trova nella parte nord-occidentale dello stato brasiliano di Minas Gerais e comprende 14 comuni: Arinos, Bonfin\u00f3polis de Minas, Brasil\u00e2ndia de Minas, Buritis, Cabeceira Grande, Dom Bosco, Formoso, Guarda-Mor, Jo\u00e3o Pinheiro, Natal\u00e2ndia, Paracatu, Una\u00ed, Uruana de Minas e Vazante.\nSede vescovile \u00e8 la citt\u00e0 di Paracatu, dove si trova la cattedrale di Sant'Antonio di Padova.\nIl territorio si estende su una superficie di 52.853\u00a0km\u00b2 ed \u00e8 suddiviso in 30 parrocchie, raggruppate in 6 foranie.\nStoria.\nLa prelatura territoriale di Paracatu fu eretta il 1\u00ba marzo 1929 con la bolla \"Pro munere sibi divinitus\" di papa Pio XI, ricavandone il territorio dalle diocesi di Montes Claros e di Uberaba (oggi entrambe arcidiocesi). Originariamente era suffraganea dell'arcidiocesi di Diamantina.\nIl 15 giugno 1957 cedette una porzione del suo territorio a vantaggio dell'erezione della diocesi di Janu\u00e1ria.\nIl 14 aprile 1962 in forza della bolla \"Illius navis gubernationi\" di papa Pio XII la prelatura territoriale fu elevata a diocesi e divenne suffraganea dell'arcidiocesi di Uberaba.\nIl 20 gennaio 1964 i comuni di Arinos e Formoso, gi\u00e0 parte della diocesi di Janu\u00e1ria, furono annessi alla diocesi di Paracatu.\nL'11 ottobre 1966 entr\u00f2 a far parte della provincia ecclesiastica dell'arcidiocesi di Brasilia, mentre il 25 aprile 2001 \u00e8 divenuta suffraganea dell'arcidiocesi di Montes Claros.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 367.600 persone contava 233.200 battezzati, corrispondenti al 63,4% del totale."}
{"id": "502649", "revid": "14002", "url": "https://it.wikipedia.org/wiki?curid=502649", "title": "Arcidiocesi di Avignon", "text": ""}
{"id": "502650", "revid": "92723", "url": "https://it.wikipedia.org/wiki?curid=502650", "title": "Diocesi di Paranagu\u00e1", "text": "La diocesi di Paranagu\u00e1 (in latino: \"Dioecesis Paranaguensis\") \u00e8 una sede della Chiesa cattolica in Brasile suffraganea dell'arcidiocesi di Curitiba appartenente alla regione ecclesiastica Sul 2. Nel 2019 contava 406.800 battezzati su 527.700 abitanti. \u00c8 retta dal vescovo Edmar Peron.\nTerritorio.\nLa diocesi comprende 13 comuni dello stato brasiliano del Paran\u00e1: Adrian\u00f3polis, Antonina, Bocai\u00fava do Sul, Campina Grande do Sul, Cerro Azul, Doutor Ulysses, Guaraque\u00e7aba, Guaratuba, Matinhos, Morretes, Paranagu\u00e1, Pontal do Paran\u00e1, Tunas do Paran\u00e1.\nSede vescovile \u00e8 la citt\u00e0 di Paranagu\u00e1, dove si trova la cattedrale di Nostra Signora del Rosario.\nIl territorio si estende su una superficie di 11.537\u00a0km\u00b2 ed \u00e8 suddiviso in 20 parrocchie.\nStoria.\nLa diocesi \u00e8 stata eretta il 21 luglio 1962 con la bolla \"Ecclesia Sancta\" di papa Giovanni XXIII, ricavandone il territorio dall'arcidiocesi di Curitiba.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 527.700 persone contava 406.800 battezzati, corrispondenti al 77,1% del totale."}
{"id": "502651", "revid": "72396", "url": "https://it.wikipedia.org/wiki?curid=502651", "title": "Arcidiocesi di Przemy\u015bl", "text": "Larcidiocesi di Przemy\u015bl (in latino: \"Archidioecesis Premisliensis Latinorum\") \u00e8 una sede metropolitana della Chiesa cattolica in Polonia. Nel 2019 contava 735.000 battezzati su 814.000 abitanti. \u00c8 retta dall'arcivescovo Adam Szal.\nTerritorio.\nL'arcidiocesi comprende la parte sud-orientale del Voivodato della Precarpazia.\nSede arcivescovile \u00e8 la citt\u00e0 di Przemy\u015bl, dove si trova la basilica cattedrale dedicata all'Assunzione di Maria Vergine e a San Giovanni Battista. In diocesi sorgono anche l'ex cattedrale del Sacro Cuore di Ges\u00f9 e di Santa Teresa di Ges\u00f9 Bambino, sempre a Przemy\u015bl, e 7 basiliche minori: la basilica dello Spirito Santo a Przeworsk, la basilica di Santa Maria Addolorata a Jaros\u0142aw, la basilica della Trasfigurazione del Signore a Brzoz\u00f3w, la basilica della Santissima Trinit\u00e0 a Krosno, la basilica dell'Assunzione della Beata Vergine Maria a Stara Wie\u015b, la basilica dell'Invenzione della Santa Croce a Kalwaria Pac\u0142awska, nel comune di Fredropol, la basilica dell'Annunciazione della Beata Vergine Maria a Le\u017cajsk.\nIl territorio \u00e8 suddiviso in 41 decanati e in 391 parrocchie.\nStoria.\nLa diocesi di Przemy\u015bl fu eretta nell'aprile 1340. Il 13 febbraio 1375 papa Gregorio IX con la bolla \"Debitum pastoralis\" eresse la metropolia di Haly\u010d e le assegn\u00f2 Przemy\u015bl come diocesi suffraganea. Nel 1412/1414 la sede di Haly\u010d fu traslata a Leopoli, mantenendo Przemy\u015bl come suffraganea.\nDal 1772 il territorio della diocesi si trov\u00f2 a far parte dell'Impero austriaco e fu soggetto alla politica di ingerenza negli affari religiosi nota con il nome di giuseppinismo, che comport\u00f2 la chiusura di trentuno monasteri e dei seminari diocesani (il seminario fu riaperto nel 1819).\nDurante la Seconda guerra mondiale la diocesi e i suoi abitanti dovettero molto patire per l'occupazione sovietica prima (1939-1941) e tedesca poi (1941-1944). In questo periodo saranno arrestati 90 sacerdoti. I sovietici distrussero le biblioteche del seminario e del capitolo. I tedeschi confiscarono 200 campane. Al termine della guerra, in seguito alla revisione dei confini fra Polonia e Unione Sovietica, la diocesi perse ad oriente circa un terzo del suo vasto territorio e i polacchi che risiedevano oltre confine furono trasferiti pi\u00f9 ad occidente. Dopo il 1945 furono chiusi tutti i monasteri, confiscati molti edifici delle istituzioni cattoliche e delle parrocchie e le propriet\u00e0 della diocesi (diverse migliaia di ettari di campi e boschi).\nIl 25 marzo 1992, nell'ambito della riorganizzazione delle diocesi polacche voluta da papa Giovanni Paolo II con la bolla \"Totus tuus Poloniae populus\", ha ceduto una porzione del suo territorio a vantaggio dell'erezione della diocesi di Rzesz\u00f3w, altre porzioni di territorio alla diocesi di Sandomierz e contestualmente \u00e8 stata elevata al rango di arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 814.000 persone contava 735.000 battezzati, corrispondenti al 90,3% del totale."}
{"id": "502653", "revid": "1935652", "url": "https://it.wikipedia.org/wiki?curid=502653", "title": "Sede suburbicaria di Porto-Santa Rufina", "text": "La sede suburbicaria di Porto-Santa Rufina (in latino: \" Portuensis-Sanctae Rufinae\") \u00e8 una sede della Chiesa cattolica in Italia suffraganea della diocesi di Roma appartenente alla regione ecclesiastica Lazio. Nel 2019 contava 386.000 battezzati su 437.000 abitanti. \u00c8 retta dal vescovo Gianrico Ruzza, mentre il titolo \u00e8 del cardinale Beniamino Stella.\nTerritorio.\nLa diocesi comprende un vasto territorio che si estende a nord-ovest della citt\u00e0 di Roma, costituito dai comuni di Fiumicino, Cerveteri, Ladispoli, Santa Marinella, Riano e Castelnuovo di Porto; dalle frazioni di Santa Severa Nord del comune di Tolfa, e di Castel Giuliano del comune di Bracciano; e da gran parte del territorio dei municipi XI, XII, XIII, XIV e XV del comune di Roma, esterni al Grande Raccordo Anulare.\nLa chiesa cattedrale, dedicata ai Sacri Cuori di Ges\u00f9 e Maria, sorge in localit\u00e0 La Storta, nel comune di Roma, dove si trovano anche gli uffici della curia vescovile e il seminario diocesano. Fino alla sua costruzione e dedicazione nel 1950, fungeva da cattedrale la chiesa dei santi Ippolito e Lucia, in localit\u00e0 Borgo di Porto, frazione di Fiumicino, oggi concattedrale. Tra le chiese di maggior interesse storico presenti in diocesi si annoverano la chiesa di Santa Maria Maggiore, ex cattedrale della diocesi di Cerveteri, e la chiesa della Madonna di Ceri, sempre nel comune di Cerveteri.\nParrocchie e vicariati.\nIl territorio si estende su 2.000 km\u00b2 ed \u00e8 suddiviso in 56 parrocchie, raggruppate in 5 vicariati foranei: La Storta-Castelnuovo di Porto, Porto Romano, Selva Candida, Maccarese, Cerveteri-Ladispoli-Santa Marinella.\nElenco delle parrocchie della diocesi, aggiornato al 21 ottobre 2016:\nStoria.\nQuesta diocesi \u00e8 formata dall'unione di due antiche sedi suburbicarie: Porto, l'antico porto principale di Roma, situato sulla riva destra del Tevere prospiciente Ostia; e Selva Candida, un villaggio sorto intorno alla basilica delle sante sorelle martiri Rufina e Seconda, situata lungo la via Cornelia, che corrisponde all'attuale via Boccea.\nPorto.\nLa fede cristiana mise radici nella zona di Porto molto presto. Sono noti i nomi di vari martiri di Porto, tra cui Aconzio; Giacinto; Ercolano e Taurino; Eutropio, Zosima e Bonosa; Marziale, Saturnino, Epitteto, Maprile, Felice e compagni.\nIl pi\u00f9 importante e patrono della diocesi \u00e8 sant'Ippolito, tradizionalmente conosciuto come primo vescovo di Porto, martire verso la met\u00e0 del III secolo, il cui culto \u00e8 documentato gi\u00e0 alla fine del IV secolo; ad Ippolito fu edificata una basilica extramurana sul luogo del martirio, riportata alla luce negli scavi di fino Novecento nel sito archeologico dell'Isola Sacra (Fiumicino). Un'altra basilica, chiamata \"basilica urbana\", fu scavata a partire dal XIX secolo nei pressi del molo esagonale traianeo; bench\u00e9 non vi siano a tutt'oggi prove archeologiche, pu\u00f2 essere identificata con la basilica dei Santi Pietro, Paolo e Giovanni Battista, prima cattedrale della diocesi, fatta edificare da Costantino I \"iuxta portum urbis Romae\", ossia \"presso il porto di Roma\".\nIl primo vescovo storicamente documentato \u00e8 Gregorio, che nel 314 partecip\u00f2 al concilio di Arles nelle Gallie. Gli scavi archeologici hanno riportato alla luce due epigrafi con i nomi di due vescovi portuensi: una prima epigrafe, della fine del IV secolo, testimonia la costruzione della basilica di Sant'Ippolito per mano del vescovo Eraclida; una seconda iscrizione, datata tra IV e V secolo, riferisce della costruzione della basilica ai santi Eutropio, Zosima e Bonosa ad opera del vescovo Donato.\nTra i successivi vescovi portuensi si possono ricordare: Pietro, Erennio e Casto, che presero parte ai concili celebrati dai vescovi di Roma nel 465, nel 487 e negli anni 501 e 502; Felice, contemporaneo e corrispondente di Gregorio Magno; Giovanni, che fu delegato delle Chiese d'Occidente al concilio di Costantinopoli del 680/681; Gregorio, che accompagn\u00f2 papa Costantino a Costantinopoli (710); Citonato, presente alla consacrazione dell'antipapa Costantino II (767); Rodoaldo, che ag\u00ec difformemente dalle istruzioni ricevute nel caso di Fozio a Costantinopoli (862), e che fu deposto per avere favorito il divorzio di Lotario II di Lotaringia.\nNell'864 divenne vescovo di Porto Formoso, futuro papa; a causa della decadenza della citt\u00e0 di Porto e delle incursioni dei saraceni, fu probabilmente Formoso a trasferire la sede episcopale e la cattedrale nell'isola Tiberina. Nel 1018 la bolla \"Quoties illa\" di papa Benedetto VIII riferisce ormai di un totale abbandono e del definitivo trasferimento della cattedrale e dell'episcopio nella basilica di San Bartolomeo all'Isola.\nDurante l'episcopato di Giovanni IV (1049-1066), papa Leone IX defin\u00ec i confini della diocesi in rapporto a quella di Selva Candida: la diocesi era compresa dal corso del Tevere a partire da Ponte Rotto, l'Isola Tiberina o \"Lycaonia\" fino a Porta Settimiana, da qui il confine saliva a Porta San Pancrazio e seguiva la via Aurelia fino al ponte sul fiume Arrone; si dirigeva verso il mare passando per Palidoro e, tenendo sulla destra il tenimento di Palo, passava per il tenimento di Maccarese; raggiunta la riva del mare il confine proseguiva fino alla foce del Tevere comprendendo l'Isola Sacra per risalire fino a Ponte Rotto; venivano quindi confermati a Porto tutta la zona di Trastevere e l'isola Tiberina, lasciando al vescovo il privilegio di datare i suoi documenti con la formula \"Datum Romae\". Nel 1059 il vescovo di Porto vinse la controversia con il vescovo di Selva Candida relativamente all'intero possesso dell'Isola tiberina e delle chiese di San Bartolomeo e di San Giovanni Calibita.\nSempre nell'XI secolo la sede vescovile di Cerveteri fu abbandonata e i vescovi di Porto estesero la loro giurisdizione a quella citt\u00e0.\nSelva Candida (o Santa Rufina).\nLa diocesi di Selva Candida deve la sua origine alla basilica sorta sul luogo del martirio delle sante Rufina e Seconda sulla via Cornelia nel \"fundus de Buxus\" o \"de Bucca\" o Boccea. Altri importanti santuari martiriali presenti nel territorio erano quelli dei santi persiani Maris, Marta, Audifax e Abacuc, anch'esso sulla via Cornelia, e quello dedicato ai santi Basilide e compagni sulla via Aurelia.\nIl primo vescovo noto \u00e8 Adeodato che presenzi\u00f2 nel 501 ad un sinodo convocao dal re Teodorico per giudicare l'operato di papa Simmaco; un omonimo \u00e8 menzionato in un altro sinodo del 499 come \"Adeodatus Lorensis\"; ci\u00f2 fa supporre che i vescovi di Lorium sulla via Aurelia abbiano trasferito la loro residenza a Selva Candida. Dopo Adeodato \u00e8 noto il vescovo Valentino, vicario di Roma durante l'assenza di papa Vigilio, che ebbe le mani tagliate da Totila, e che condivise le sorti di Vigilio a Costantinopoli sulla questione dei \"Tre Capitoli\". Valentino \u00e8 documentato nelle fonti sia come \"episcopus ecclesiae Silvae Candidae\", con indicazione del toponimo da cui la diocesi traeva il proprio nome, sia come \"episcopus a sanctae Rufina et Secunda\", in riferimento al principale santuario che si trovava a Selva Candida.\nProbabilmente a partire dal VI secolo, la diocesi di Selva Candida assorb\u00ec il territorio dell'estinta diocesi di Acquaviva.\nI successivi vescovi di Selva Candida sono noti per lo pi\u00f9 per la loro partecipazione ai concili celebrati dai pontefici a Roma. Secondo le indicazioni riportate dal \"Liber Pontificalis\", la sede episcopale e la basilica delle Sante Rufina e Seconda vennero ristrutturate dai papi Adriano I (772-795) e Leone IV (847-855); distrutte dai Saraceni attorno al 900, furono ricostruite all'epoca di Sergio III (904-911) e del vescovo Ildebrando (905-910).\nTra i vescovi pi\u00f9 importanti si ricorda nell'XI secolo Pietro, documentato come vescovo di Selva Candida tra il 1026 e il 1037. Nel 1026 papa Giovanni XIX gli conferm\u00f2 tutti i possedimenti dipendenti dalla sua giurisdizione vescovile, che vengono enumerati nella bolla del 17 dicembre; tra questi si possono menzionare le localit\u00e0 di Baccano, Bottaccia, Boccea, Castel di Guido, Castel Campanile, Cesano, Castel Giuliano, Formello, Isola Farnese, Leprignana, Luterno (Valle Luterana), Olgiata, Palidoro, Palo, Riano, Galeria, Santa Marinella, Santa Severa, Sasso, La Storta, Testa di Lepre, Torrimpietra, Tragliata. Nella stessa bolla il pontefice assegnava a Pietro e ai suoi successori la chiesa dei Santi Adalberto e Paolino sull'Isola Tiberina, quale \"episcopale domicilium et congruum receptaculum\". In una successiva bolla di novembre 1037, papa Benedetto IX, oltre a confermare i privilegi gi\u00e0 concessi in precedenza, assegn\u00f2 a Pietro e ai suoi successori, in perpetuo, il titolo di cancellieri e di bibliotecari della Sede Apostolica, che, dopo l'unione, pass\u00f2 ai vescovi di Porto.\nCon la bolla del 1026, ai vescovi di Selva Candida furono assegnate anche tutte le chiese della Citt\u00e0 leonina, cinque monasteri e la facolt\u00e0 di compiere le funzioni liturgiche e le ordinazioni nella basilica di San Pietro. Questi privilegi furono gradualmente aboliti solo dopo la fine della cattivit\u00e0 avignonese, quando i pontefici trasferirono la propria residenza dal Laterano al Vaticano.\nGli ultimi due cardinali vescovi di Selva Candida furono Umberto (1051-1061) e Mainardo (1061-1073), stretti collaboratori dei pontefici nell'azione riformatrice della Chiesa, che pass\u00f2 alla storia come \"riforma gregoriana\".\nPorto e Santa Rufina.\nPapa Callisto II, nel 1119, un\u00ec in modo definitivo la sede di Porto con quella di Selva Candida (chiamata anche Santa Rufina), unione confermata da papa Adriano IV (1154-1159).\nFra i cardinali vescovi pi\u00f9 noti delle sedi unite possiamo ricordare: Teodevino (1134-1153), tedesco, inviato in varie missioni in Germania ed in Terra Santa; Bernardo (1158-1176) che si adoper\u00f2 per portare la pace tra papa Adriano IV e Barbarossa; Teodino degli Atti (1178-1186) che esamin\u00f2 la causa di san Tommaso Becket; Ottone Candido (1244-1251), dei marchesi di Monferrato, inviato in molte occasioni come legato di papa Innocenzo IV presso Federico II; Robert Kilwardby, gi\u00e0 arcivescovo di Canterbury, avvelenato a Viterbo nel 1279; Matteo d'Acquasparta (1291-1302) e Giovanni da Morrovalle (1302-1312), gi\u00e0 ministri generali dell'Ordine francescano; Jacques d'Euse (1313-1316), primo cardinale di Porto diventato papa con il nome di Giovanni XXII.\nIl 21 luglio 1452 la diocesi di Santa Rufina fu separata dalla sede suburbicaria di Porto, ma gi\u00e0 l'anno successivo, dopo la morte del cardinale Francesco Condulmer le due sedi furono riunite.\nIn seguito occuparono la sede: Rodrigo Borgia (1476-1492) futuro papa Alessandro VI; Gian Pietro Carafa (1553) futuro papa Paolo IV; Alessandro Farnese il giovane (1578-1580); Fulvio Giulio della Corgna (1580-1583); Ulderico Carpegna (1675-1679) che lasci\u00f2 un'eredit\u00e0 per sostenere le spese delle missioni popolari da tenersi ogni quattro anni; Pietro Ottoboni (1687-1689), futuro papa Alessandro VIII; Flavio Chigi (1689-1693) che ampli\u00f2 ed abbell\u00ec la cattedrale; Vicenzo Maria Orsini (1715-1724), futuro papa Benedetto XIII.\nDal XVI secolo la sede di Porto e Santa Rufina fu riservata al vice decano del Collegio cardinalizio; quando il decano cessava dal suo servizio per decesso o per elezione al papato, gli succedeva il cardinale vescovo di Porto e Santa Rufina, che optava per la sede suburbicaria di Ostia e Velletri, che era propria del decano. Questa prassi comport\u00f2 episcopati generalmente molto brevi, anche di pochi mesi.\nLa diocesi era vastissima, andando dal Tevere a sud fino alla via Flaminia a est e ai Monti della Tolfa a nord, ma praticamente spopolata e devastata dalla malaria. Nel 1692 la popolazione residente si aggirava attorno alle 4.000 unit\u00e0, mentre da una statistica ufficiale del 1853, risultava una popolazione complessiva di appena 3.030 abitanti. I centri abitati erano pochi e sparsi qua e l\u00e0 sul territorio; tra questi i maggiori erano Castelnuovo, Fiumicino, Cesano, Riano e Cerveteri, dove si trovavano le uniche parrocchie della diocesi. All'inizio del XIX secolo la diocesi si trovava in un tale stato di abbandono, che il cardinale Leonardo Antonelli la defin\u00ec \u00abuno scheletro arido e spolpato\u00bb, indicandone le cause del declino nelle invasioni saracene del Medioevo e nell'insalubrit\u00e0 del clima. Tutto questo malgrado nella seconda met\u00e0 del Settecento ci furono dei tentativi di mettere in atto una certa attivit\u00e0 pastorale, con l'appoggio delle Maestre Pie, dei Gesuiti e la creazione di alcune parrocchie. La diocesi non aveva nemmeno una cattedrale, essendo quella di Sant'Ippolito a Porto oramai in decadenza, e un centro con il palazzo episcopale ed il seminario. Di fatto la sede esisteva solo perch\u00e9 associata al titolo cardinalizio.\nPer ovviare a questi inconvenienti, il 10 dicembre 1825 Civitavecchia fu separata dalla diocesi di Viterbo e Toscanella e unita a quella di Porto e Santa Rufina; ma questa unione dur\u00f2 per poco tempo, fino al 14 giugno 1854, quando Civitavecchia fu nuovamente resa indipendente e unita a Corneto (odierna diocesi di Civitavecchia-Tarquinia).\nIl cardinale Bartolomeo Pacca, tra il 1821 ed il 1830, restaur\u00f2 la cattedrale di Sant'Ippolito, ristruttur\u00f2 l'annesso episcopio e orn\u00f2 il suo cortile con reperti provenienti dagli scavi dell'antica citt\u00e0 di Porto.\nIl 5 maggio 1914 papa Pio X, con il motu proprio \"Edita a Nobis\", abol\u00ec il conferimento della sede di Porto e Santa Rufina al vice decano del Collegio cardinalizio. Lo stesso motu proprio stabil\u00ec che da quel momento in poi il decano del Sacro Collegio avrebbe unito la sede di cui era titolare con quella di Ostia e conseguentemente gli episcopati dei vescovi di Porto e Santa Rufina hanno cessato di essere particolarmente brevi.\nNel 1921 la popolazione della diocesi era pari a circa 10.000 abitanti, a cui se ne aggiungevano circa 12.000 che vi risiedevano stagionalmente per i lavori agricoli. Sorgevano 19 parrocchie. Il territorio rimase pressoch\u00e9 spopolato fino alle bonifiche degli anni trenta, che estirparono la malaria. La crescita della citt\u00e0 di Roma e dei suoi dintorni e la bonifica del territorio port\u00f2 in pochi decenni ad un aumento notevole della popolazione diocesana, dai circa 50.000 abitanti nel 1950 ai circa 300.000 nel 2000.\nNel 1926 il gesuita tedesco Leopold Fonck diede inizio alla costruzione di una chiesa, in localit\u00e0 La Storta, che avrebbe voluto dedicare a santa Margherita Maria Alacoque, i lavori rimasero incompiuti fino a quando nel 1948 il cardinale Tisserant non li riprese, progettando di istituire a La Storta il centro della diocesi. Nel giro di due anni la costruzione fu completata e dedicata ai Sacri Cuori di Ges\u00f9 e Maria il 25 marzo 1950; il 7 marzo era stata elevata al rango di nuova cattedrale della diocesi, al posto della precedente chiesa dei Santi Ippolito e Lucia, con il decreto \"Episcopalis Cathedra\" della Congregazione Concistoriale. Contestualmente furono edificati il palazzo vescovile, la sede della curia diocesana e il seminario. Il 25 febbraio 1953 fu istituito il capitolo della cattedrale con la bolla \"Qui cognoverit\" di papa Pio XII.\nNel corso del Novecento furono stabiliti con pi\u00f9 precisione i confini tra la sede suburbicaria e la diocesi di Roma. Il 5 gennaio 1946 le contigue parrocchie di Santa Maria Immacolata a Grottarossa e dei Santi Urbano e Lorenzo a Prima Porta, entrambe sulla via Flaminia, furono annesse alla diocesi romana. Il 5 aprile 1954 e l'8 febbraio 1965 vennero ridefiniti nel dettaglio i confini tra le due diocesi, in larga parte separate tra loro dal Grande Raccordo Anulare.\nCon la riforma delle sedi suburbicarie voluta da papa Giovanni XXIII nel 1962, ai cardinali di Porto e Santa Rufina rimase solo il titolo della sede suburbicaria, mentre il governo pastorale della diocesi venne affidato ad un vescovo residenziale \"pleno iure\". Questa disposizione entr\u00f2 in vigore con la nomina, il 2 febbraio 1967, di Andrea Pangrazio, il primo vescovo, non cardinale, di Porto e Santa Rufina.\nIl 30 settembre 1986 la diocesi ha assunto la denominazione di sede suburbicaria di Porto-Santa Rufina per la \"plena unione\" delle due sedi.\nDal 12 febbraio 2022 \u00e8 unita \"in persona episcopi\" alla diocesi di Civitavecchia-Tarquinia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nCardinali vescovi del titolo suburbicario di Porto e Santa Rufina, poi Porto-Santa Rufina.\nFino al 1986 Cardinali vescovi di Porto e Santa Rufina, poi Cardinali vescovi di Porto-Santa Rufina.\nVescovi di Porto e Santa Rufina, poi Porto-Santa Rufina.\nFino al 1986 vescovi di Porto e Santa Rufina, poi vescovi di Porto-Santa Rufina.\nSanti e Beati venerati in diocesi.\nElenco dei santi e dei beati venerati in diocesi:\nStatistiche.\nLa diocesi nel 2019 su una popolazione di 437.000 persone contava 386.000 battezzati, corrispondenti all'88,3% del totale. Il numero degli abitanti \u00e8 in rapida crescita a motivo della forte e continua espansione abitativa della citt\u00e0 di Roma fuori dal Grande Raccordo Anulare."}
{"id": "502655", "revid": "110157", "url": "https://it.wikipedia.org/wiki?curid=502655", "title": "Diocesi di Pueblo", "text": "La diocesi di Pueblo (in latino: \"Dioecesis Pueblensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Denver appartenente alla regione ecclesiastica XIII (AZ, CO, NM, UT, WY). Nel 2019 contava 188.135 battezzati su 686.352 abitanti. \u00c8 retta dal vescovo Stephen Jay Berg.\nTerritorio.\nLa diocesi comprende 29 contee nella parte meridionale dello stato americano del Colorado: Alamosa, Conejos, Saguache, Rio Grande, Costilla, Mineral, Archuleta, La Plata, Montezuma, Dolores, San Juan, Hinsdale, Gunnison, Ouray, San Miguel, Montrose, Delta, Mesa, Fremont, Custer, Pueblo, Huerfano, Las Animas, Otero, Crowley, Kiowa, Bent, Prowers e Baca.\nSede vescovile \u00e8 la citt\u00e0 di Pueblo, dove si trova la cattedrale del Sacro Cuore (\"Cathedral of the Sacred Heart\").\nIl territorio si estende su 124.754\u00a0km\u00b2 ed \u00e8 suddiviso in 52 parrocchie, raggruppate in 5 decanati: Alamosa, Durango, Grand Junction, La Junta e Pueblo.\nStoria.\nLa diocesi \u00e8 stata eretta il 15 novembre 1941 con la bolla \"Ecclesiarum in catholico\" di papa Pio XII, ricavandone il territorio dalla diocesi di Denver, che \u00e8 stata contestualmente elevata ad arcidiocesi metropolitana.\nIl 10 novembre 1983 ha ceduto una porzione del suo territorio a vantaggio dell'erezione della diocesi di Colorado Springs.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 686.352 persone contava 188.135 battezzati, corrispondenti al 27,4% del totale."}
{"id": "502656", "revid": "322321", "url": "https://it.wikipedia.org/wiki?curid=502656", "title": "Diocesi di Puerto Cabello", "text": "La diocesi di Puerto Cabello (in latino: \"Dioecesis Portus Cabellensis\") \u00e8 una sede della Chiesa cattolica in Venezuela suffraganea dell'arcidiocesi di Valencia en Venezuela. Nel 2019 contava 337.100 battezzati su 373.600 abitanti. \u00c8 retta dal vescovo Sa\u00fal Figueroa Albornoz.\nTerritorio.\nLa diocesi comprende i comuni di Puerto Cabello e Juan Jos\u00e9 Mora nello stato venezuelano di Carabobo.\nSede vescovile \u00e8 la citt\u00e0 di Puerto Cabello, dove si trova la cattedrale di San Giuseppe.\nIl territorio si estende su una superficie di 729 km\u00b2 ed \u00e8 suddiviso in 20 parrocchie.\nStoria.\nLa diocesi \u00e8 stata eretta il 5 luglio 1994 con la bolla \"Sollicitus de spirituali\" di papa Giovanni Paolo II, ricavandone il territorio dall'arcidiocesi di Valencia en Venezuela.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 373.600 persone contava 337.100 battezzati, corrispondenti al 90,2% del totale."}
{"id": "502657", "revid": "322321", "url": "https://it.wikipedia.org/wiki?curid=502657", "title": "Arcidiocesi di Puebla de los \u00c1ngeles", "text": "Larcidiocesi di Puebla de los \u00c1ngeles (in latino: \"Archidioecesis Angelorum\") \u00e8 una sede metropolitana della Chiesa cattolica in Messico appartenente alla regione ecclesiastica Oriente. Nel 2019 contava 5.554.200 battezzati su 7.048.600 abitanti. \u00c8 retta dall'arcivescovo Victor S\u00e1nchez Espinosa.\nTerritorio.\nL'arcidiocesi comprende 154 dei 217 comuni dello stato messicano di Puebla; non appartengono all'arcidiocesi la parte sud-orientale e alcune zone della parte settentrionale.\nSede arcivescovile \u00e8 la citt\u00e0 di Puebla de Zaragoza, dove si trova la cattedrale dell'Immacolata Concezione di Maria Vergine. La cattedrale precedente, in funzione dal 1525 al 1543 e intitolata all'Assunzione di Maria Vergine, si trova ora fuori dai confini dell'arcidiocesi, a Tlaxcala, nell'omonima diocesi, ed \u00e8 oggi in rovina. Il centro storico di Puebla de Zaragoza, patrimonio dell'umanit\u00e0, conserva diversi edifici religiosi.\nIl territorio si estende su una superficie di 19.540\u00a0km\u00b2 ed \u00e8 suddiviso in 322 parrocchie, raggruppate in 6 zone pastorali, a loro volta suddivise in 31 decanati.\nProvincia ecclesiastica.\nLa provincia ecclesiastica di Puebla de los \u00c1ngeles, istituita nel 1903, comprende le seguenti suffraganee:\nStoria.\nLa diocesi \"Carolensis\", con sede in Yucat\u00e1n, fu eretta il 24 gennaio 1519 da papa Leone X con la bolla \"Sacri apostolatus ministerio\". Si trattava della prima diocesi della Nuova Spagna. Il nome della diocesi fu scelto in onore dell'imperatore Carlo V. Era originariamente suffraganea dell'arcidiocesi di Siviglia. La sede della diocesi era posta in una citt\u00e0 di recente fondazione, chiamata Citt\u00e0 carolense, in cui, secondo la bolla, era stata eretta la parrocchia della Madonna dei Rimedi, che fu elevata a cattedrale. Tuttavia, il territorio circostante era ancora inesplorato, tanto che nella bolla di erezione della diocesi si dichiara che ancora non si sa se lo Yucat\u00e1n sia un'isola di grandi dimensioni o un nuovo continente. Gli insediamenti spagnoli erano di difficile difesa per scarsit\u00e0 delle truppe e questa Citt\u00e0 carolense, di cui la stessa fondazione rimane incerta, fu ben presto abbandonata.\nLa diocesi fu estesa a Oaxaca, Veracruz, Tabasco e a parte del Chiapas il 13 ottobre 1525 con la bolla \"Devotionis tuae probata sinceritas\" di papa Clemente VII. Contestualmente al vescovo Carolense fu concesso anche il titolo di vescovo di Tenochtitl\u00e1n; cattedrale della diocesi era la chiesa dell'Assunzione di Maria Vergine, oggi in rovina. Questa concessione fatta al vescovo nominato, che non era ancora sbarcato in America, ma dimorava in Spagna, aveva lo scopo di dare al vescovo la facolt\u00e0 di porre la sede episcopale ove lo reputasse pi\u00f9 idoneo e nel contempo di adattare la bolla di erezione di Leone X, che non aveva stabilito confini precisi per la nuova diocesi, a un territorio che s'ingrandiva sempre pi\u00f9 a mano a mano che proseguivano le esplorazioni. \nNel 1527 il vescovo Juli\u00e1n Garc\u00e9s, dopo aver ricevuto in Spagna la consacrazione episcopale, raggiunse la sua diocesi e pose la sede episcopale a Tlaxcala, aggiungendo ai due precedenti titoli anche quello di questa citt\u00e0. Tuttavia, per la povert\u00e0 di Tlaxcala, il vescovo decise di fondare una nuova citt\u00e0 in posizione pi\u00f9 favorevole, a cui diede il nome di Puebla de los \u00c1ngeles e vi trasfer\u00ec la sede episcopale nella seconda met\u00e0 del 1539.\nIl 2 settembre 1530 e il 21 luglio 1535 cedette porzioni del suo territorio a vantaggio dell'erezione rispettivamente delle diocesi di Citt\u00e0 del Messico e di Antequera (oggi entrambe arcidiocesi).\nIl 6 giugno 1543 la sede vescovile fu trasferita a Puebla, mantenendo il nome di diocesi di Tlaxcala.\nIl 12 febbraio 1546 entr\u00f2 a far parte della provincia ecclesiastica dell'arcidiocesi di Citt\u00e0 del Messico.\nIn seguito cedette a pi\u00f9 riprese porzioni del suo territorio a vantaggio dell'erezione di nuove diocesi:\nNel 1643 il vescovo Juan de Palafox y Mendoza fond\u00f2 il seminario diocesano.\nL'11 agosto 1903 \u00e8 stata elevata al rango di arcidiocesi metropolitana in forza della bolla \"Praedecessoris Nostri\" di papa Pio X e ha assunto il nome attuale.\nIl 19 giugno 1931 ha ceduto due parrocchie alla diocesi di Papantla.\nL'8 settembre 1940, con la lettera apostolica \"Mexicana in ditione\", papa Pio XII ha confermato la Beata Maria Vergine di Ocotl\u00e1n patrona dell'arcidiocesi.\nIl 23 maggio 1959 e il 13 gennaio 1962 ha ceduto ulteriori porzioni di territorio a vantaggio dell'erezione rispettivamente delle diocesi di Tlaxcala e di Tehuac\u00e1n.\nIl 28 gennaio 1979 l'arcidiocesi ha ricevuto la visita pastorale di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2016 su una popolazione di 5.033.788 persone contava 3.993.674 battezzati, corrispondenti al 79,3% del totale."}
{"id": "502658", "revid": "671029", "url": "https://it.wikipedia.org/wiki?curid=502658", "title": "W\u00fcrttemberg", "text": "Il W\u00fcrttemberg (in alemanno \"Wiirdeb\u00e4\u00e4rg\") \u00e8 una regione storica della Germania sita a sud ovest, con capitale Stoccarda. Originariamente signoria, poi contea dal XII secolo, quindi ducato dal 1495, regno dal 1806 e, dopo la prima guerra mondiale, Regione (\"Land\") della Repubblica di Weimar ed infine dal 1952, fondendosi con il Baden, fa parte del \"Land\" del Baden-W\u00fcrttemberg, stato federato della Repubblica Federale Tedesca.\nGeografia fisica ed economica.\nSi trova fra i 47\u00b0 34' e 48\u201d ed i 49\u00b0 35' e 17\u201d di latitudine Nord e fra gli 8\u00b0 15' ed i 10\u00b0 30' di longitudine Est. La sua massima lunghezza fra nord e sud \u00e8 di 225\u00a0km e la massima estensione Est-Ovest \u00e8 di 160\u00a0km. I confini si estendono per circa 1.800\u00a0m. La superficie totale \u00e8 di circa 20.000\u00a0km\u00b2. Confina con la Baviera ad est, e per il resto con il Baden, esclusa una parte a sud ove si affaccia sul lago di Costanza.\nClima.\nLa temperatura diminuisce verso la parte montagnosa del sud: quella media annua varia da 6 a 10\u00a0\u00b0C. L'ampiezza delle foreste provoca numerose precipitazioni, la maggior parte delle quali si verifica in estate.\nAgricoltura.\nGrazie alla fertilit\u00e0 del suolo, l'agricoltura rappresent\u00f2 la maggior occupazione degli abitanti: il regno del W\u00fcrttemberg fu una regione essenzialmente agricola, e dei suoi 20.000\u00a0km\u00b2 il 45 % circa era adibito a terreni agricoli e giardini, l'1 % a vigneti, il 18 % a prati e pascoli, ed il 30 % a foreste. \nI principali prodotti agricoli erano avena, farro, segala, grano, orzo e luppolo ai quali vanno aggiunti piselli e fagioli, mais, frutta (ciliegie e mele prevalentemente), biete e prodotti caseari, vino. Anche l'allevamento di bovini, ovini e suini ebbe un peso notevole, cos\u00ec come particolare attenzione veniva dedicata all'allevamento equino.\nMiniere.\nLa regione del W\u00fcrttemberg \u00e8 priva di miniere di una qualche importanza, se si escludono sale e ferro. L'estrazione del sale assunse una notevole importanza nel XIX secolo mentre l'industria del ferro era antica ma nella regione manca del tutto il carbone. Altri minerali di minor importanza estratti nel W\u00fcrttemberg furono il granito, il calcare ed argilla refrattaria. Degna di nota \u00e8 l'estrazione di acido carbonico in forma gassosa dalle sorgenti naturali accanto al fiume Eyach, un affluente del Neckar, che favor\u00ec lo sviluppo dell'industria chimica ad esso collegata.\nIndustria.\nLa vecchia, tradizionale industria del W\u00fcrttemberg era quella tessile (tessuti in lana, cotone e lino), particolarmente presente ad Esslingen sul Neckar ed a G\u00f6ppingen, nonch\u00e9 quella cartaria presente in particolare a Ravensburg, Heilbronn ed in altre citt\u00e0 della bassa Svevia.\nL'industria manifatturiera, sostenuta dal governo, si svilupp\u00f2 rapidamente alla fine del XIX secolo, specialmente quella della lavorazione dei metalli nei settori ove era necessaria particolare abilit\u00e0 di tipo artigianale. Esslingen divenne famosa per la qualit\u00e0 delle locomotive che produceva la locale industria metalmeccanica e cos\u00ec fu particolarmente apprezzata la produzione di armi portatili della societ\u00e0 Mauser di Oberndorf am Neckar, quella di strumenti musicali (pianoforti in particolare a Stoccarda), organi ed apparecchiature di precisione (macchine fotografiche ed orologi). Si svilupparono anche industrie chimiche ed alimentari quali birrerie, distillerie e zuccherifici.\nCommercio.\nLe principali esportazioni del regno del W\u00fcrttemberg erano costituite da bovini, cereali, legno, pianoforti, sale, cuoio, tessuti di lino e cotone, birra, vino e liquori. I centri commerciali maggiori furono Stoccarda, Ulma, Heilbronn e Friedrichshafen. Stoccarda, chiamata una volta \"la Lipsia della Germania meridionale\", era anche il centro di un esteso commercio di libri.\nComunicazioni.\nNel 1907 il regno del W\u00fcrttemberg aveva gi\u00e0 2.000 chilometri di ferrovia, il 10% circa dei quali appartenenti allo stato. Le vie d'acqua comprendevano il Neckar, il Schussen, il Lago di Costanza (Bodensee) ed il Danubio a valle di Ulma. Il regno ebbe sempre delle buone strade, le pi\u00f9 vecchie delle quali ancora di realizzazione romana. Con la formazione dell'impero germanico nel 1871, il W\u00fcrttemberg come la Baviera, mantenne il proprio servizio postale e telegrafico.\nStoria.\nOrigine del nome.\nIl nome W\u00fcrttemberg deriva dal Wirtembeg dello Stoccarda-Rotenberg (Circondario cittadino di Stoccarda-Untert\u00fcrkheim). Questo a sua volta proviene probabilmente dal Lussemburgo, patria ove dovette aver origine la dinastia e fu quindi cos\u00ec opportunamente chiamato dal celtico Widerberg (romano Wirodunum). Secondo la leggenda, il nome Wirtembeg sarebbe stato invece originato dalla deformazione verbale di \"Wirt am Berg\" (Osteria del monte). La denominazione Wirtembeg, tale fin dall'undicesimo secolo, divenne ufficialmente W\u00fcrttemberg con l'elevazione del ducato a rango di regno, avvenuta grazie a Napoleone I il 1\u00ba gennaio 1806.\nContea fino al 1495.\nNel XII secolo il W\u00fcrttemberg ottenne il rango di contea. Con la fine della signoria degli Staufer in Svevia, verso il 1250, furono poste le premesse per l'ampliamento della contea. Grazie al matrimonio del conte Ulrico I con Metchilde del Baden, avvenuto nel 1251, Stoccarda, la futura capitale, entr\u00f2 a far parte della contea. Ulteriori allargamenti della contea ebbero luogo soprattutto sotto il regno del conte Ulrico III (1325\u00a0\u2013 1344) e sotto quello di Eberardo III (Eberardo il Mite) (1392\u00a0\u2013 1417). Eccezionale fu poi l'acquisizione della contea di M\u00f6mpelgard, grazie al matrimonio del conte Eberardo IV con Enrichetta di M\u00f6mpelgard, avvenuto il 13 novembre 1397.\nIl 25 gennaio 1442 fu stipulato l'accordo di N\u00fcrtingen fra Ludovico I e suo fratello Ulrico V. Con ci\u00f2 il W\u00fcrttemberg fu diviso in due parti: la parte cosiddetta \u201cdi Stoccarda\u201d (W\u00fcrttemberg-Stuttgart), che comprendeva le citt\u00e0 di Cannstatt, G\u00f6ppingen, Marbach, Neuffen, N\u00fcrtingen, Schorndorf e Waiblingen and\u00f2 ad Ulrico, mentre a Ludovico I and\u00f2 la parte, detta \u201cdi Urach\u201d, comprendente le citt\u00e0 di Balingen, Calw, Herrenberg, M\u00fcnsingen, Tuttlingen e T\u00fcbingen. M\u00f6mpelgard, alla morte della madre dei due fratelli Enrichetta, fu assegnata in un primo momento a Ludovico.\nCon il trattato di M\u00fcnsingen (14 dicembre 1482) e quello di Essling (2 settembre 1492) il conte di Wittemberg-Urach, e successivamente duca di W\u00fcrttemberg, Eberardo V di W\u00fcrttemberg, riusc\u00ec a recuperare anche l'altra parte della contea originaria e divenne il solo signore di entrambi i territori. La successione fu stabilita al conte regnante di W\u00fcrttemberg-Stuttgart Eberardo VI, che tuttavia dovette regnare insieme ad un \u201cComitato dei Dodici\u201d, espressione della cosiddetta \"Ehrbarkeit\", la rappresentanza cio\u00e8 dei nobili e dei ceti non nobili del paese\nDucato del W\u00fcrttemberg.\nA seguito della Dieta di Worms, il 21 giugno 1495, sotto l'imperatore Massimiliano I, il W\u00fcrttemberg fu elevato a ducato. La prima met\u00e0 del XVI secolo trascorse in continue lotte intestine e crisi politiche, dettate anche dai problemi creatisi fra la figura del Duca e l\"'Ehrbarkeit\"; con la salita al potere di Cristoforo di W\u00fcrttemberg i dissidi furono risolti.\nNella prima met\u00e0 del Cinquecento si ebbe anche la riforma protestante, risultando una mediazione dapprima fra l'orientamento zwingliano e quello luterano, ma infine, nel 1538, la riforma si risolse sotto una veste prettamente luterana.\nIl ducato di W\u00fcrttemberg fu ampiamente coinvolto nella Guerra dei trent'anni (1618-1648), essendo rimasto dal 1628, per tutta la durata del conflitto, sotto il controllo delle armate straniere.\nA seguito dell'Editto di Restituzione, Ferdinando II ridusse il ducato di un terzo della sua grandezza originaria.\nDopo la pace di Westfalia, il ducato cerc\u00f2 di ritornare nella condizione economico-sociale antecedente al conflitto e, riuscitoci, rimase tuttavia coinvolto sia nelle lotte di successione del Palatinato, sia che nella quinta guerra austro-turco e nella guerra di successione spagnola.\nDurante il regno di Carlo II Eugenio di W\u00fcrttemberg (1737 - 1793), il ducato appoggi\u00f2 l'impero austriaco nella guerra dei sette anni e, successivamente, si ebbe anche il riarmo dell'esercito.\nNel 1800, con l'avvento di Napoleone, il ducato ingrand\u00ec i propri possedimenti, che andarono a comprendere progressivamente molti degli stati tedeschi pi\u00f9 piccoli, situati sulla riva destra del Reno; nel 1803 il W\u00fcrttemberg fu sede di Principe elettore.\nIl Regno di W\u00fcrttemberg.\nA seguito degli accordi presi nel 1805 con Napoleone Bonaparte, fra i quali anche il matrimonio della figlia del Duca Federico II, Caterina, con il fratello dell'Imperatore francese, Girolamo Bonaparte, il ducato fu elevato al rango di regno (1\u00ba gennaio 1806). Accanto all'\u201dAntico W\u00fcrttemberg\u201d protestante si affiancarono, nel regno di recente istituzione, numerosi territori cattolici, cosicch\u00e9 il nuovo re persegu\u00ec una politica di equiparazione dei diritti. L'alleanza con Napoleone consent\u00ec a Federico una certa libert\u00e0 di governo in politica interna, il cui scopo fu l'ammodernamento dello stato e l'abolizione dei privilegi della Ehrbarkeit nell'\u201cAntico W\u00fcrttemberg\u201d e quelli dell'antica nobilt\u00e0 nei territori di nuova acquisizione.\nNonostante l'alleanza con Napoleone, il regno rimase inalterato dopo il Congresso di Vienna e rest\u00f2 quindi nell'alveo delle monarchie europee dopo la restaurazione.\nDal 1819 il regno di W\u00fcrttemberg divenne una monarchia costituzionale e, nel corso degli anni, i re che si susseguirono sul trono si prodigarono nel modernizzare lo stato e nel cercare, soprattutto durante il regno di Guglielmo I di W\u00fcrttemberg, di stringere una forte alleanza con la Russia zarista.\nSotto il dominio del re Carlo di W\u00fcrttemberg, forte sostenitore della creazione di uno stato tedesco, il paese ader\u00ec al progetto del Reich germanico di Otto von Bismarck; cos\u00ec, dal 1871 il regno di W\u00fcrttemberg fece parte della Germania.\nTuttavia, a seguito della sconfitta tedesca nella prima guerra mondiale, il re Guglielmo II di W\u00fcrttemberg abdic\u00f2 ed il regno si dissolse.\nLa repubblica popolare.\nDopo la prima guerra mondiale e l'abdicazione del re Guglielmo II fu proclamato lo Stato Popolare del W\u00fcrttemberg e il primo presidente provvisorio del governo fu il socialdemocratico Guglielmo Blos. La nuova Costituzione fu emessa il 26 aprile 1919 e alle prime elezioni emersero il Centro, la SPD, la Democrazia Popolare e i partiti regionali. Fino all'avvento del nazismo il W\u00fcrttemberg fu governato da una coalizione di partiti; la SPD rimase all'opposizione.\nIl W\u00fcrttemberg nel Terzo Reich.\nDopo la presa del potere da parte del nazionalsocialismo il 30 gennaio 1933 il governo del Reich pose l'8 marzo Dietrich von Jagow come Commissario della polizia del W\u00fcrttemberg. Di conseguenza molti antinazisti furono incarcerati e portati nel campo di concentramento di Heuberg. Sette giorni dopo il \"Gauleiter\" della NSDAP Wilhelm Murr fu scelto come presidente dello stato del W\u00fcrttemberg. Nello stesso mese la legge-delega del 24 e la \u201cLegge di integrazione dei \"L\u00e4nder\" nel Reich\u201d del 31 condussero alla effettiva perdita di significato dei L\u00e4nder stessi. Come nel resto del Reich si giunse alla persecuzione e allo sterminio degli ebrei, all'eliminazione dell'opposizione, all'integrazione dell'amministrazione e all'emigrazione. Combattenti della Resistenza del \"L\u00e4nder\" furono Georg Elser, Sophie Scholl e il fratello Hans, i fratelli Berthold e Claus Schenk, conte di Stauffenberg, Fritz Elsas, Liselotte Herrmann, Hermann Medinger e l'ex presidente Eugen Bolz. Dal 1944 anche il W\u00fcrttemberg soffr\u00ec dei pesanti bombardamenti alleati e il 4 dicembre dello stesso anno la citt\u00e0 di Heilbronn fu completamente distrutta.\nIl W\u00fcrttemberg nel dopoguerra (dal 1945 al 1952).\nDopo la resa della Germania del 1945 la parte settentrionale dei due \"L\u00e4nder \"del Baden e del W\u00fcrttemberg furono separate da quella meridionale: la prima entr\u00f2 a far parte della zona di occupazione americana mentre la seconda di quella francese e si formarono due \"L\u00e4nder\": il W\u00fcrttemberg-Baden al nord ed il W\u00fcrttemberg-Hohenzollern al sud, che nel 1949 divennero stati della neonata Repubblica Federale e nel 1952 si unirono nel nuovo \"Land Baden- W\u00fcrttemberg\".\nOmaggi.\nDue navi della Marina Imperiale Tedesca presero il loro nome dal W\u00fcrttemberg:"}
{"id": "502659", "revid": "110157", "url": "https://it.wikipedia.org/wiki?curid=502659", "title": "Diocesi di Puerto Iguaz\u00fa", "text": "La diocesi di Puerto Iguaz\u00fa (in latino: \"Dioecesis Portus Iguassuensis\") \u00e8 una sede della Chiesa cattolica in Argentina suffraganea dell'arcidiocesi di Corrientes. Nel 2019 contava 354.000 battezzati su 495.000 abitanti. \u00c8 retta dal vescovo Nicol\u00e1s Baisi.\nTerritorio.\nLa diocesi comprende 5 dipartimenti della provincia di Misiones: Eldorado, General Manuel Belgrano, Iguaz\u00fa, Montecarlo e San Pedro.\nSede vescovile \u00e8 la citt\u00e0 di Puerto Iguaz\u00fa, dove si trova la cattedrale di Nostra Signora del Carmine.\nIl territorio si estende su 18.642\u00a0km\u00b2 ed \u00e8 suddiviso in 33 parrocchie.\nStoria.\nLa diocesi \u00e8 stata eretta il 16 giugno 1986 con la bolla \"Abeunt alterna vice\" di papa Giovanni Paolo II, ricavandone il territorio dalla diocesi di Posadas.\nIl 13 giugno 2009 ha ceduto una porzione del suo territorio a vantaggio dell'erezione della diocesi di Ober\u00e1.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 495.000 persone contava 354.000 battezzati, corrispondenti al 71,5% del totale."}
{"id": "502660", "revid": "92723", "url": "https://it.wikipedia.org/wiki?curid=502660", "title": "Diocesi di Pult", "text": ""}
{"id": "502661", "revid": "486946", "url": "https://it.wikipedia.org/wiki?curid=502661", "title": "A.S.D. l'Aquila Calcio Real", "text": ""}
{"id": "502662", "revid": "1123126", "url": "https://it.wikipedia.org/wiki?curid=502662", "title": "Arcidiocesi di Puerto Montt", "text": "Larcidiocesi di Puerto Montt (in latino: \"Archidioecesis Portus Montt\") \u00e8 una sede metropolitana della Chiesa cattolica in Cile. Nel 2019 contava 298.800 battezzati su 417.250 abitanti. \u00c8 retta dall'arcivescovo Luis Fernando Ramos P\u00e9rez.\nTerritorio.\nL'arcidiocesi comprende la provincia cilena di Llanquihue, nella regione di Los Lagos.\nSede arcivescovile \u00e8 la citt\u00e0 di Puerto Montt, dove si trova la cattedrale di Nostra Signora del Carmine, costruita nel 1870, in stile dorico.\nParrocchie.\nIl territorio si estende su 17.664\u00a0km\u00b2 ed \u00e8 suddiviso in 30 parrocchie, raggruppate in 4 decanati:\nProvincia ecclesiastica.\nLa provincia ecclesiastica di Puerto Montt, istituita nel 1963, comprende 4 suffraganee:\nStoria.\nLa diocesi di Puerto Montt fu eretta il 1\u00ba aprile 1939 con la bolla \"Summi Pontificatus\" di papa Pio XII, ricavandone il territorio dalla diocesi di San Carlos de Ancud. Era originariamente suffraganea dell'arcidiocesi di Concepci\u00f3n.\nIl 15 novembre 1955 cedette una porzione del suo territorio a vantaggio dell'erezione della diocesi di Osorno.\nIl 10 maggio 1963 \u00e8 stata elevata al rango di arcidiocesi metropolitana con la bolla \"Apostolicae Sedis\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 417.250 persone contava 298.800 battezzati, corrispondenti al 71,6% del totale."}
{"id": "502663", "revid": "92723", "url": "https://it.wikipedia.org/wiki?curid=502663", "title": "Diocesi di Punto Fijo", "text": "La diocesi di Punto Fijo (in latino: \"Dioecesis Punctifixensis\") \u00e8 una sede della Chiesa cattolica in Venezuela suffraganea dell'arcidiocesi di Coro. Nel 2019 contava 308.720 battezzati su 332.940 abitanti. \u00c8 retta dal vescovo Carlos Alfredo Cabezas Mendoza.\nTerritorio.\nLa diocesi comprende tre municipi dello stato venezuelano di Falc\u00f3n, Carirubana, Falc\u00f3n e Los Taques, che costituiscono la penisola di Paraguan\u00e1.\nSede vescovile \u00e8 la citt\u00e0 di Punto Fijo, dove si trova la cattedrale di Nostra Signora di Coromoto.\nIl territorio \u00e8 suddiviso in 23 parrocchie, raggruppate in 5 zone pastorali.\nStoria.\nLa diocesi \u00e8 stata eretta il 12 luglio 1997 con la bolla \"Ad melius prospiciendum\" di papa Giovanni Paolo II, ricavandone il territorio dalla diocesi di Coro (oggi arcidiocesi). Originariamente era suffraganea dell'arcidiocesi di Maracaibo.\nIl 23 novembre 1998 \u00e8 entrata a far parte della provincia ecclesiastica dell'arcidiocesi di Coro.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 332.940 persone contava 308.720 battezzati, corrispondenti al 92,7% del totale."}
{"id": "502664", "revid": "92723", "url": "https://it.wikipedia.org/wiki?curid=502664", "title": "Diocesi di Puno", "text": "La diocesi di Puno (in latino: \"Dioecesis Puniensis\") \u00e8 una sede della Chiesa cattolica in Per\u00f9 suffraganea dell'arcidiocesi di Arequipa. Nel 2019 contava 644.500 battezzati su 732.000 abitanti. \u00c8 retta dal vescovo Jorge Pedro Carri\u00f3n Pavlich.\nTerritorio.\nLa diocesi comprende le provincie di Az\u00e1ngaro, Lampa, San Rom\u00e1n e la provincia di Puno (eccetto i distretti di Acora, Chucuito, Plater\u00eda e Pichacani che appartengono alla prelatura territoriale di Juli) nella regione peruviana Puno.\nSede vescovile \u00e8 la citt\u00e0 di Puno, dove si trova la cattedrale dell'Immacolata Concezione.\nIl territorio \u00e8 suddiviso in 43 parrocchie.\nStoria.\nLa diocesi \u00e8 stata eretta il 7 ottobre 1861 con la bolla \"In procuranda universalis Ecclesiae\" di papa Pio IX, ricavandone il territorio dalla diocesi di Cusco (oggi arcidiocesi) e dall'arcidiocesi di La Paz.\nIl 3 agosto 1957 ha ceduto una porzione del suo territorio a vantaggio dell'erezione della prelatura territoriale di Juli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 732.000 persone contava 644.500 battezzati, corrispondenti all'88,0% del totale."}
{"id": "502665", "revid": "92723", "url": "https://it.wikipedia.org/wiki?curid=502665", "title": "Diocesi di Puntarenas", "text": "La diocesi di Puntarenas (in latino: \"Dioecesis Puntarenensis\") \u00e8 una sede della Chiesa cattolica in Costa Rica suffraganea dell'arcidiocesi di San Jos\u00e9 de Costa Rica. Nel 2019 contava 211.770 battezzati su 238.720 abitanti. \u00c8 retta dal vescovo \u00d3scar Gerardo Fern\u00e1ndez Guill\u00e9n.\nTerritorio.\nLa diocesi comprende la parte settentrionale della provincia costaricana di Puntarenas e precisamente i cantoni di Aguirre, Parrita, Garabito, Esparza, Montes de Oro e Puntarenas.\nSede vescovile \u00e8 la citt\u00e0 di Puntarenas, dove si trova la cattedrale della Madonna del Carmine.\nIl territorio \u00e8 suddiviso in 18 parrocchie.\nStoria.\nLa diocesi \u00e8 stata eretta il 17 aprile 1998 con la bolla \"Sacrorum Antistites\" di papa Giovanni Paolo II, ricavandone il territorio dalle diocesi di San Isidro de El General (cantoni di Aguirre e Parrita) e di Tilar\u00e1n (oggi diocesi di Tilar\u00e1n-Liberia; cantoni di Garabito, Esparzas, Montes de Oro e Puntarenas).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 238.720 persone contava 211.770 battezzati, corrispondenti all'88,7% del totale."}
{"id": "502666", "revid": "92723", "url": "https://it.wikipedia.org/wiki?curid=502666", "title": "Diocesi di Puerto Plata", "text": "La diocesi di Puerto Plata (in latino: \"Dioecesis Portus Argentarii\") \u00e8 una sede della Chiesa cattolica nella Repubblica Dominicana suffraganea dell'arcidiocesi di Santiago de los Caballeros. Nel 2019 contava 398.400 battezzati su 512.200 abitanti. \u00c8 retta dal vescovo Julio C\u00e9sar Corniel Amaro.\nTerritorio.\nLa diocesi comprende la provincia di Puerto Plata eccetto la sezione di Arroyo del Toro e il municipio di Gaspar Hern\u00e1ndez e i distretti municipali di Jamao al Norte e Joba Arriba, nella provincia di Espaillat.\nSede vescovile \u00e8 la citt\u00e0 di Puerto Plata, dove si trova la cattedrale di San Filippo apostolo.\nIl territorio \u00e8 suddiviso in 62 parrocchie.\nStoria.\nLa diocesi \u00e8 stata eretta il 16 dicembre 1996 con la bolla \"Venerabilis Frater\" di papa Giovanni Paolo II, ricavandone il territorio dall'arcidiocesi di Santiago de los Caballeros.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 512.200 persone contava 398.400 battezzati, corrispondenti al 77,8% del totale."}
{"id": "502667", "revid": "1935652", "url": "https://it.wikipedia.org/wiki?curid=502667", "title": "Diocesi di Purnea", "text": "La diocesi di Purnea (in latino: \"Dioecesis Purnea\u00ebnsis\") \u00e8 una sede della Chiesa cattolica in India suffraganea dell'arcidiocesi di Patna. Nel 2019 contava 26.580 battezzati su 9.982.760 abitanti. La sede \u00e8 vacante.\nTerritorio.\nLa diocesi comprende i distretti di Purnia, Katihar, Kishanganj e Araria nello stato indiano del Bihar.\nSede vescovile \u00e8 la citt\u00e0 di Purnia (\"Purnea\" secondo la vecchia grafia), dove si trova la cattedrale di San Pietro.\nIl territorio \u00e8 suddiviso in 17 parrocchie.\nStoria.\nLa diocesi \u00e8 stata eretta il 27 giugno 1998 con la bolla \"Optatis concedere\" di papa Giovanni Paolo II, ricavandone il territorio dalla diocesi di Dumka.\nOriginariamente suffraganea dell'arcidiocesi di Ranchi, il 16 marzo 1999 \u00e8 entrata a far parte della provincia ecclesiastica di Patna.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 9.982.760 persone contava 26.580 battezzati, corrispondenti allo 0,3% del totale."}
{"id": "502668", "revid": "92723", "url": "https://it.wikipedia.org/wiki?curid=502668", "title": "Diocesi di Purwokerto", "text": "La diocesi di Purwokerto (in latino: \"Dioecesis Purvokertensis\") \u00e8 una sede della Chiesa cattolica in Indonesia suffraganea dell'arcidiocesi di Semarang. Nel 2019 contava 59.540 battezzati su 20.348.130 abitanti. \u00c8 retta dal vescovo Christophorus Tri Harsono.\nTerritorio.\nLa diocesi comprende la parte occidentale della provincia di Giava Centrale.\nSede vescovile \u00e8 la citt\u00e0 di Purwokerto, dove si trova la cattedrale di Cristo Re.\nIl territorio \u00e8 suddiviso in 25 parrocchie.\nStoria.\nLa prefettura apostolica di Purwokerto fu eretta il 25 aprile 1932 con il breve \"Magna animi\" di papa Pio XI, ricavandone il territorio dal vicariato apostolico di Batavia (oggi arcidiocesi di Giacarta).\nIl 16 ottobre 1941 la prefettura apostolica fu elevata a vicariato apostolico con la bolla \"Valde rei catholicae\" di papa Pio XII.\nIl 3 gennaio 1961 il vicariato apostolico \u00e8 stato elevato a diocesi con la bolla \"Quod Christus\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 20.348.130 persone contava 59.540 battezzati, corrispondenti allo 0,3% del totale."}
{"id": "502670", "revid": "1935652", "url": "https://it.wikipedia.org/wiki?curid=502670", "title": "Diocesi di Pusan", "text": "La diocesi di Pusan o Busan (in latino: \"Dioecesis Pusanensis\") \u00e8 una sede della Chiesa cattolica in Corea suffraganea dell'arcidiocesi di Daegu. Nel 2018 contava 454.890 battezzati su 5.613.436 abitanti. \u00c8 retta dal vescovo Joseph Son Sam-seok.\nTerritorio.\nLa diocesi comprende i seguenti territori della Corea del Sud:\nSede vescovile \u00e8 la citt\u00e0 di Busan, dove si trova la cattedrale della Santa Famiglia.\nIl territorio si estende su 3.267\u00a0km\u00b2 ed \u00e8 suddiviso in 124 parrocchie.\nStoria.\nIl vicariato apostolico di Pusan fu eretto il 21 gennaio 1957 con la bolla \"Quandoquidem novas\" di papa Pio XII, ricavandone il territorio dal vicariato apostolico di Taiku (oggi arcidiocesi di Daegu).\nIl 10 marzo 1962 il vicariato apostolico \u00e8 stato elevato a diocesi, nel contesto dell'istituzione della gerarchia ecclesiastica coreana, con la bolla \"Fertile Evangelii semen\" di papa Giovanni XXIII.\nIl 15 febbraio 1966 ha ceduto una porzione del suo territorio a vantaggio dell'erezione della diocesi di Masan.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 5.613.436 persone contava 454.890 battezzati, corrispondenti all'8,1% del totale."}
{"id": "502671", "revid": "92723", "url": "https://it.wikipedia.org/wiki?curid=502671", "title": "Diocesi di Port-Vila", "text": "La diocesi di Port-Vila (in latino: \"Dioecesis Portus Vilensis\") \u00e8 una sede della Chiesa cattolica a Vanuatu suffraganea dell'arcidiocesi di Numea. Nel 2019 contava 42.000 battezzati su 299.600 abitanti. \u00c8 retta dal vescovo Jean (John) Bosco Baremes, S.M.\nTerritorio.\nLa diocesi si estende sull'intero arcipelago dello stato di Vanuatu.\nSede vescovile \u00e8 la citt\u00e0 di Port Vila, dove si trova la cattedrale del Sacro Cuore.\nIl territorio \u00e8 suddiviso in 22 parrocchie.\nStoria.\nLe Nuove Ebridi accolsero i primi missionari (i padri Maristi) nel 1848, ma in seguito le isole rimasero per quasi quarant'anni senza missionari cattolici, favorendo cos\u00ec l'ingresso dei missionari presbiteriani e anglicani. La missione cattolica riprese nel 1887.\nLa prefettura apostolica delle Nuove Ebridi fu eretta il 19 febbraio 1901, ricavandone il territorio dal vicariato apostolico della Nuova Caledonia (oggi arcidiocesi di Numea).\nIl 22 marzo 1904 la prefettura apostolica fu elevata a vicariato apostolico con il breve \"Romani pontifices\" di papa Pio X.\nIl 21 giugno 1966 il vicariato apostolico \u00e8 stato elevato a diocesi con la bolla \"Prophetarum voces\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 299.600 persone contava 42.000 battezzati, corrispondenti al 14,0% del totale."}
{"id": "502672", "revid": "110157", "url": "https://it.wikipedia.org/wiki?curid=502672", "title": "Diocesi di Port Victoria", "text": "La diocesi di Port Victoria o delle Seychelles (in latino: \"Dioecesis Portus Victoriae\" o \"Dioecesis Seychellarum\") \u00e8 una sede della Chiesa cattolica nelle Seychelles immediatamente soggetta alla Santa Sede. Nel 2019 contava 73.732 battezzati su 96.762 abitanti. \u00c8 retta dal vescovo Alain Harel.\nTerritorio.\nLa diocesi comprende le isole Seychelles.\nSede vescovile \u00e8 la citt\u00e0 di Port Victoria, dove si trova la cattedrale dell'Immacolata Concezione.\nIl territorio \u00e8 suddiviso in 20 parrocchie.\nStoria.\nAlla fine del mese di febbraio del 1851 il primo missionario cattolico, il cappuccino L\u00e9on de Avanchers, sbarca a Victoria e vi resta per tre settimane, amministrando i primi battesimi.\nLa prefettura apostolica delle Seychelles fu eretta il 26 novembre 1852, ricavandone il territorio dalla diocesi di Port-Louis. I primi missionari cappuccini, Geremia e Th\u00e9ophile, arrivarono a settembre dell'anno successivo. Padre Geremia benedisse la prima cappella nel 1857, sul luogo dove si trova l'attuale cattedrale. Le suore di San Giuseppe di Cluny arrivarono agli inizi del 1861 per occuparsi in particolare dell'insegnamento nelle scuole.\nNel 1880 la prefettura apostolica fu elevata a vicariato apostolico, che il 21 luglio 1892 \u00e8 stato a sua volta elevato a diocesi e ha assunto il nome attuale, in foza del breve \"Universi Dominici\" di papa Leone XIII. In questo stesso anno fu iniziata la ricostruzione della cattedrale, che gi\u00e0 aveva subito rifacimenti nel 1863.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 96.762 persone contava 73.732 battezzati, corrispondenti al 76,2% del totale."}
{"id": "502673", "revid": "92723", "url": "https://it.wikipedia.org/wiki?curid=502673", "title": "Diocesi di Pyay", "text": "La diocesi di Pyay (in latino: \"Dioecesis Pyayensis\") \u00e8 una sede della Chiesa cattolica in Birmania suffraganea dell'arcidiocesi di Yangon. Nel 2019 contava 27.032 battezzati su 7.181.800 abitanti. \u00c8 retta dal vescovo Alexander Pyone Cho.\nTerritorio.\nLa diocesi comprende per intero lo stato Rakhine, e parti dello stato Chin, della regione di Bago e della regione di Magway.\nSede vescovile \u00e8 la citt\u00e0 di Pyay (chiamata anche Prome), dove si trova la cattedrale di San Paolo.\nIl territorio \u00e8 suddiviso in 22 parrocchie.\nStoria.\nLa prefettura apostolica di Akyab (l'odierna Sittwe) fu eretta il 9 luglio 1940 con la bolla \"Quo dominicus\" di papa Pio XII, ricavandone il territorio dalla diocesi di Chittagong (oggi arcidiocesi di Chattogram).\nIl 19 settembre 1957 assunse il nome di prefettura apostolica di Prome.\nIl 21 febbraio 1961 la prefettura apostolica fu elevata a diocesi con la bolla \"Cum in iis\" di papa Giovanni XXIII.\nL'8 ottobre 1991 la diocesi ha assunto il nome attuale in forza del decreto \"Apostolicis\" della Congregazione per l'evangelizzazione dei popoli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 7.181.800 persone contava 27.032 battezzati, corrispondenti allo 0,4% del totale."}
{"id": "502674", "revid": "339392", "url": "https://it.wikipedia.org/wiki?curid=502674", "title": "D-X", "text": ""}
{"id": "502675", "revid": "1935652", "url": "https://it.wikipedia.org/wiki?curid=502675", "title": "Diocesi di Pyongyang", "text": "La diocesi di Pyongyang (in latino: \"Dioecesis Pyeongyangensis\") \u00e8 una sede della Chiesa cattolica in Corea suffraganea dell'arcidiocesi di Seul. La sede \u00e8 vacante.\nTerritorio.\nLa diocesi comprende l'area metropolitana della citt\u00e0 di Pyongyang e le province di Sud Pyongan, Nord Pyongan e Chagang (in parte) nella Corea del Nord.\nSede vescovile \u00e8 la citt\u00e0 di Pyongyang, dove si trova la cattedrale di Changchung, posta nell'omonimo quartiere, nel distretto cittadino di S\u014fn'gyo.\nStoria.\nLa prefettura apostolica di Hpyeng-yang fu eretta il 17 marzo 1927 con il breve \"Quae fidelium\" di papa Pio XI, ricavandone il territorio dal vicariato apostolico di Seul (oggi arcidiocesi).\nIl 17 marzo 1929 assunse il nome di prefettura apostolica di Peng-yang con il breve \"Litteris Apostolicis\" dello stesso papa Pio XI.\nL'11 luglio 1939 per effetto della bolla \"Si catholica\" di papa Pio XII la prefettura apostolica fu elevata a vicariato apostolico con il nome di vicariato apostolico di Heijo.\nIl 12 luglio 1950 mut\u00f2 nuovamente denominazione a favore di vicariato apostolico di Pyong-Yang.\nIl 10 marzo 1962 in forza della bolla \"Fertile Evangelii\" di papa Giovanni XXIII il vicariato apostolico \u00e8 stato elevato a diocesi e ha assunto il nome attuale.\nFino al 1\u00ba luglio 2013 l'Annuario pontificio la indicava come retta dal vescovo Francis Hong Yong-ho, che avrebbe superato il centesimo anno d'et\u00e0 (era nato il 12 ottobre 1906); in realt\u00e0 non si avevano notizie di lui da molti anni, essendo scomparso poco dopo la divisione della Corea in due stati.\nDal 1975 l'arcivescovo di Seul funge da amministratore apostolico della diocesi, ma nel territorio, come in tutta la Corea del Nord, non sono permesse attivit\u00e0 religiose.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nDati statistici riportati dall'Annuario Pontificio del 2002, in riferimento all'anno 1963:"}
{"id": "502676", "revid": "965226", "url": "https://it.wikipedia.org/wiki?curid=502676", "title": "Andrea Ronchi", "text": "Biografia.\nLaureato in Scienze Politiche, inizia la sua militanza politica da giovanissimo nel Movimento Sociale Italiano.\nGiornalista per la carta stampata e conduttore televisivo su emittenti locali del Lazio, \nDeputato di AN (2001-08).\nCon AN \u00e8 eletto deputato alla Camera per la prima volta nel 2001.\nNel 2005, con la nomina di Mario Landolfi a Ministro delle Comunicazioni del terzo Governo Berlusconi, Ronchi prende il suo posto come portavoce del partito, entrando cos\u00ec a far parte della segreteria politica di Alleanza Nazionale.\nAlla fine del 2005, avanza, come primo firmatario, una proposta di legge riguardante il ritorno della vendita collettiva dei diritti televisivi delle partite di calcio, sottoposta all'esame della Commissione Cultura. La proposta di legge decade assieme alla legislatura.\nA seguito delle elezioni politiche del 2006, Ronchi conferma il suo seggio alla Camera dei deputati, venendo eletto con Alleanza Nazionale nella circoscrizione Lombardia 1 ed entra a far parte della III Commissione permanente (Affari Esteri e Comunitari).\nAll'interno di AN, Ronchi \u00e8 considerato un \"finiano doc\", ovvero uno dei fedelissimi del leader del partito, di cui \u00e8 portavoce.\nMinistro per le politiche comunitarie (2008-2010).\nNel 2008 viene rieletto alla Camera con il Popolo della Libert\u00e0, e nel Governo Berlusconi IV \u00e8 Ministro per gli affari europei.\nIl 17 febbraio 2009 ne viene pubblicata una foto insieme ad uno dei fondatori del circolo neofascista Cuore nero, e presidente del comitato Destra per Milano (confluito nel Popolo della libert\u00e0), Roberto Jonghi Lavarini. Il ministro ha replicato dicendo che \"probabilmente \u00e8 una vecchia foto di quando Jonghi era iscritto ad An\".\nDecreto Ronchi (2009).\nNel 2009 il governo Berlusconi IV pone la fiducia sulla conversione in legge del \"decreto Ronchi\", che in 30 articoli intende adempiere in ritardo obblighi comunitari e sanare procedure di infrazione su argomenti disparati, quali le autoriparazioni, la liberalizzazione delle rotte marine, lo smaltimento delle apparecchiature elettroniche, la definizione del \"made in Italy\".\nIn ambito di servizi idrici, il decreto recepisce i principi comunitari di \"economicit\u00e0, efficacia, imparzialit\u00e0, trasparenza, adeguata pubblicit\u00e0, non discriminazione, parit\u00e0 di trattamento\" per l'affidamento ai privati dei servizi pubblici locali o la scelta del partner privato nelle aziende miste. \nIl decreto stabilisce inoltre che nelle societ\u00e0 gi\u00e0 quotate in borsa che si occupano della gestione di servizi idrici la quota di capitale in mano pubblica non sia superiore al 30%, lasciando la maggioranza ai privati; d'altra parte, come gi\u00e0 la legislazione previgente, \u00e8 consentita la gestione interamente pubblica attraverso societ\u00e0 cosiddette \"in house\", previo parere non vincolante dell'Autorit\u00e0 garante della concorrenza e del mercato. \nIl provvedimento ha suscitato dure reazioni da parte di chi ritiene che con la privatizzazione i prezzi possano in realt\u00e0 anche aumentare. In particolare, la norma del decreto che stabiliva la determinazione della tariffa del servizio idrico integrato in base all'adeguata remunerazione del capitale investito \u00e8 stata abrogata dal referendum del 12 e 13 giugno 2011.\nFuturo e Libert\u00e0.\nNell'agosto del 2010 abbandona il gruppo parlamentare del PdL per aderire a quello di Futuro e Libert\u00e0 per l'Italia, divenendo cos\u00ec l'unico finiano ad essere ministro nel quarto esercutivo guidato da Berlusconi.\nIl 15 novembre 2010 il Ministro per le politiche comunitarie Andrea Ronchi insieme al Vice Ministro dello sviluppo economico Adolfo Urso e ai Sottosegretari di Stato all'ambiente Roberto Menia e alle politiche agricole Antonio Buonfiglio, tutti esponenti del nuovo gruppo finiano Futuro e Libert\u00e0 per l'Italia si dimettono lasciando il Governo Berlusconi IV a causa della negazione da parte del premier Silvio Berlusconi di dimettersi come aveva invece chiesto il loro leader Gianfranco Fini.. Viene indicato da Fini il 13 febbraio 2011 come Presidente dell'Assemblea Nazionale del nuovo partito Futuro e Libert\u00e0 per l'Italia. Si dimette dall'incarico il 18 maggio 2011 a seguito della ufficializzazione della linea del partito che, ai ballottaggi delle elezioni comunali di Napoli e Milano, non avrebbe sostenuto i candidati di centro-destra Lettieri e Moratti.\nIl 9 luglio 2011, insieme a Adolfo Urso e Pippo Scalia si dimette da FLI, ed entra nel gruppo misto.\nFareitalia.\nIl 9 novembre 2011 Ronchi fonda con Adolfo Urso, Antonio Buonfiglio e Giuseppe Scalia, altri ex esponenti di Futuro e Libert\u00e0 gi\u00e0 usciti dal partito per sostenere il Governo Berlusconi e transitati al Gruppo misto, la componente \"Fareitalia per la Costituente Popolare\". Termina il mandato parlamentare nel marzo 2013.\nInsieme per l'Italia.\nIl 30 novembre 2013 Ronchi lancia il suo nuovo movimento politico Insieme per l'Italia."}
{"id": "502677", "revid": "1305772", "url": "https://it.wikipedia.org/wiki?curid=502677", "title": "On an Island", "text": "On an Island \u00e8 il terzo album in studio del cantautore britannico David Gilmour, pubblicato il 6 marzo 2006 dalla EMI.\nDescrizione.\nSi tratta del primo album pubblicato da Gilmour in veste di artista solista a distanza di ben 22 anni dal precedente lavoro \"About Face\". All'incisione del disco hanno preso parte alcuni noti musicisti, tra cui Jools Holland, David Crosby e Graham Nash, Richard Wright, Guy Pratt e Rado Klose. Phil Manzanera dei Roxy Music ha collaborato insieme a Gilmour e a Chris Thomas alla produzione. Gran parte dell'album \u00e8 stato registrato presso lo studio privato di Gilmour sulla sua casa galleggiante Astoria.\nGli arrangiamenti orchestrali sull'album sono stati curati dal compositore polacco Zbigniew Preisner mentre l'orchestra \u00e8 diretta da Robert Ziegler; collabora alla stesura dei testi la seconda moglie di Gilmour, Polly Samson, la quale compare anche al pianoforte sul brano \"The Blue\" e alla voce su \"Smile\".\n\"On an Island\" ha raggiunto il primo posto della Official Albums Chart nel Regno Unito, dando a Gilmour il suo primo vero successo al vertice fuori dai Pink Floyd; ha anche raggiunto la vetta della Classifica FIMI Album in Italia, mentre negli Stati Uniti ha conquistato il sesto posto della Billboard 200. L'album \u00e8 stato premiato con un disco di platino per le vendite dalla British Phonographic Industry.\nRichard Wright, il tastierista dei Pink Floyd, si un\u00ec a Gilmour durante il tour mondiale che ha seguito la pubblicazione dell'album. Al tour partecip\u00f2 anche Dick Parry, il sassofonista che con i Pink Floyd aveva collaborato ai tempi di \"The Dark Side of the Moon\", \"Wish You Were Here\" e \"The Division Bell\"."}
{"id": "502679", "revid": "14002", "url": "https://it.wikipedia.org/wiki?curid=502679", "title": "Arcidiocesi di Lisboa", "text": ""}
{"id": "502680", "revid": "88740", "url": "https://it.wikipedia.org/wiki?curid=502680", "title": "Murdo MacKenzie", "text": "Fu due volte (1891-1901 e 1922-1937) direttore della \"Matador Land and Cattle Company\" e poi presidente della \"American Stock Growers Association\". Fu uno dei principali fautori del Hepburn Act del 1906 che ridusse le tariffe ferroviarie per gli spedizionieri occidentali.\nNato in Scozia nel 1850, si laure\u00f2 alla \"Tain Royal Academy\" nel 1869. Successivamente lavor\u00f2 in uno studio legale per poi passare alla \"British Linen Bank\" e infine come fattore di Sir Charles Ross. Si spos\u00f2 nel 1876 con Isabella Stronach MacBain, dalla quale ebbe cinque figli.\nSi trasfer\u00ec negli USA nel 1885 dove diresse la \"Prairie Land and Cattle Company\" di Trinidad (Colorado). Divenne poi direttore della \"Matador Land and Cattle Company\" e quindi sindaco di Trinidad nel 1891.\nIl presidente Teddy Roosevelt lo assegn\u00f2 alla \"National Conservation Commission\" nel 1908, per poi assegnargli un ruolo manageriale nella \"Brazil Land, Cattle and Packing Company\".\nMorir\u00e0 nel 1939.\nRiferimenti nella cultura.\nLa citt\u00e0 di Murdo (Sud Dakota) fu chiamata cos\u00ec in onore di MacKenzie.\nMacKenzie apparve come personaggio di alcuni fumetti di Paperon de' Paperoni. In \"Il cowboy delle Terre Maledette\" (1992) un giovane e povero Paperone salva un toro da esposizione di MacKenzie. In \"Il re di Copper Hill\", Paperone si dimette da MacKenzie per cercare del rame. Nei fumetti il cowboy viene disegnato solamente dal disegnatore Don Rosa."}
{"id": "502682", "revid": "92723", "url": "https://it.wikipedia.org/wiki?curid=502682", "title": "Diocesi di Qacha's Nek", "text": "La diocesi di Qacha's Nek (in latino: \"Dioecesis Qachasnekensis\") \u00e8 una sede della Chiesa cattolica in Lesotho suffraganea dell'arcidiocesi di Maseru. Nel 2020 contava 277.290 battezzati su 615.230 abitanti. \u00c8 retta dal vescovo Joseph Mopeli Sephamola, O.M.I.\nTerritorio.\nLa diocesi comprende per intero i distretti di Mokhotlong, Qacha's Nek e Quthing e in parte quello di Thaba-Tseka in Lesotho.\nSede vescovile \u00e8 la citt\u00e0 di Qacha's Nek, dove si trova la cattedrale del Santo Redentore.\nIl territorio \u00e8 suddiviso in 13 parrocchie.\nStoria.\nLa diocesi \u00e8 stata eretta il 3 gennaio 1961 con la bolla \"Sacrum Evangelium\" di papa Giovanni XXIII, ricavandone il territorio dalla diocesi di Maseru, elevata lo stesso giorno al rango di arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 615.230 persone contava 277.290 battezzati, corrispondenti al 45,1% del totale."}
{"id": "502683", "revid": "267975", "url": "https://it.wikipedia.org/wiki?curid=502683", "title": "Arcidiocesi di Qu\u00e9bec", "text": "Larcidiocesi di Qu\u00e9bec (in latino: \"Archidioecesis Quebecensis\") \u00e8 una sede metropolitana della Chiesa cattolica in Canada appartenente alla regione ecclesiastica Qu\u00e9bec. Nel 2017 contava 1.015.815 battezzati su 1.277.354 abitanti. \u00c8 retta dall'arcivescovo cardinale G\u00e9rald Cyprien Lacroix, I.S.P.X.\nTerritorio.\nL'arcidiocesi comprende parte delle regioni amministrative di \"Chaudi\u00e8re-Appalaches\" e di \"Capitale-Nationale\" della provincia canadese del Qu\u00e9bec.\nSede arcivescovile \u00e8 la citt\u00e0 di Qu\u00e9bec, dove si trova la cattedrale di Nostra Signora del Qu\u00e9bec (\"Basilique-Cath\u00e9drale Notre-Dame-de-Qu\u00e9bec\"). A Sainte-Anne-de-Beaupr\u00e9 sorge la basilica minore di \"Sainte-Anne-de-Beaupr\u00e9\".\nIl territorio si estende su 35.180\u00a0km\u00b2 ed \u00e8 suddiviso in 201 parrocchie.\nProvincia ecclesiastica.\nLa provincia ecclesiastica di Qu\u00e9bec, istituita nel 1844, comprende le seguenti suffraganee:\nStoria.\nI primi missionari recolletti, seguiti dai gesuiti e dai francescani, fondarono la missione della Nuova Francia nel 1615 nella citt\u00e0 di Qu\u00e9bec, fondata nel 1608 dall'esploratore francese Samuel de Champlain.\nAll'inizio i missionari dipendevano direttamente dalla Santa Sede, ma quando arrivarono i gesuiti nel 1632, le missioni furono poste sotto la giurisdizione dell'arcivescovo di Rouen.\nL'11 aprile 1658 papa Alessandro VII eresse la Nuova Francia in vicariato apostolico e nomin\u00f2 Fran\u00e7ois de Montmorency-Laval primo vicario apostolico con giurisdizione su tutte le colonie francesi in America Settentrionale, fino al Mississippi e alla Louisiana. Questi dovette organizzare il vicariato apostolico, che non aveva n\u00e9 cattedrale, n\u00e9 residenza vescovile, n\u00e9 rendite, n\u00e9 parrocchie, n\u00e9 seminario. In totale esistevano solo undici fra chiese e cappelle. Nel 1663 fond\u00f2 il seminario, nel 1664 la prima parrocchia, che sar\u00e0 seguita da altre undici nel 1678.\nIl 1\u00ba ottobre 1674 il vicariato apostolico fu elevato a diocesi e assunse il nome di diocesi di Qu\u00e9bec in forza della bolla \"Cunctis pateat evidenter\" di papa Clemente X.\nNel 1684 venne istituito il capitolo della cattedrale.\nNel 1688 il vescovo Laval si dimise e ottenne dal re di Francia le abbazie di Maubec, l'Estr\u00e9e e B\u00e9n\u00e9vent. Gli succedette Jean-Baptiste de la Croix Chevri\u00e8re de Saint Vallier, che prosegu\u00ec l'opera di organizzazione della diocesi, aumentando il numero delle parrocchie e promuovendo le missioni dei gesuiti nell'Illinois. Si attir\u00f2 per\u00f2 molte inimicizie quando nel 1692 rese le parrocchie indipendenti dal seminario. Il re richiese le sue dimissioni, alle quali il vescovo oppose un rifiuto. Fu trattenuto a Parigi dal 1694 al 1697, poi fu fatto prigioniero dagli inglesi dal 1704 al 1709 e nuovamente trattenuto in Francia fino al 1713. Tuttavia, durante la sua permanenza in Europa riusc\u00ec ad ottenere l'unione delle abbazie concesse al suo predecessore con la diocesi di Qu\u00e9bec.\nNel 1763 cedette una porzione del suo territorio a vantaggio dell'erezione rispettivamente della prefettura apostolica delle Isole di Saint-Pierre e Miquelon (poi vicariato apostolico).\nIn seguito al Trattato di Parigi del 1783 la giurisdizione della diocesi venne a coincidere con i confini dell'attuale Canada.\nIl 30 maggio 1784, il 4 luglio 1817 e il 12 gennaio 1819 cedette porzioni del suo territorio a vantaggio dell'erezione rispettivamente della prefettura apostolica di Terranova (oggi arcidiocesi di Saint John's) e dei vicariati apostolici della Nuova Scozia (oggi arcidiocesi di Halifax-Yarmouth) e del Canada superiore (oggi arcidiocesi di Kingston).\nLo stesso 12 gennaio 1819 la diocesi fu elevata al rango di arcidiocesi con il breve \"In summa Apostolatus\" di papa Pio VII, tuttavia l'arcivescovo dovette chiedere al papa il permesso di non usare il titolo arcivescovile, per non urtare il governo britannico.\nIl 1\u00ba febbraio 1820 in virt\u00f9 del breve \"Inter multiplices\" di papa Pio VII cedette l'isola di Anticosti e una parte del Labrador al vicariato apostolico di Terranova (oggi arcidiocesi di Saint John's). Il 4 settembre 1829, in forza del breve \"Inter multiplices\" di papa Leone VIII, cedette anche l'isola del Capo Bretone al vicariato apostolico della Nuova Scozia (oggi arcidiocesi di Halifax-Yarmouth).\nSuccessivamente, cedette a pi\u00f9 riprese altre porzioni di territorio a vantaggio dell'erezione di nuove circoscrizioni ecclesiastiche e precisamente:\nIl 12 luglio 1844 \u00e8 stata elevata a sede metropolitana in forza del breve \"Cum per similes\" di papa Gregorio XVI.\nAnche dopo l'elevazione a sede metropolitana cedette porzioni di territorio a vantaggio dell'erezione di nuove diocesi e precisamente:\nIl 24 gennaio 1956 papa Pio XII ha concesso ai metropoliti \"pro tempore\" di Qu\u00e9bec il titolo \"ad honorem\" di primate del Canada.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 1.277.354 persone contava 1.015.815 battezzati, corrispondenti al 79,5% del totale."}
{"id": "502685", "revid": "110157", "url": "https://it.wikipedia.org/wiki?curid=502685", "title": "Diocesi di Quelimane", "text": "La diocesi di Quelimane (in latino: \"Dioecesis Quelimanensis\") \u00e8 una sede della Chiesa cattolica in Mozambico suffraganea dell'arcidiocesi di Beira. Nel 2017 contava 821.650 battezzati su 2.219.900 abitanti. \u00c8 retta dal vescovo Hil\u00e1rio Da Cruz Massinga, O.F.M.\nTerritorio.\nLa diocesi comprende la parte meridionale della Provincia di Zambezia in Mozambico.\nSede vescovile \u00e8 la citt\u00e0 di Quelimane, dove si trova la cattedrale di \"Nossa Senhora do Livramento\".\nIl territorio \u00e8 suddiviso in 21 parrocchie.\nStoria.\nLa diocesi \u00e8 stata eretta il 6 ottobre 1954 con la bolla \"Quandoquidem Christus\" di papa Pio XII, ricavandone il territorio dalla diocesi di Beira (oggi arcidiocesi). Originariamente era suffraganea dell'arcidiocesi di Louren\u00e7o Marques (oggi arcidiocesi di Maputo).\nIl 4 giugno 1984 \u00e8 entrata a far parte della provincia ecclesiastica dell'arcidiocesi di Beira.\nIl 6 dicembre 1993 ha ceduto una porzione del suo territorio a vantaggio dell'erezione della diocesi di Guru\u00e9.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 2.219.900 persone contava 821.650 battezzati, corrispondenti al 37,0% del totale."}
{"id": "502686", "revid": "92723", "url": "https://it.wikipedia.org/wiki?curid=502686", "title": "Diocesi di Quer\u00e9taro", "text": "La diocesi di Quer\u00e9taro (in latino: \"Dioecesis Queretarensis\") \u00e8 una sede della Chiesa cattolica in Messico suffraganea dell'arcidiocesi di Le\u00f3n appartenente alla regione ecclesiastica Baj\u00edo. Nel 2020 contava 2.426.576 battezzati su 2.660.855 abitanti. \u00c8 retta dal vescovo Fidencio L\u00f3pez Plaza.\nTerritorio.\nLa diocesi comprende per intero lo stato messicano di Quer\u00e9taro e 7 comuni dello stato di Guanajuato: Atarjea, Doctor Mora, San Jos\u00e9 Iturbide, Santa Catarina, Tierra Blanca, Victoria e Xich\u00fa.\nSede vescovile \u00e8 la citt\u00e0 di Santiago de Quer\u00e9taro, dove si trova la cattedrale di San Filippo Neri. A Col\u00f3n sorge la basilica minore e santuario di Nostra Signora dei Dolori. Nel territorio diocesano si trovano anche le Missioni francescane nella Sierra Gorda dichiarate patrimonio dell'umanit\u00e0 dall'UNESCO nel 2003.\nIl territorio si estende su una superficie di 15.326\u00a0km\u00b2 ed \u00e8 suddiviso in 117 parrocchie, raggruppate in 12 decanati.\nStoria.\nLa diocesi \u00e8 stata eretta il 26 gennaio 1863 con la bolla \"Deo optimo maximo\" di papa Pio IX, ricavandone il territorio dall'arcidiocesi di Citt\u00e0 del Messico. Originariamente la nuova diocesi era suffraganea dell'arcidiocesi di Michoac\u00e1n (oggi arcidiocesi di Morelia).\nIl 1\u00ba marzo 1921 con il decreto \"Erecta per Apostolicas\" della Congregazione Concistoriale la cattedrale \u00e8 stata trasferita dalla chiesa di San Giacomo Apostolo, ormai insufficiente ad accogliere i fedeli, a quella di San Filippo Neri.\nIl 5 novembre 1988 divenne suffraganea dell'arcidiocesi di San Luis Potos\u00ed e lo rimase fino al 25 novembre 2006, quando \u00e8 entrata a far parte della provincia ecclesiastica di Baj\u00edo, come suffraganea dell'arcidiocesi di Le\u00f3n.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 2.660.855 persone contava 2.426.576 battezzati, corrispondenti al 91,2% del totale."}
{"id": "502687", "revid": "110157", "url": "https://it.wikipedia.org/wiki?curid=502687", "title": "Diocesi di Quibd\u00f3", "text": "La diocesi di Quibd\u00f3 (in latino: \"Dioecesis Quibduana\") \u00e8 una sede della Chiesa cattolica in Colombia suffraganea dell'arcidiocesi di Santa Fe de Antioquia. Nel 2017 contava 195.835 battezzati su 209.245 abitanti. \u00c8 retta dal vescovo Juan Carlos Barreto Barreto.\nTerritorio.\nLa diocesi comprende 10 comuni di 2 dipartimenti nel nord-ovest della Colombia:\nSede vescovile \u00e8 la citt\u00e0 di Quibd\u00f3, dove si trova la cattedrale di San Francesco d'Assisi.\nIl territorio si estende su una superficie di 15.679\u00a0km\u00b2 ed \u00e8 suddiviso in 22 parrocchie.\nStoria.\nIl vicariato apostolico di Quibd\u00f3 fu eretto il 14 novembre 1952 con la bolla \"Cum usu cotidiano\" di papa Pio XII, ricavandone il territorio dalla diocesi di Antioquia (oggi arcidiocesi di Santa Fe de Antioquia) e dalla prefettura apostolica di Choc\u00f3.\nL'8 aprile 1954 ha ampliato il proprio territorio con il comune di El Carmen de Atrato appartenuto alla diocesi di Jeric\u00f3.\nIl 18 giugno 1988 ha ceduto una porzione del suo territorio a vantaggio dell'erezione della diocesi di Apartad\u00f3.\nIl 30 aprile 1990 il vicariato apostolico \u00e8 stato elevato al rango di diocesi con la bolla \"Plus triginta septem\" di papa Giovanni Paolo II.\nIl 22 novembre 2003 ha ampliato ulteriormente il proprio territorio con i comuni di Murind\u00f3 e di Vig\u00eda del Fuerte appartenuti all'arcidiocesi di Santa Fe de Antioquia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 209.245 persone contava 195.835 battezzati, corrispondenti al 93,6% del totale."}
{"id": "502688", "revid": "110157", "url": "https://it.wikipedia.org/wiki?curid=502688", "title": "Diocesi di Quich\u00e9", "text": "La diocesi di Quich\u00e9 (in latino: \"Dioecesis Quicensis\") \u00e8 una sede della Chiesa cattolica in Guatemala suffraganea dell'arcidiocesi di Los Altos, Quetzaltenango-Totonicap\u00e1n. Nel 2017 contava 596.000 battezzati su 844.800 abitanti. \u00c8 retta dal vescovo Rosolino Bianchetti Boffelli.\nTerritorio.\nLa diocesi comprende il dipartimento guatemalteco di Quich\u00e9.\nSede vescovile \u00e8 la citt\u00e0 di Santa Cruz del Quich\u00e9, dove si trova la cattedrale della Santa Croce.\nIl territorio \u00e8 suddiviso in 27 parrocchie.\nStoria.\nLa diocesi di Santa Cruz del Quich\u00e9 fu eretta il 27 aprile 1967 con la bolla \"Qui Christi\" di papa Paolo VI, ricavandone il territorio dalla diocesi di Solol\u00e1 (oggi diocesi di Solol\u00e1-Chimaltenango. Originariamente era suffraganea dell'arcidiocesi di Santiago di Guatemala.\nIl 13 febbraio 1996 \u00e8 entrata a far parte della provincia ecclesiastica dell'arcidiocesi di Los Altos, Quetzaltenango-Totonicap\u00e1n.\nL'11 luglio 2000 ha assunto l'attuale denominazione in lingua volgare in forza del decreto \"Cum Quicensis\" della Congregazione per i vescovi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 844.800 persone contava 596.000 battezzati, corrispondenti al 70,5% del totale."}
{"id": "502689", "revid": "122340823", "url": "https://it.wikipedia.org/wiki?curid=502689", "title": "Diocesi di Quilmes", "text": "La diocesi di Quilmes (in latino: \"Dioecesis Quilmensis\") \u00e8 una sede della Chiesa cattolica in Argentina suffraganea dell'arcidiocesi di Buenos Aires. Nel 2017 contava 1.136.800 battezzati su 1.420.770 abitanti. \u00c8 retta dal vescovo Carlos Jos\u00e9 Tissera.\nTerritorio.\nLa diocesi comprende tre distretti (\"partidos\") della provincia di Buenos Aires: Quilmes, Berazategui e Florencio Varela.\nSede vescovile \u00e8 la citt\u00e0 di Quilmes, dove si trova la cattedrale dell'Immacolata Concezione.\nIl territorio si estende su 503\u00a0km\u00b2 ed \u00e8 suddiviso in 80 parrocchie.\nStoria.\nLa diocesi \u00e8 stata eretta il 19 giugno 1976 con la bolla \"Ut spirituali\" di papa Paolo VI, ricavandone il territorio dall'arcidiocesi di La Plata e dalla diocesi di Avellaneda (oggi diocesi di Avellaneda-Lan\u00fas).\nOriginariamente suffraganea dell'arcidiocesi di La Plata, il 26 settembre 2007 \u00e8 entrata a far parte della provincia ecclesiastica dell'arcidiocesi di Buenos Aires.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.420.770 persone contava 1.136.800 battezzati, corrispondenti all'80,0% del totale."}
{"id": "502690", "revid": "92723", "url": "https://it.wikipedia.org/wiki?curid=502690", "title": "Diocesi di Quimper", "text": "La diocesi di Quimper (in latino: \"Dioecesis Corisopitensis\") \u00e8 una sede della Chiesa cattolica in Francia suffraganea dell'arcidiocesi di Rennes. Nel 2017 contava 740.600 battezzati su 905.855 abitanti. \u00c8 retta dal vescovo Laurent Dognin.\nTerritorio.\nLa diocesi \u00e8 situata all'estremo occidentale della Bretagna e comprende il dipartimento francese di Finist\u00e8re.\nSede vescovile \u00e8 la citt\u00e0 di Quimper, dove si trova la cattedrale di San Corentino. A Saint-Pol-de-L\u00e9on sorge l'ex cattedrale di San Paolo Aureliano.\nIl territorio si estende su 6.785\u00a0km\u00b2 ed \u00e8 suddiviso in 324 parrocchie, raggruppate in 14 decanati, a loro volta raggruppati in 3 arcidiaconati.\nStoria.\nLe origini della diocesi di Cornovaglia, regione storica della Bretagna, sono avvolte nella leggenda. Secondo lo storico Waquet non pu\u00f2 essere comunque anteriore al VI secolo; la tradizione riconosce primo vescovo e fondatore san Corentino. Tuttavia la successione episcopale fino al IX secolo non \u00e8 certa e presenta lacune fino alla fine del secolo successivo. La diocesi \u00e8 attestata con certezza dai primi decenni del IX secolo, in epoca carolingia, con il vescovo Felice, che fu deposto quando il re bretone Nomino\u00eb prese il potere nella regione.\nL. Duchesne e H. Waquet ipotizzano che la diocesi di Cornovaglia sia la continuazione della diocesi dei Coriosoliti, la cui \"civitas\" nella Gallia Lugdunense terza (oggi Corseul) \u00e8 attestata dalla \"Notitia Galliarum\" degli inizi del V secolo. Secondo questi autori potrebbero appartenere a questa antica diocesi i vescovi che furono presenti, ma senza indicazione della sede di appartenenza, ai concili di Angers del 453 e di Vannes del 465 circa. In questi concili erano presenti i vescovi della provincia ecclesiastica dell'arcidiocesi di Tours, a cui appartenevano sia la \"civitas Coriosolitum\" che la diocesi di Cornovaglia.\nDopo che la Bretagna venne riconquistata dai francesi, venne imposto il regime feudale. Poco dopo il Mille il vescovo Beno\u00eet II esercitava sia il potere religioso che quello civile. Ancora nel 1789 i vescovi di Quimper portavano il titolo di conti di Cornovaglia. La sua giurisdizione si estendeva sulla citt\u00e0 e su una trentina di parrocchie della diocesi.\nNel Medioevo il capitolo di Quimper era costituito da due arcidiaconi, un cantore, un tesoriere, un teologo e dodici canonici. La cattedrale fu costruita a partire dalla fine del XIII secolo, ma i lavori si protrassero nei secoli successivi e furono conclusi all'inizio del XVI secolo.\nIl seminario diocesano fu istituito verso la fine del XVII secolo durante l'episcopato di Fran\u00e7ois de Co\u00ebtlogon-M\u00e9jusseaume. Esisteva anche un altro seminario a Plouguern\u00e9vel, che dopo la rivoluzione far\u00e0 parte della diocesi di Saint-Brieuc.\nAl momento dell'insorgere della rivoluzione, la diocesi comprendeva 180 parrocchie, raggruppate in 2 arcidiaconati (Cornovaglia e Poher) e 8 decanati. Esistevano inoltre 9 abbazie, tra cui quelle di Quimperl\u00e9 e di Land\u00e9vennec, e 14 priorati.\nIn seguito al concordato con la bolla \"Qui Christi Domini\" di papa Pio VII del 29 novembre 1801 la diocesi di Quimper si \u00e8 ampliata, incorporando il territorio della diocesi di Saint-Pol-de-L\u00e9on, che fu soppressa, nonch\u00e9 porzioni delle diocesi di Tr\u00e9guier, di Dol (pure soppresse) e di Vannes. In compenso cedette alcune porzioni del suo territorio alle diocesi di Saint-Brieuc e di Vannes.\nIl 23 novembre 1853 ai vescovi di Quimper fu concesso di aggiungere al proprio titolo quello della sede soppressa di Saint-Pol de L\u00e9on.\nIl 3 gennaio 1859 la diocesi \u00e8 entrata a far parte della provincia ecclesiastica dell'arcidiocesi di Rennes.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nIl catalogo dei vescovi di Quimper \u00e8 giunto fino a noi in una duplice antica redazione, una contenuta nel cartulario della Chiesa di Quimper e la seconda in quello dell'abbazia \"Sainte-Croix\" di Quimperl\u00e9 (Finist\u00e8re). Quest'ultimo termina, di prima mano, con il vescovo Raoul (\u2020 1158), e con le aggiunte successive arriva al vescovo Rainaud (\u2020 1245). Il primo catalogo, identico al secondo nella parte in comune, giunge fino a Gatien de Monceaux (\u2020 1416). A partire dal vescovo Bundic (Benedetto), il 13\u00ba delle liste, il catalogo \u00e8 verificabile con i documenti storici; per i precedenti vescovi invece, \u00abi nomi sembrano disposti a caso\u00bb (Waquet), cosa che rende \u00abil controllo del catalogo molto difficile\u00bb (Duchesne).\nStatistiche.\nLa diocesi nel 2017 su una popolazione di 905.855 persone contava 740.600 battezzati, corrispondenti all'81,8% del totale."}
{"id": "502691", "revid": "92723", "url": "https://it.wikipedia.org/wiki?curid=502691", "title": "Arcidiocesi di Quito", "text": "Larcidiocesi di Quito (in latino: \"Archidioecesis Quitensis\") \u00e8 una sede metropolitana della Chiesa cattolica in Ecuador. Nel 2020 contava 2.743.700 battezzati su 3.228.233 abitanti. \u00c8 retta dall'arcivescovo Alfredo Jos\u00e9 Espinoza Mateus, S.D.B.\nTerritorio.\nL'arcidiocesi comprende la parte orientale della provincia del Pichincha.\nSede arcivescovile \u00e8 la citt\u00e0 di Quito, dove si trova la cattedrale dell'Assunzione di Maria Vergine.\nIl territorio \u00e8 suddiviso in 194 parrocchie, raggruppate in 17 decanati.\nStoria.\nLa diocesi di Quito fu eretta l'8 gennaio 1545 con la bolla \"Super specula Militantis Ecclesiae\" di papa Paolo III, ricavandone il territorio dall'arcidiocesi di Lima, di cui originariamente era suffraganea. Dall'erezione fino al 1786 il territorio diocesano si estendeva a tutta la Audiencia Reale di Quito ed era quindi maggiore dell'odierno territorio dell'Ecuador.\nNel 1569 il vescovo Pedro de la Pe\u00f1a istitu\u00ec un primo seminario presso il palazzo episcopale, che nel 1585 fu trasferito alla chiesa di santa Barbara. Nel 1594 il seminario, dedicato a san Luigi di Francia, fu affidato ai gesuiti, che lo mantennero fino all'espulsione nel 1767, dopodich\u00e9 passer\u00e0 al clero secolare.\nIl 1\u00ba luglio 1786 la diocesi cedette una porzione del suo territorio a vantaggio dell'erezione della diocesi di Cuenca (oggi arcidiocesi).\nGli ultimi tempi della colonia spagnola furono caratterizzati da una stretta dipendenza dalla Corona, che con l'espulsione dei gesuiti e lo smantellamento delle loro missioni nella parte orientale della diocesi, caus\u00f2 un rallentamento e una decadenza dell'attivit\u00e0 pastorale.\nAncora peggiore fu la situazione agli esordi della repubblica, che pretendeva di esercitare tutti i diritti della Monarchia spagnola, compreso il diritto del patronato regio di presentazione dei vescovi.\nIl 28 maggio 1803 cedette un'altra porzione di territorio a vantaggio dell'erezione della diocesi di Maynas (oggi diocesi di Chachapoyas).\nIl 22 settembre 1835 in forza della bolla \"Solicitudo omnium ecclesiarum\" di papa Gregorio XVI cedette alcune parrocchie alla diocesi di Popayan (oggi arcidiocesi).\nIl 13 gennaio 1848 la diocesi fu elevata al rango di arcidiocesi metropolitana.\nSuccessivamente cedette a pi\u00f9 riprese porzioni di territorio a vantaggio dell'erezione di nuove circoscrizioni ecclesiastiche e precisamente:\nNel 1862 ai gesuiti ristabilitosi in Ecuador fu affidato nuovamente il seminario, che dieci anni dopo pass\u00f2 alla gestione dei padri lazzaristi e fu dedicato a san Giuseppe.\nDurante la presidenza di Gabriel Garc\u00eda Moreno l'Ecuador, primo stato al mondo, fu consacrato al Sacro Cuore di Ges\u00f9 e fu decisa la costruzione della basilica del Voto Nazionale, che oggi \u00e8 la pi\u00f9 imponente chiesa di Quito e dell'Ecuador.\nIl 6 agosto 1875 il presidente Garc\u00eda Moreno fu assassinato dalla massoneria; meno di due anni dopo, il 30 marzo 1877 anche l'arcivescovo Jos\u00e9 Ignacio Checa y Barba fu assassinato, avvelenando il calice durante la messa del Venerd\u00ec Santo.\nIl 20 aprile 1906 una litografia della Vergine Dolorosa fu vista da 38 persone aprire e chiudere gli occhi. In seguito ad un processo canonico fu dichiarata l'autenticit\u00e0 del miracolo.\nNel 1946 fu fondata l'universit\u00e0 cattolica dell'Ecuador.\nL'11 novembre 1995 la Congregazione per i vescovi con un decreto ha elevato l'arcidiocesi a sede primaziale, dando agli arcivescovi di Quito il titolo di primate dell'Ecuador.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 3.228.233 persone contava 2.743.700 battezzati, corrispondenti all'85,0% del totale."}
{"id": "502692", "revid": "1935652", "url": "https://it.wikipedia.org/wiki?curid=502692", "title": "Diocesi di Quixad\u00e1", "text": "La diocesi di Quixad\u00e1 (in latino: \"Dioecesis Quixadensis\") \u00e8 una sede della Chiesa cattolica in Brasile suffraganea dell'arcidiocesi di Fortaleza appartenente alla regione ecclesiastica Nordeste 1. Nel 2020 contava 309.800 battezzati su 347.809 abitanti. La sede \u00e8 vacante.\nTerritorio.\nLa diocesi comprende 10 comuni nella parte centrale dello stato brasiliano del Cear\u00e1: Quixad\u00e1, Quixeramobim, Itatira, Boa Viagem, Madalena, Chor\u00f3, Itapi\u00fana, Capistrano, Ibaretama e Banabui\u00fa. Confina con l'arcidiocesi di Fortaleza e con le Diocesi di Limoeiro do Norte, Iguatu, Crate\u00fas e Sobral.\nSede vescovile \u00e8 la citt\u00e0 di Quixad\u00e1, dove si trova la cattedrale di Ges\u00f9, Giuseppe e Maria.\nIl territorio si estende su 13.874,2\u00a0km\u00b2 ed \u00e8 suddiviso in 20 parrocchie, raggruppate in 4 foranie.\nStoria.\nLa diocesi \u00e8 stata eretta il 13 marzo 1971 con la bolla \"Qui summopere\" di papa Paolo VI, ricavandone il territorio dall'arcidiocesi di Fortaleza.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 347.809 persone contava 309.800 battezzati, corrispondenti all'89,1% del totale."}
{"id": "502693", "revid": "92723", "url": "https://it.wikipedia.org/wiki?curid=502693", "title": "Diocesi di Quilon", "text": "La diocesi di Quilon (in latino: \"Dioecesis Quilonensis\") \u00e8 una sede della Chiesa cattolica in India suffraganea dell'arcidiocesi di Trivandrum. Nel 2020 contava 214.280 battezzati su 2.665.380 abitanti. \u00c8 retta dal vescovo Paul Antony Mullassery.\nTerritorio.\nLa diocesi comprende la maggior parte del distretto di Kollam, il taluk di Karthikapally e parte dei taluks di Mavelikara e Chengannur nel distretto di Alappuzha, nello stato indiano del Kerala.\nSede vescovile \u00e8 la citt\u00e0 di Tangasseri, dove si trova la nuova cattedrale del Bambin Ges\u00f9, inaugurata il 3 dicembre 2005 dal cardinale Telesphore Placidus Toppo.\nIl territorio \u00e8 suddiviso in 73 parrocchie.\nStoria.\nLa diocesi di Quilon \u00e8 la pi\u00f9 antica diocesi cattolica dell'India. Fu eretta per la prima volta da papa Giovanni XXII il 9 agosto 1329 con la bolla \"Romanus pontifex\", suffraganea dell'arcidiocesi di Soltaniyeh in Persia. Con il successivo breve del 21 agosto nomin\u00f2 primo vescovo il domenicano francese Giordano di S\u00e9verac, che gi\u00e0 operava nel sud dell'India come missionario fra i Nestoriani dal 1323; questi edific\u00f2 una chiesa, dedicata a San Giorgio. Questo primo tentativo ebbe vita breve, perch\u00e9 non si conoscono altri vescovi per questa sede. Nel 1346 nel suo viaggio di ritorno dalla Cina, il francescano Giovanni de' Marignolli approd\u00f2 a Quilon, accolto dalla comunit\u00e0 cattolica, e celebr\u00f2 nella chiesa fondata da Jourdain.\nIl vicariato apostolico di Quilon fu eretto il 15 marzo 1853 con il breve \"Ex debito\" di papa Pio IX, ricavandone il territorio dal vicariato di Verapoly (oggi arcidiocesi). Questa decisione ufficializz\u00f2 una divisione \"de facto\" del vicariato di Verapoly, gi\u00e0 operativa fin dal 1845.\nIl 1\u00ba settembre 1886 il vicariato apostolico \u00e8 stato elevato a diocesi con la bolla \"Humanae salutis\" di papa Leone XIII. Il 7 giugno dell'anno successivo, con il breve \"Post initam\", fu istituita la provincia ecclesiastica dell'arcidiocesi di Verapoly, di cui Quilon fu la sola suffraganea.\nSuccessivamente ha ceduto a pi\u00f9 riprese porzioni del suo territorio a vantaggio dell'erezione di nuove diocesi e precisamente: la diocesi di Kottar il 26 maggio 1930; la diocesi di Trivandrum (oggi arcidiocesi) il 1\u00ba luglio 1937; la diocesi di Punalur il 21 dicembre 1985.\nIl 29 aprile 1955 ha ceduto la giurisdizione sui fedeli di rito siriaco orientale residenti nel proprio territorio all'eparchia di Changanacherry.\nIl 3 giugno 2004 \u00e8 entrata a far parte della provincia ecclesiastica dell'arcidiocesi di Trivandrum.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 2.665.380 persone contava 214.280 battezzati, corrispondenti all'8,0% del totale."}
{"id": "502694", "revid": "92723", "url": "https://it.wikipedia.org/wiki?curid=502694", "title": "Diocesi di Quy Nh\u01a1n", "text": "La diocesi di Quy Nh\u01a1n (in latino: \"Dioecesis Quinhonensis\") \u00e8 una sede della Chiesa cattolica in Vietnam suffraganea dell'arcidiocesi di Hu\u00ea. Nel 2020 contava 76.114 battezzati su 3.771.790 abitanti. \u00c8 retta dal vescovo Matthieu Nguy\u00ean Van Kh\u00f4i.\nTerritorio.\nLa diocesi comprende le province vietnamite di Quang Ngai, Binh Dinh e Phu Yen. \nSede vescovile \u00e8 la citt\u00e0 di Quy Nh\u01a1n, dove si trova la cattedrale dell'Assunzione di Maria Vergine.\nIl territorio \u00e8 suddiviso in 57 parrocchie.\nStoria.\nIl vicariato apostolico della Cocincina fu eretto il 9 settembre 1659, ricavandone il territorio dalla diocesi di Macao.\nIl 2 marzo 1844 cedette una porzione del suo territorio a vantaggio dell'erezione del vicariato apostolico della Cocincina occidentale (oggi arcidiocesi di H\u00f4 Ch\u00ed Minh) e nel contempo assunse il nome di vicariato apostolico della Cocincina orientale.\nIl 27 agosto 1850 cedette un'altra porzione di territorio a vantaggio dell'erezione del vicariato apostolico della Cocincina settentrionale (oggi arcidiocesi di Hu\u00ea).\nIl 3 dicembre 1924 assunse il nome di vicariato apostolico di Quinhon in forza del decreto \"Ordinarii Indosinensis\" della Congregazione di Propaganda Fide.\nIl 18 gennaio 1932 e il 5 luglio 1957 cedette ulteriori porzioni di territorio a vantaggio dell'erezione dei vicariati apostolici di Kontum e di Nha Trang (oggi entrambi diocesi).\nIl 24 novembre 1960 per effetto della bolla \"Venerabilium Nostrorum\" di papa Giovanni XXIII il vicariato apostolico \u00e8 stato elevato a diocesi e ha assunto il nome attuale.\nIl 18 gennaio 1963 ha ceduto ancora una porzione di territorio a vantaggio dell'erezione della diocesi di \u0110\u00e0 N\u1eb5ng.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 3.771.790 persone contava 76.114 battezzati, corrispondenti al 2,0% del totale."}
{"id": "502696", "revid": "122763195", "url": "https://it.wikipedia.org/wiki?curid=502696", "title": "Tram interurbano", "text": "I tram interurbani, o tram extraurbani, sono una particolare variante di tram adatta a un servizio pi\u00f9 pesante dovendo in genere collegare le citt\u00e0 con i sobborghi. Sono principalmente, ma non esclusivamente, adibiti al trasporto dei passeggeri. Essendo destinati a un uso pi\u00f9 impegnativo sono costruiti in maniera pi\u00f9 robusta e sono pi\u00f9 potenti e pi\u00f9 veloci.\nI tram interurbani spesso condividono i binari con le tranvie urbane all'interno delle citt\u00e0, mentre al di fuori delle citt\u00e0 corrono perlopi\u00f9 in sede propria o in sede protetta all'interno delle strade.\nQuando circolano su tratte esercitate con regime di circolazione ferroviario o percorrono vere e proprie tratte della rete ferroviaria assumono altre definizioni come tram-treno.\nTram interurbani in Europa.\nLe linee tranviarie interurbane hanno avuto un grande sviluppo in tutta l'Europa fino agli anni 30 del XX secolo. In seguito molte linee sono state soppresse per economie di gestione. Un caso a parte era costituito dalla Russia dove invece il sistema venne addirittura incrementato ed esteso anche agli Stati del Blocco comunista nel secondo dopoguerra. A partire dagli anni settanta anche nell'Europa centro-occidentale si \u00e8 verificata un'inversione di tendenza, a iniziare dalla Germania, con la riutilizzazione di tratte ferroviarie dismesse e la \"banalizzazione\" con quelle tranviarie.\nTram interurbani in Italia.\nI tram interurbani in Italia nacquero all'inizio a trazione ippica (Milano\u2013Monza, 1876) o a vapore (Milano\u2013Vaprio, 1878).\nLa prima linea a trazione elettrica fu la Firenze\u2013Fiesole nel 1890. Nell'ultimo decennio del XIX secolo seguirono altri progetti tranviari costruiti, o ricostruiti, a trazione elettrica.\nL'estensione della rete crebbe fino agli anni dieci del XX secolo; gi\u00e0 a partire dai primi anni venti le linee meno trafficate iniziarono a essere sostituite da servizi di autobus, mentre le pi\u00f9 trafficate furono in molti casi elettrificate e potenziate con la costruzione di sedi riservate (\"marciatram\").\nL'ultima tranvia interurbana a vapore d'Italia fu la Bari-Barletta, chiusa nel 1959. Negli anni sessanta, a causa della concorrenza del trasporto su gomma, iniziarono ad essere soppresse anche le tranvie elettriche pi\u00f9 importanti.\nDelle interurbane costruite negli ultimi tre decenni dell'Ottocento e nei primi due decenni del Novecento rimangono in funzione solo la Milano-Limbiate e la Trieste-Opicina. A partire dagli anni novanta del XX secolo, la linea 15 della rete urbana di Milano termina a Rozzano, al di fuori dei confini comunali. Nel primo decennio del XXI secolo sono state costruite altre tranvie con percorsi suburbani e interurbani: la Tranvia Firenze-Scandicci, la Bergamo-Albino e la linea 31 della rete milanese, che termina a Cinisello.\nTram interurbani negli Stati Uniti d'America.\nNegli Stati Uniti d'America, principalmente negli Stati del Midwest, dove molte linee fiorirono tra gli anni '90 dell'ottocento e la prima guerra mondiale i tram interurbani erosero velocemente molto del traffico passeggeri delle ferrovie tradizionale di breve-medio raggio per i seguenti motivi:\nIl materiale rotabile era di tipo pi\u00f9 pesante e veloce (90-100 km/h) rispetto a quello delle tranvie urbane, con composizioni che potevano raggiungere i 10 pezzi, anche se normalmente, specialmente per le linee che collegavano i centri rurali, il servizio era effettuato da una singola motrice.\nGli interurbani vennero duramente colpiti dalla diffusione delle automobili private e poche linee sopravvissero alla grande depressione degli anni trenta.\nFino al 1915 la forma prevalente delle motrici era con cassa in legno, mentre negli anni trenta, vennero introdotte motrici leggere di linea pi\u00f9 aerodinamica o treni articolati (come gli \"Electroliner\" che collegavano Chicago a Milwaukee), con maggior comfort e tempi di percorrenza minori, per essere competitivi con l'automobile.\nDurante la seconda guerra mondiale, con il razionamento dei combustibili, degli pneumatici e la minore disponibilit\u00e0 di automobili, gli interurbani godettero di un momento di grande, anche se effimera, popolarit\u00e0: il numero dei passeggeri trasportati arriv\u00f2 a superare i valore di prima della prima guerra mondiale.\nCon il termine della guerra e delle restrizioni la massiccia diffusione delle automobili private, provoc\u00f2 il rapido declino dei tram interurbani; con l'aumento del traffico delle citt\u00e0 i tempi di percorrenza per i tram interurbani diventarono improponibili. Molte linee cessarono il servizio gi\u00e0 negli anni quaranta o si limitarono al traffico merci. Oggi sopravvivono solo alcuni segmenti della estesa e florida rete nella zona intorno a Chicago."}
{"id": "502699", "revid": "110157", "url": "https://it.wikipedia.org/wiki?curid=502699", "title": "Arcidiocesi di Rabaul", "text": "Larcidiocesi di Rabaul (in latino: \"Archidioecesis Rabaulensis\") \u00e8 una sede metropolitana della Chiesa cattolica in Papua Nuova Guinea. Nel 2017 contava 155.407 battezzati su 354.004 abitanti. \u00c8 retta dall'arcivescovo Rochus Josef Tatamai, M.S.C.\nTerritorio.\nL'arcidiocesi comprende la provincia della Nuova Britannia Est in Papua Nuova Guinea.\nSede arcivescovile \u00e8 la citt\u00e0 di Kokopo, dove si trova la cattedrale del Sacro Cuore di Ges\u00f9. A Rabaul si trova la concattedrale di San Francesco Saverio.\nIl territorio \u00e8 suddiviso in 38 parrocchie, raggruppate in tre vicariati: Rabaul, Kokopo e Pomio. In quest'ultimo vicariato le parrocchie delle vallate e sulle montagne sono raggiungibili soltanto a piedi, dopo una navigazione in barca.\nStoria.\nIl vicariato apostolico della Nuova Britannia fu eretto il 10 maggio 1889 con il breve apostolico \"Ut catholica fides\" di papa Leone XIII, ricavandone il territorio dai vicariati apostolici di Melanesia e di Micronesia e affidato ai Missionari del Sacro Cuore di Ges\u00f9.\nIl vescovo Louis Coupp\u00e9 (M.S.C.), vicario apostolico della Nuova Bretagna, invi\u00f2 il 24 novembre 1890 sei suppliche al cardinale Giovanni Simeoni della Propaganda Fide:\nL'8 dicembre 1890 assunse il nome di vicariato apostolico della Nuova Pomerania. Pur essendo un protettorato tedesco con il nome di Nuova Pomerania fin dal 1884, gli Annuari pontifici continuarono a riportare il nome di vicariato apostolico della Nuova Britannia fino all'edizione del 1894, dove appare il nome corretto di vicariato apostolico della Nuova Pomerania.\nIl 24 febbraio 1896, il 28 giugno e il 27 luglio 1897 cedette porzioni del suo territorio a vantaggio dell'erezione rispettivamente della prefettura apostolica delle Terre dell'Imperatore Guglielmo (oggi arcidiocesi di Madang), del vicariato apostolico delle Isole Gilbert (oggi diocesi di Tarawa e Nauru) e della prefettura apostolica delle Isole Salomone britanniche (oggi arcidiocesi di Honiara).\nIl 14 novembre 1922 assunse il nome di vicariato apostolico di Rabaul per effetto del decreto \"Post exstincum\" della Congregazione di Propaganda Fide.\nIl 7 luglio 1945 a Vunaiara fu martirizzato Peter To Rot, catechista che difese il matrimonio e la famiglia cristiana. Il 17 gennaio 1995 divenne il primo beato papuano. La cerimonia di beatificazione presieduta da Giovanni Paolo II si sarebbe dovuta svolgere a Rabaul, ma la distruzione della citt\u00e0 pochi mesi prima determin\u00f2 lo spostamento a Port Moresby.\nIl 5 luglio 1957 cedette un'altra porzione di territorio a vantaggio dell'erezione del vicariato apostolico di Kavieng (oggi diocesi).\nIl 15 novembre 1966 il vicariato apostolico \u00e8 stato elevato al rango di arcidiocesi metropolitana con la bolla \"Laeta incrementa\" di papa Paolo VI.\nIl 19 settembre 1994 Rabaul fu distrutta dall'eruzione di due vulcani, pertanto la sede vescovile nel 1997 \u00e8 stata traslata a Vunapope.\nIl 4 luglio 2003 ha ceduto un'ulteriore porzione di territorio a vantaggio dell'erezione della diocesi di Kimbe.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 354.004 persone contava 155.407 battezzati, corrispondenti al 43,9% del totale."}
{"id": "502701", "revid": "110157", "url": "https://it.wikipedia.org/wiki?curid=502701", "title": "Arcidiocesi di Rabat", "text": "Larcidiocesi di Rabat (in latino: \"Archidioecesis Rabatensis\") \u00e8 una sede della Chiesa cattolica in Marocco immediatamente soggetta alla Santa Sede. Nel 2017 contava 20.000 battezzati su 29.900.000 abitanti. \u00c8 retta dall'arcivescovo cardinale Crist\u00f3bal L\u00f3pez Romero, S.D.B.\nTerritorio.\nL'arcidiocesi comprende tutto il Marocco, ad eccezione della zona settentrionale.\nSede arcivescovile \u00e8 la citt\u00e0 di Rabat, dove si trova la cattedrale di San Pietro. A Casablanca sorge l'ex cattedrale del Sacro Cuore, oggi sconsacrata.\nIl territorio \u00e8 suddiviso in 28 parrocchie, raggruppate in 4 regioni: Rabat, Casablanca, Sud ed Est.\nStoria.\nIl vicariato apostolico di Rabat fu eretto il 2 luglio 1923 con il breve \"Quae catholico nomini\" di papa Pio XI, ricavandone il territorio dal vicariato apostolico del Marocco (oggi arcidiocesi di Tangeri).\nIl 14 settembre 1955 il vicariato apostolico \u00e8 stato elevato al rango di arcidiocesi con la bolla \"Dum tantis\" di papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 29.900.000 persone contava 20.000 battezzati, corrispondenti allo 0,1% del totale."}
{"id": "502702", "revid": "92723", "url": "https://it.wikipedia.org/wiki?curid=502702", "title": "Diocesi di Radom", "text": "La diocesi di Radom (in latino: \"Dioecesis Radomensis\") \u00e8 una sede della Chiesa cattolica in Polonia suffraganea dell'arcidiocesi di Cz\u0119stochowa. Nel 2020 contava 836.036 battezzati su 855.286 abitanti. \u00c8 retta dal vescovo Marek Solarczyk.\nTerritorio.\nLa diocesi comprende la parte meridionale del Voivodato della Masovia, la parte settentrionale del Voivodato della Santacroce, la parte orientale del Voivodato di \u0141\u00f3d\u017a e una piccola porzione occidentale del Voivodato di Lublino.\nSede vescovile \u00e8 la citt\u00e0 di Radom, dove si trova la cattedrale di Santa Maria.\nIl territorio \u00e8 suddiviso in 29 decanati e in 301 parrocchie.\nIn diocesi sono presenti comunit\u00e0 religiose di numerosi istituti maschili (i cistercensi, i concezionisti, i francescani, i fratelli di Cristo sofferente, i gesuiti, i minori conventuali, gli oratoriani, i pallottini, i paolini, i redentoristi) e femminili (le ancelle del Sacro Cuore, le ancelle di Ges\u00f9 nell'Eucaristia, le antoniane, le carmelitane di Ges\u00f9 Bambino, le clarisse, le figlie di Maria Immacolata, le figlie di San Francesco Serafico, le francescane degli afflitti, le francescane della famiglia di Maria, le francescane missionarie di Maria, le loretane, le michelite, le missionarie benedettine, le orsoline grigie, le piccole ancelle dell'Immacolata, le risurrezioniste, le suore del Santo Nome di Ges\u00f9, le suore dell'unit\u00e0 di Santa Teresa, le suore della misericordia, le vergini della Presentazione, le vincenziane).\nStoria.\nLa diocesi \u00e8 stata eretta il 25 marzo 1992 da papa Giovanni Paolo II con bolla \"Totus tuus Poloniae populus\", in seguito alla divisione della diocesi di Sandomierz-Radom, dalla quale ha tratto origine anche la diocesi di Sandomierz.\nIl 7 ottobre 1993, con la lettera apostolica \"Fideles ecclesialis\", lo stesso papa Giovanni Paolo II ha confermato san Casimiro patrono principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 855.286 persone contava 836.036 battezzati, corrispondenti al 97,7% del totale."}
{"id": "502703", "revid": "110157", "url": "https://it.wikipedia.org/wiki?curid=502703", "title": "Diocesi di Rafaela", "text": "La diocesi di Rafaela (in latino: \"Dioecesis Rapha\u00ebliensis\") \u00e8 una sede della Chiesa cattolica in Argentina suffraganea dell'arcidiocesi di Santa Fe de la Vera Cruz. Nel 2017 contava 280.268 battezzati su 303.202 abitanti. \u00c8 retta dal vescovo Luis Alberto Fern\u00e1ndez Alara.\nTerritorio.\nLa diocesi comprende 3 dipartimenti della provincia di Santa Fe: Castellanos, Nueve de Julio e San Crist\u00f3bal.\nSede vescovile \u00e8 la citt\u00e0 di Rafaela, dove si trova la cattedrale di San Raffaele.\nIl territorio si estende su 38.320\u00a0km\u00b2 ed \u00e8 suddiviso in 36 parrocchie.\nStoria.\nLa diocesi \u00e8 stata eretta il 10 aprile 1961 con la bolla \"Cum Venerabilis\" di papa Giovanni XXIII, ricavandone il territorio dall'arcidiocesi di Santa Fe e dalla diocesi di Reconquista.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 303.202 persone contava 280.268 battezzati, corrispondenti al 92,4% del totale."}
{"id": "502705", "revid": "533647", "url": "https://it.wikipedia.org/wiki?curid=502705", "title": "Diocesi di Ragusa", "text": "La diocesi di Ragusa (in latino: \"Dioecesis Ragusiensis\") \u00e8 una sede della Chiesa cattolica in Italia suffraganea dell'arcidiocesi di Siracusa, appartenente alla regione ecclesiastica Sicilia. Nel 2017 contava 216.564 battezzati su 223.194 abitanti. \u00c8 retta dal vescovo Giuseppe La Placa.\nTerritorio.\nLa diocesi comprende, oltre a Ragusa, 7 comuni del libero consorzio comunale di Ragusa: Acate, Chiaramonte Gulfi, Comiso, Giarratana, Monterosso Almo, Santa Croce Camerina e Vittoria. Confina con le diocesi di Piazza Armerina, Caltagirone, Noto e con l'arcidiocesi di Siracusa.\nSede vescovile \u00e8 la citt\u00e0 di Ragusa, dove si trova la cattedrale di San Giovanni Battista. Nel territorio sorgono anche 5 basiliche minori: le basiliche di Maria Santissima Annunziata e di Santa Maria delle Stelle a Comiso, la basilica di San Giovanni Battista a Vittoria, la basilica di Santa Maria La Nova a Chiaramonte Gulfi e la basilica di San Giovanni Battista a Monterosso Almo. Particolari centri di devozione popolare sono i santuari della Madonna di Gulfi (interdiocesano) nel comune di Chiaramonte Gulfi, e della Madonna del Carmine a Ragusa. \nIl territorio si estende su 1.029\u00a0km\u00b2 ed \u00e8 suddiviso in 71 parrocchie, raggruppate in 4 vicariati.\nStoria.\nLa diocesi fu eretta il 6 maggio 1950 con la bolla \"Ad dominicum gregem\" di papa Pio XII, ricavandone la maggior parte del territorio dall'arcidiocesi di Siracusa; il comune di Giarratana fu annesso l'11 luglio successivo, scorporandolo dalla diocesi di Noto. Contestualmente fu unita \"aeque principaliter\" all'arcidiocesi di Siracusa, di cui era suffraganea; la bolla prevedeva anche la nomina di un vescovo ausiliare con residenza a Ragusa.\nQuest'erezione dava corpo ad un antico desiderio del clero e del popolo ragusano. Il 9 settembre 1950 l'arcivescovo Ettore Baranzini prese possesso ufficialmente della nuova diocesi nella cattedrale di San Giovanni Battista, alla presenza del cardinale Ernesto Ruffini, arcivescovo di Palermo, in qualit\u00e0 di legato papale. L'11 luglio precedente era stato nominato vescovo ausiliare Francesco Pennisi, gi\u00e0 rettore del seminario arcivescovile di Catania.\nIl 10 novembre 1951 fu istituito il capitolo della cattedrale con la bolla \"Ex antiqua Ecclesiae\", mentre nel 1952 fu inaugurato il seminario diocesano.\nIl 16 novembre 1954 con decreto della Congregazione Concistoriale la \"contrada San Giacomo\" venne scorporata dalla diocesi di Noto ed aggregata alla sede di Ragusa.\nIl 1\u00ba ottobre 1955 con la bolla \"Quamquam est christianae\" di papa Pio XII la diocesi di Ragusa \u00e8 stata separata dall'arcidiocesi di Siracusa e lo stesso giorno Francesco Pennisi \u00e8 stato nominato primo vescovo della diocesi autonoma.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 223.194 persone contava 216.564 battezzati, corrispondenti al 97,0% del totale."}
{"id": "502706", "revid": "15756", "url": "https://it.wikipedia.org/wiki?curid=502706", "title": "Diocesi di Raigarh", "text": "La diocesi di Raigarh (in latino: \"Dioecesis Raigarhensis\") \u00e8 una sede della Chiesa cattolica in India suffraganea dell'arcidiocesi di Raipur. Nel 2017 contava 66.846 battezzati su 1.513.025 abitanti. \u00c8 retta dal vescovo Paul Toppo.\nTerritorio.\nLa diocesi comprende il distretto di Raigarh nello stato indiano del Chhattisgarh.\nSede vescovile \u00e8 la citt\u00e0 di Raigarh, dove si trova la cattedrale di San Michele.\nIl territorio \u00e8 suddiviso in 46 parrocchie.\nStoria.\nLa diocesi di Raigarh-Ambikapur fu eretta il 13 dicembre 1951 con la bolla \"Laetissimo sane\" di papa Pio XII, ricavandone il territorio dalle diocesi di Nagpur e di Ranchi (oggi entrambe arcidiocesi).\nOriginariamente suffraganea dell'arcidiocesi di Calcutta, il 19 settembre 1953 \u00e8 entrata a far parte della provincia ecclesiastica di Nagpur e il 13 settembre 1963 di quella di Bhopal.\nIl 10 novembre 1977 in forza della bolla \"Votis concedere\" di papa Paolo VI la diocesi si \u00e8 divisa, dando origine alla diocesi di Ambikapur e alla presente diocesi, che ha assunto il nome attuale.\nIl 27 febbraio 2004 \u00e8 diventata suffraganea dell'arcidiocesi di Raipur.\nIl 23 marzo 2006 ha ceduto una porzione del suo territorio a vantaggio dell'erezione della diocesi di Jashpur.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.513.025 persone contava 66.846 battezzati, corrispondenti al 4,4% del totale."}
{"id": "502707", "revid": "110157", "url": "https://it.wikipedia.org/wiki?curid=502707", "title": "Arcidiocesi di Raipur", "text": "Larcidiocesi di Raipur (in latino: \"Archidioecesis Raipurensis\") \u00e8 una sede metropolitana della Chiesa cattolica in India. Nel 2017 contava 74.500 battezzati su 17.783.000 abitanti. \u00c8 retta dall'arcivescovo Victor Henry Thakur.\nTerritorio.\nL'arcidiocesi comprende i distretti civili di Raipur, Bilaspur, Durg e Rajnandgaon nello stato indiano del Chhattisgarh.\nSede arcivescovile \u00e8 la citt\u00e0 di Raipur, dove si trova la cattedrale di San Giuseppe.\nIl territorio \u00e8 suddiviso in 66 parrocchie.\nStoria.\nLa prefettura apostolica di Raipur fu eretta il 16 gennaio 1964 con la bolla \"Religio vera\" di papa Paolo VI, ricavandone il territorio dall'arcidiocesi di Nagpur.\nIl 28 luglio dello stesso anno fu separata dalla provincia ecclesiastica dell'arcidiocesi di Nagpur, alla quale apparteneva, e resa suffraganea dell'arcidiocesi di Bhopal con il decreto \"Quo efficacius\" della Congregazione di Propaganda Fide.\nIl 16 giugno 1966 ampli\u00f2 il proprio territorio con il distretto di Bastar, appartenuto alla diocesi di Visakhapatnam (oggi arcidiocesi).\nIl 23 marzo 1972 cedette una porzione del suo territorio a vantaggio dell'erezione dell'esarcato apostolico di Jagdalpur (oggi eparchia).\nIl 5 luglio 1973 la prefettura apostolica fu elevata a diocesi con la bolla \"Quamquam Ecclesia\" dello stesso papa Paolo VI.\nIl 27 febbraio 2004 la diocesi fu ancora elevata al rango di arcidiocesi metropolitana con la bolla \"Cum constet Ecclesiam\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nell'anno 2017 su una popolazione di 17.783.000 persone contava 74.500 battezzati, corrispondenti allo 0,4% del totale."}
{"id": "502708", "revid": "110157", "url": "https://it.wikipedia.org/wiki?curid=502708", "title": "Diocesi di Rajshahi", "text": "La diocesi di Rajshahi (in latino: \"Dioecesis Raishahiensis\") \u00e8 una sede della Chiesa cattolica in Bangladesh suffraganea dell'arcidiocesi di Dacca. Nel 2017 contava 64.952 battezzati su 19.072.080 abitanti. \u00c8 retta dal vescovo Gervas Rozario.\nPatrono della diocesi \u00e8 Cristo Redentore.\nTerritorio.\nLa diocesi comprende l'intera divisione di Rajshahi nell'ovest del Bangladesh.\nSede vescovile \u00e8 la citt\u00e0 di Rajshahi, dove si trova la cattedrale del Buon Pastore.\nIl territorio si estende su 18.174\u00a0km\u00b2 ed \u00e8 suddiviso in 21 parrocchie.\nStoria.\nLa diocesi \u00e8 stata eretta il 21 maggio 1990 con la bolla \"Quo aptius\" di papa Giovanni Paolo II, ricavandone il territorio dalla diocesi di Dinajpur.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 19.072.080 persone contava 64.952 battezzati, corrispondenti allo 0,3% del totale."}
{"id": "502710", "revid": "110157", "url": "https://it.wikipedia.org/wiki?curid=502710", "title": "Diocesi di Raleigh", "text": "La diocesi di Raleigh (in latino: \"Dioecesis Raleighiensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Atlanta appartenente alla regione ecclesiastica XIV (FL, GA, NC, SC). Nel 2017 contava 222.443 battezzati su 4.924.663 abitanti. \u00c8 retta dal vescovo Luis Rafael Zarama Pasqualetto.\nTerritorio.\nLa diocesi comprende la parte centro-orientale della Carolina del Nord, negli Stati Uniti d'America, per un totale di 54 contee.\nSede vescovile \u00e8 la citt\u00e0 di Raleigh, dove si trova la cattedrale del Santo Nome di Ges\u00f9, consacrata il 26 luglio 2017. A Wilmington sorge la basilica minore e santuario di Santa Maria.\nIl territorio \u00e8 suddiviso in 79 parrocchie, raggruppate in 8 decanati: Piedmont, Raleigh, Tar River, Albemarle, New Bern, Newton Grove, Cape Fear e Fayetteville.\nStoria.\nIl vicariato apostolico della Carolina del Nord fu eretto il 3 marzo 1868 con il breve \"Summi apostolatus\" di papa Pio IX, ricavandone il territorio dalla diocesi di Charleston.\nL'8 giugno 1910 cedette una porzione del suo territorio pari a otto contee a vantaggio dell'erezione dell'abbazia territoriale di Santa Maria Ausiliatrice di Belmont.\nIl 12 dicembre 1924 in forza della bolla \"Omnium Ecclesiarum\" di papa Pio XI il vicariato apostolico \u00e8 stato elevato a diocesi e ha assunto il nome attuale.\nIl 17 aprile 1944 e nel luglio del 1960 si \u00e8 ampliata, incorporando prima sette contee e poi anche l'ottava del territorio dell'abbazia di Belmont.\nIl 9 novembre 1949, con la lettera apostolica \"Fidei pristinae\", papa Pio XII ha proclamato la Beata Maria Vergine Immacolata patrona principale della diocesi.\nIl 10 febbraio 1962 la diocesi, originariamente suffraganea di Baltimora, \u00e8 entrata a far parte della provincia ecclesiastica di Atlanta.\nIl 12 novembre 1971 ha ceduto una porzione del suo territorio a vantaggio dell'erezione della diocesi di Charlotte.\nNel 1977 la circoscrizione ecclesiastica dell'abbazia di Belmont \u00e8 stata soppressa e il suo territorio \u00e8 stato incorporato nella diocesi di Charlotte.\nIl 26 luglio 2017 in forza del decreto \"Reverendissimus\" della Congregazione per i vescovi la cattedrale \u00e8 stata traslata dalla chiesa del Sacro Cuore a quella del Santissimo Nome di Ges\u00f9. \nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 4.924.663 persone contava 222.443 battezzati, corrispondenti al 4,5% del totale."}
{"id": "502711", "revid": "322321", "url": "https://it.wikipedia.org/wiki?curid=502711", "title": "Diocesi di Rancagua", "text": "La diocesi di Rancagua (in latino: \"Dioecesis Rancaguensis\") \u00e8 una sede della Chiesa cattolica in Cile suffraganea dell'arcidiocesi di Santiago del Cile. Nel 2017 contava 747.090 battezzati su 929.260 abitanti. \u00c8 retta dal vescovo Guillermo Patricio Vera Soto.\nTerritorio.\nLa diocesi comprende le province cilene di Cachapoal, Colchagua e Cardenal Caro, nella regione del Libertador General Bernardo O'Higgins, ad eccezione della parrocchia di Navidad che appartiene alla diocesi di Melipilla.\nSede vescovile \u00e8 la citt\u00e0 di Rancagua, dove si trova la cattedrale di \"El Sagrario\".\nIl territorio si estende su 16.046\u00a0km\u00b2 ed \u00e8 suddiviso in 66 parrocchie.\nStoria.\nLa diocesi \u00e8 stata eretta il 18 ottobre 1925 con la bolla \"Apostolicis muneris\" di papa Pio XI, ricavandone il territorio dall'arcidiocesi di Santiago del Cile.\nNel 1934 \u00e8 stato istituito il seminario diocesano, dedicato a Cristo Re.\nIl 30 aprile 1970 in virt\u00f9 del decreto \"Spirituali Christifidelium\" della Congregazione per i vescovi ha acquisito il dipartimento di Santa Cruz, che era appartenuto alla diocesi di Talca. Il 18 giugno dello stesso anno ha ceduto invece il dipartimento di Maipo all'arcidiocesi di Santiago del Cile.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 929.260 persone contava 747.090 battezzati, corrispondenti all'80,4% del totale."}
{"id": "502712", "revid": "110157", "url": "https://it.wikipedia.org/wiki?curid=502712", "title": "Diocesi di Raphoe", "text": "La diocesi di Raphoe (in latino: \"Dioecesis Rapotensis\") \u00e8 una sede della Chiesa cattolica in Irlanda suffraganea dell'arcidiocesi di Armagh. Nel 2017 contava 82.100 battezzati su 90.267 abitanti. \u00c8 retta dal vescovo Alexander Aloysius (Alan) McGuckian, S.I.\nTerritorio.\nLa diocesi comprende quasi per intero la contea irlandese di Donegal. Il suo territorio \u00e8 interamente nella Repubblica d'Irlanda.\nSede vescovile \u00e8 la citt\u00e0 di Letterkenny, dove si trova la cattedrale dei Santi Eunan e Columba.\nIl territorio si estende su 4.030\u00a0km\u00b2 ed \u00e8 suddiviso in 33 parrocchie, raggruppate in sei decanati.\nStoria.\nIl monastero di Raphoe fu fondato nel VI secolo e restaurato verso l'anno 700 da sant'Adamnan (o sant'Eunan), che \u00e8 tradizionalmente venerato come primo vescovo della diocesi.\nIn seguito alla Riforma protestante del XVI secolo, la diocesi sub\u00ec un lungo periodo di sede vacante, che si protrasse dal 1611 al 1725, con la sola interruzione del travagliato episcopato di John O'Culenen. Questo vescovo fu arrestato una prima volta e condotto a Dublino; fu arrestato nuovamente nel 1643 e, mentre settantadue dei suoi difensori furono uccisi, fu condannato a morte, ma all'ultimo momento, quando era gi\u00e0 nelle mani del plotone di esecuzione, fu graziato e imprigionato. Nel 1647 fu liberato in occasione di uno scambio di prigionieri e nel 1653 guadagn\u00f2 la via dell'esilio, per morire a Bruxelles otto anni dopo.\nDai tempi della Riforma, nessun vescovo cattolico ha pi\u00f9 avuto residenza a Raphoe, dove i resti dell'antica cattedrale sono parte dell'attuale cattedrale protestante, mentre sono scomparsi i resti dell'antico monastero.\nNel 1901 papa Leone XIII ristabil\u00ec il capitolo diocesano e la nuova cattedrale di Letterkenny fu solennemente dedicata ai santi Eunan e Columba.\nNel 2017 \u00e8 stato nominato vescovo Alexander Aloysius McGuckian, primo gesuita ad assumere la guida di una diocesi irlandese.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 90.267 persone contava 82.100 battezzati, corrispondenti al 91,0% del totale."}
{"id": "502713", "revid": "110157", "url": "https://it.wikipedia.org/wiki?curid=502713", "title": "Diocesi di Rapid City", "text": "La diocesi di Rapid City (in latino: \"Dioecesis Rapidopolitana\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Saint Paul e Minneapolis appartenente alla regione ecclesiastica VIII (MN, ND, SD). Nel 2017 contava 24.240 battezzati su 252.801 abitanti. \u00c8 retta dal vescovo Peter Michael Muhich.\nTerritorio.\nLa diocesi comprende la parte occidentale dello stato americano del Dakota del Sud, ad ovest del fiume Missouri.\nSede vescovile \u00e8 la citt\u00e0 di Rapid City, dove si trova la cattedrale di Nostra Signora del Perpetuo Soccorso.\nIl territorio si estende su 111.327\u00a0km\u00b2 ed \u00e8 suddiviso in 81 parrocchie.\nStoria.\nLa diocesi di Lead fu eretta il 4 agosto 1902 con il breve \"Quae rei sacrae\" di papa Leone XIII, ricavandone il territorio dalla diocesi di Sioux Falls.\nIl 1\u00ba agosto 1930 in forza della bolla \"Apostolicis Litteris\" di papa Pio XI la sede vescovile fu trasferita da Lead a Rapid City, la diocesi ha assunto il nome attuale, e fu eretta la nuova cattedrale al posto di quella di San Patrizio nella citt\u00e0 di Lead.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 252.801 persone contava 24.240 battezzati, corrispondenti al 9,6% del totale."}
{"id": "502714", "revid": "92723", "url": "https://it.wikipedia.org/wiki?curid=502714", "title": "Diocesi di Rarotonga", "text": "La diocesi di Rarotonga (in latino: \"Dioecesis Rarotongana\") \u00e8 una sede della Chiesa cattolica in Nuova Zelanda suffraganea dell'arcidiocesi di Suva. Nel 2020 contava 2.341 battezzati su 14.137 abitanti. \u00c8 retta dal vescovo Paul Donoghue, S.M.\nTerritorio.\nLa diocesi si estende sull'intero arcipelago delle Isole Cook e sull'isola di Niue.\nSede vescovile \u00e8 la citt\u00e0 di Avarua sull'isola di Rarotonga (Isole Cook), dove si trova la cattedrale di San Giuseppe.\nIl territorio \u00e8 suddiviso in 15 parrocchie.\nStoria.\nLa prefettura apostolica di Cook e Manihiki fu eretta il 27 novembre 1922, ricavandone il territorio dal vicariato apostolico di Tahiti (oggi arcidiocesi di Papeete).\nL'11 agosto 1926 assunse il nome di prefettura apostolica delle Isole Cook in forza del breve \"Quae catholico\" di papa Pio XI.\nIl 12 febbraio 1948 la prefettura apostolica fu elevata a vicariato apostolico con la bolla \"Congruum sane\" di papa Pio XII.\nIl 21 giugno 1966 con la bolla \"Prophetarum voces\" di papa Paolo VI il vicariato apostolico \u00e8 stato elevato a diocesi e ha assunto il nome attuale.\nIl 13 maggio 1972 per effetto del decreto \"Cum ad bonum\" della Congregazione per l'evangelizzazione dei popoli la diocesi si \u00e8 ampliata, includendo l'isola di Niue, che precedentemente era parte della diocesi di Tonga. \nOriginariamente suffraganea dell'arcidiocesi di Wellington, il 1\u00ba luglio 1972 in forza del decreto \"Quo efficacius\" della Congregazione per l'evangelizzazione dei popoli, \u00e8 entrata a far parte della provincia ecclesiastica dell'arcidiocesi di Suva.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 14.137 persone contava 2.341 battezzati, corrispondenti al 16,6% del totale."}
{"id": "502715", "revid": "110157", "url": "https://it.wikipedia.org/wiki?curid=502715", "title": "Eparchia di Rajkot", "text": "Leparchia di Rajkot (in latino: \"Eparchia Rajkotensis\") \u00e8 una sede della Chiesa cattolica siro-malabarese in India, suffraganea dell'arcidiocesi di Gandhinagar. Nel 2017 contava 13.170 battezzati su 17.703.293 abitanti. \u00c8 retta dall'eparca Jos\u00e9 Chittooparambil, C.M.I.\nTerritorio.\nL'eparchia comprende i distretti di Amreli, Bhavnagar, Jamnagar, Junagadh, Porbandar, Rajkot, Surendranagar e Kutch nello stato del Gujarat, nella parte occidentale dell'India.\nSede eparchiale \u00e8 la citt\u00e0 di Rajkot, dove si trova la Cattedrale del Sacro Cuore, conosciuto come \"Prem Mandir\" (Tempio d'Amore).\nIl territorio \u00e8 suddiviso in 14 parrocchie.\nStoria.\nL'eparchia \u00e8 stata eretta il 26 febbraio 1977 con la bolla \"De recta fidelium\" di papa Paolo VI, ricavandone il territorio dalla diocesi di Ahmedabad.\nOriginariamente suffraganea dell'arcidiocesi di Bombay, l'11 ottobre 2002 \u00e8 entrata a far parte della provincia ecclesiastica dell'arcidiocesi di Gandhinagar.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2017 su una popolazione di 17.703.293 persone contava 13.170 battezzati, corrispondenti allo 0,1% del totale."}
{"id": "502716", "revid": "92723", "url": "https://it.wikipedia.org/wiki?curid=502716", "title": "Diocesi di Ratnapura", "text": "La diocesi di Ratnapura (in latino: \"Dioecesis Ratnapurensis\") \u00e8 una sede della Chiesa cattolica in Sri Lanka suffraganea dell'arcidiocesi di Colombo. Nel 2020 contava 19.000 battezzati su 2.033.200 abitanti. \u00c8 retta dal vescovo Cletus Chandrasiri Perera, O.S.B.Silv.\nTerritorio.\nLa diocesi comprende i due distretti (Ratnapura e Kegalle) della provincia di Sabaragamuwa, nella parte meridionale dello Sri Lanka.\nSede vescovile \u00e8 la citt\u00e0 di Ratnapura, dove si trova la cattedrale dei Santi Pietro e Paolo.\nIl territorio diocesano si estende su 4.968\u00a0km\u00b2 ed \u00e8 suddiviso in 23 parrocchie.\nStoria.\nLa diocesi \u00e8 stata eretta il 2 novembre 1995 con la bolla \"Ad aptius consulendum\" di papa Giovanni Paolo II, ricavandone il territorio dalla diocesi di Galle.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 2.033.200 persone contava 19.000 battezzati, corrispondenti allo 0,9% del totale."}
{"id": "502717", "revid": "92723", "url": "https://it.wikipedia.org/wiki?curid=502717", "title": "Diocesi di Rockville Centre", "text": "La diocesi di Rockville Centre (in latino: \"Dioecesis Petropolitana in Insula Longa\") \u00e8 una sede della Chiesa cattolica negli Stati Uniti d'America suffraganea dell'arcidiocesi di New York appartenente alla regione ecclesiastica II (NY). Nel 2017 contava 1.796.000 battezzati su 3.659.000 abitanti. \u00c8 retta dal vescovo John Oliver Barres.\nTerritorio.\nLa diocesi comprende le due contee di Nassau e di Suffolk sull'isola di Long Island nello stato di New York.\nSede vescovile \u00e8 la citt\u00e0 di Rockville Centre, dove si trova la cattedrale di Sant'Agnese (\"St. Agnes Cathedral\"). A Southampton sorge la basilica minore dei Sacri Cuori di Ges\u00f9 e Maria.\nIl territorio si estende su 3.164\u00a0km\u00b2 ed \u00e8 suddiviso in 133 parrocchie.\nStoria.\nLa diocesi \u00e8 stata eretta il 6 aprile 1957 con la bolla \"Dum hodierni\" di papa Pio XII, ricavandone il territorio dalla diocesi di Brooklyn.\nIl 2 aprile 1962, con la lettera apostolica \"Fortis puellae\", papa Giovanni XXIII ha proclamato Sant'Agnese, vergine e martire, patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 3.659.000 persone contava 1.796.000 battezzati, corrispondenti al 49,1% del totale."}
{"id": "502718", "revid": "110157", "url": "https://it.wikipedia.org/wiki?curid=502718", "title": "Diocesi di Reconquista", "text": "La diocesi di Reconquista (in latino: \"Dioecesis Reconquistensis\") \u00e8 una sede della Chiesa cattolica in Argentina suffraganea dell'arcidiocesi di Santa Fe de la Vera Cruz. Nel 2017 contava 256.300 battezzati su 291.000 abitanti. \u00c8 retta dal vescovo \u00c1ngel Jos\u00e9 Mac\u00edn.\nTerritorio.\nLa diocesi comprende 2 dipartimenti della provincia di Santa Fe, General Obligado e Vera, e la parte settentrionale del dipartimento di San Javier.\nSede vescovile \u00e8 la citt\u00e0 di Reconquista, dove si trova la cattedrale dell'Immacolata Concezione.\nIl territorio si estende su 35.000\u00a0km\u00b2 ed \u00e8 suddiviso in 20 parrocchie.\nStoria.\nLa diocesi \u00e8 stata eretta l'11 febbraio 1957 con la bolla \"Quandoquidem adoranda\" di papa Pio XII, ricavandone il territorio dall'arcidiocesi di Santa Fe (oggi arcidiocesi di Santa Fe de la Vera Cruz).\nIl 1\u00ba ottobre 1958, con la lettera apostolica \"Expedit sane\", papa Pio XII ha proclamato San Giuseppe patrono principale della diocesi e San Giovanni evangelista patrono secondario.\nIl 10 aprile 1961 ha ceduto una porzione del suo territorio a vantaggio dell'erezione della diocesi di Rafaela.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 291.000 persone contava 256.300 battezzati, corrispondenti all'88,1% del totale."}
{"id": "502719", "revid": "110157", "url": "https://it.wikipedia.org/wiki?curid=502719", "title": "Diocesi di Registro", "text": "La diocesi di Registro (in latino: \"Dioecesis Registrensis\") \u00e8 una sede della Chiesa cattolica in Brasile suffraganea dell'arcidiocesi di Sorocaba appartenente alla regione ecclesiastica Sul 1. Nel 2017 contava 208.600 battezzati su 338.000 abitanti. \u00c8 retta dal vescovo Manoel Ferreira dos Santos J\u00fanior, M.S.C.\nTerritorio.\nLa diocesi comprende 15 comuni dello stato brasiliano di San Paolo: Iguape, Registro, Jacupiranga, Eldorado, Itariri, Ilha Comprida, Pedro de Toledo, Juqui\u00e1, Cajati, Canan\u00e9ia, Pariquera-A\u00e7u, Iporanga, Sete Barras, Miracatu e Barra do Turvo.\nSede vescovile \u00e8 la citt\u00e0 di Registro, dove si trova la cattedrale di San Francesco Saverio. A Iguape sorge la basilica minore di Nostra Signora delle Nevi (\"Nossa Senhora das Neves\").\nIl territorio si estende su una superficie 13.293\u00a0km\u00b2 ed \u00e8 suddiviso in 18 parrocchie.\nStoria.\nLa diocesi \u00e8 stata eretta il 19 gennaio 1974 con la bolla \"Quotiescumque novam\" di papa Paolo VI, ricavandone il territorio dalle diocesi di Itapeva e di Santos.\nOriginariamente suffraganea dell'arcidiocesi di San Paolo, il 29 aprile 1992 \u00e8 entrata a far parte della provincia ecclesiastica dell'arcidiocesi di Sorocaba.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 338.000 persone contava 208.600 battezzati, corrispondenti al 61,7% del totale."}
{"id": "502720", "revid": "14002", "url": "https://it.wikipedia.org/wiki?curid=502720", "title": "Diocesi di Regensburg", "text": ""}
{"id": "502721", "revid": "110157", "url": "https://it.wikipedia.org/wiki?curid=502721", "title": "Arcidiocesi di Regina", "text": "Larcidiocesi di Regina (in latino: \"Archidioecesis Reginatensis\") \u00e8 una sede metropolitana della Chiesa cattolica in Canada appartenente alla regione ecclesiastica West (Ouest). Nel 2017 contava 135.485 battezzati su 446.160 abitanti. \u00c8 retta dall'arcivescovo Donald Joseph Bolen.\nTerritorio.\nL'arcidiocesi comprende la parte meridionale della provincia canadese del Saskatchewan.\nSede arcivescovile \u00e8 la citt\u00e0 di Regina, dove si trova la cattedrale del Santo Rosario. A Gravelbourg si trova la concattedrale dell'Assunzione di Maria Vergine.\nIl territorio si estende su 151.375\u00a0km\u00b2 ed \u00e8 suddiviso in 147 parrocchie.\nProvincia ecclesiastica.\nLa provincia ecclesiastica di Regina, istituita nel 1915, comprende le seguenti suffraganee\nStoria.\nLa diocesi di Regina fu eretta il 4 marzo 1910, ricavandone il territorio dall'arcidiocesi di Saint-Boniface, di cui era originariamente suffraganea.\nIl 4 dicembre 1915 \u00e8 stata elevata al rango di arcidiocesi metropolitana con la bolla \"Inter praecipuas\" di papa Benedetto XV.\nIl 31 gennaio 1930 ha ceduto una porzione del suo territorio a vantaggio dell'erezione della diocesi di Gravelbourg, che fu soppressa il 14 settembre 1998, dividendone il territorio fra l'arcidiocesi madre e la diocesi di Saskatoon.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 446.160 persone contava 135.485 battezzati, corrispondenti al 30,4% del totale."}
{"id": "502722", "revid": "92723", "url": "https://it.wikipedia.org/wiki?curid=502722", "title": "Arcidiocesi di Reims", "text": "Larcidiocesi di Reims (in latino: \"Archidioecesis Remensis\") \u00e8 una sede metropolitana della Chiesa cattolica in Francia. Nel 2020 contava 563.500 battezzati su 608.000 abitanti. \u00c8 retta dall'arcivescovo \u00c9ric de Moulins-Beaufort.\nTerritorio.\nL'arcidiocesi comprende il dipartimento delle Ardenne, e l'arrondissement di Reims nel dipartimento della Marna.\nSede arcivescovile \u00e8 la citt\u00e0 di Reims, dove si trova la cattedrale di Notre-Dame. Nel territorio diocesano sorgono anche tre basiliche minori: Saint-Remi e Santa Clotilde a Reims, e Notre-Dame de M\u00e9zi\u00e8res a Charleville-M\u00e9zi\u00e8res.\nIl territorio si estende su 6.932\u00a0km\u00b2 ed \u00e8 suddiviso in 76 parrocchie, a loro volta raggruppate in 4 grandi zone e 13 settori pastorali:\nProvincia ecclesiastica.\nLa provincia ecclesiastica di Reims comprende 6 suffraganee:\nStoria.\n\"Durocortorum\" era il capoluogo e il principale centro del popolo celtico dei Remi. Nel IV secolo, la \"civitas Remorum\" era la capitale della provincia romana della Gallia Belgica seconda, come attestato dalla \"Notitia Galliarum\" dell'inizio del V secolo.\nLa tradizione attribuisce l'evangelizzazione del territorio dei Remi nella seconda met\u00e0 del III secolo ai santi Sisto e Sinnicio, considerati fondatori e primi vescovi di Reims. Il primo vescovo storicamente documentato \u00e8 Imbetausio, che prese parte al concilio di Arles del 314.\nCon l'affermarsi dell'organizzazione ecclesiastica, Durocortorum divenne sede metropolitana della provincia ecclesiastica, modellata su quella civile, che comprendeva le diocesi suffraganee di Soissons, Ch\u00e2lons, Vermand (sede poi trasferita a Noyon), Arras, Cambrai, Tournai, Senlis, Beauvais, Amiens e Th\u00e9rouanne.\nCelebre fra i primi vescovi fu san Remigio, vissuto tra i V ed il VI secolo, che riorganizz\u00f2 la sua arcidiocesi e l'intera provincia ecclesiastica, e che cedette una porzione del territorio di Reims a vantaggio dell'erezione della diocesi di Laon, che divenne sua nuova sede suffraganea.\nVerso la fine del VI secolo il cristianesimo pot\u00e9 diffondersi e consolidarsi grazie all'opera dei monaci missionari irlandesi, tra i quali l'abate san Colombano fondatore dell'abbazia di Luxeuil nel 590, una delle pi\u00f9 importanti e conosciute della Francia e matrice di centinaia di monasteri nel regno Franco grazie ai suoi monaci, fra cui spicca san Gallo.\nStorico privilegio degli arcivescovi di Reims fu quello di consacrare i re di Francia con l'olio della Santa Ampolla. Nell'attuale cattedrale furono consacrati venticinque re, da Luigi VIII a Carlo X. La prassi, iniziata nel X secolo, sar\u00e0 confermata nel 999 da una bolla \"Apostolici culminis\" di papa Silvestro II, che era stato arcivescovo di Reims.\nNel 1023 il vescovo Ebles acquis\u00ec la contea di Reims, che fra il 1060 e il 1170 fu elevata al rango di ducato, con il titolo di pari di Francia.\nNel 1089, con la bolla \"Potestatem ligandi\" di papa Urbano II, agli arcivescovi di Reims fu concesso il titolo di primate della Gallia Belgica. Sono inoltre \"legati nati\" della Santa Sede. Fra i privilegi civili ebbero il diritto di battere moneta e di mantenere guardie armate. Alla loro elezione si recavano in visita nelle diocesi suffraganee, dove all'arrivo del metropolita, dichiarato giorno festivo, i notabili civili ed ecclesiastici si recavano a riverirlo, i detenuti erano liberati e gli esiliati riammessi.\nIl 12 maggio 1559 Cambrai fu elevata ad arcidiocesi metropolitana, sottraendosi alla giurisdizione metropolitica di Reims insieme con le diocesi di Arras e di Tournai. Nella stessa data la diocesi di Th\u00e9rouanne fu soppressa e il suo territorio diviso fra tre nuove diocesi: Boulogne, suffraganea di Reims; Saint-Omer e Ypres.\nNel 1564 il cardinale Carlo di Lorena fond\u00f2 il seminario arcivescovile; \u00e8 il primo seminario fondato in Francia, appena un anno dopo la decisione del concilio di Trento, che stabiliva con la \"Adulescentium aetas\" del 15 luglio 1563, la creazione di scuole apposite di teologia per la formazione del clero.\nIn seguito al concordato con la bolla \"Qui Christi Domini\" di papa Pio VII del 29 novembre 1801 l'arcidiocesi fu soppressa e il suo territorio fu spartito tra le diocesi di Meaux (dipartimento della Marna) e di Metz (dipartimento delle Ardenne). L'arcivescovo Alexandre-Ang\u00e9lique de Talleyrand-P\u00e9rigord non diede subito le dimissioni, come impostogli dal papa, ma solo nel 1816, malgrado l'arcidiocesi non ci fosse pi\u00f9.\nUn nuovo concordato, stipulato nel giugno 1817, prevedeva il ristabilimento della diocesi. Per questo fu nominato, il 1\u00ba ottobre 1817, come nuovo arcivescovo di Reims Jean-Charles de Coucy. Ma questo concordato non entr\u00f2 mai in vigore, in quanto non ratificato dal Parlamento di Parigi; per cui anche la nomina del Coucy rimase senza effetto.\nIl 6 ottobre 1822 l'arcidiocesi fu effettivamente ristabilita in virt\u00f9 della bolla \"Paternae charitatis\" del medesimo papa Pio VII, ed ebbe come suffraganee le diocesi di Amiens, Soissons, Ch\u00e2lons e Beauvais. Solo dopo questa data l'arcivescovo Jean-Charles de Coucy pot\u00e9 prendere possesso della sua sede.\nL'8 dicembre 2002, con la riorganizzazione delle province ecclesiastiche francesi, entrarono nella provincia ecclesiastica di Reims le diocesi di Langres e di Troyes.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nUn antico catalogo episcopale di Reims \u00e8 stato utilizzato da Flodoardo (894-966) per la stesura della sua \"Historia Remensis ecclesiae\", ed era gi\u00e0 conosciuto all'epoca dell'arcivescovo Incmaro (\u2020 882). Tuttavia nessuno degli antichi cataloghi giunti fino ai nostri tempi \u00e8 anteriore all'XI secolo; di questi sono noti almeno sei esemplari diversi, che arrivano fino a Henri de Dreux (\u2020 1240).\nStatistiche.\nL'arcidiocesi nel 2020 su una popolazione di 608.000 persone contava 563.500 battezzati, corrispondenti al 92,7% del totale."}
{"id": "502723", "revid": "92723", "url": "https://it.wikipedia.org/wiki?curid=502723", "title": "Arcidiocesi di Rennes", "text": "Larcidiocesi di Rennes (in latino: \"Archidioecesis Rhedonensis\") \u00e8 una sede metropolitana della Chiesa cattolica in Francia. Nel 2020 contava 871.500 battezzati su 1.076.000 abitanti. \u00c8 retta dall'arcivescovo Pierre d'Ornellas.\nTerritorio.\nL'arcidiocesi \u00e8 situata nella parte orientale della Bretagna e comprende il dipartimento francese d'Ille-et-Vilaine.\nSede arcivescovile \u00e8 la citt\u00e0 di Rennes, dove si trova la cattedrale di San Pietro. Nel territorio si ergono anche le due ex cattedrali di Dol e di Saint-Malo, dedicate rispettivamente a San Sansone e a San Vincenzo. L'arcidiocesi annovera inoltre tre basiliche minori: \"Notre-Dame de l'Assomption\" a La Guerche-de-Bretagne, \"Saint-Aubin\" e \"Saint-Sauveur et Notre-Dame des Miracles et des Vertus\" a Rennes.\nIl territorio si estende su 6.786\u00a0km\u00b2 ed \u00e8 suddiviso in 77 parrocchie, raggruppate in 32 decanati.\nProvincia ecclesiastica.\nLa provincia ecclesiastica di Rennes, creata nel 1859, \u00e8 oggi costituita dalle seguenti suffraganee:\nStoria.\nOscure sono le origini dell'evangelizzazione della Bretagna e della regione di Rennes. La tradizione attribuisce a san Massimino, discepolo di Ges\u00f9 e compagno di san Lazzaro e di santa Maria Maddalena in Provenza, la diffusione del vangelo e la fondazione di una comunit\u00e0 cristiana nella capitale bretone.\nLa diocesi \u00e8 attestata storicamente a partire dal V secolo. Un suo vescovo partecip\u00f2 al concilio di Angers del 453, mentre Atenio assistette a quello di Tours del 461.\n\"Condate\", capitale del popolo celtico dei Redoni, era una \"civitas\" della provincia romana della Gallia Lugdunense terza, come testimoniato dalla \"Notitia Galliarum\" dell'inizio del V secolo. Dal punto di vista religioso, come di quello civile, Rennes dipendeva dalla provincia ecclesiastica dell'arcidiocesi di Tours, sede metropolitana provinciale.\nVerso il IX secolo le campagne erano gi\u00e0 completamente cristianizzate e la diocesi contava su una rete diffusa di parrocchie.\nNell'XI secolo fu fondata da Erluino l'abbazia di Notre-Dame du Bec, che divenne uno dei pi\u00f9 importanti centri culturali medievali. Alla sua scuola si formarono Lanfranco di Canterbury, Anselmo d'Aosta, Teobaldo di Bec, che divennero tutti arcivescovi di Canterbury. Molti vescovi, oltre al futuro papa Alessandro II, si formarono alla scuola del Bec.\nNel Medioevo ai vescovi di Rennes spettavano i privilegi di incoronare i duchi di Bretagna e di essere portati a spalle da quattro baroni in occasione del loro ingresso in diocesi.\nIl seminario maggiore della diocesi fu istituito nel 1670 dal vescovo Charles Fran\u00e7ois de la Vieuville ed affidato all'insegnamento dei padri Eudisti, che mantennero la direzione fino alla rivoluzione. Nel 1708 monsignor de Lavardin fond\u00f2 invece il seminario minore.\nNel 1790 la diocesi era costituita da 224 parrocchie e suddivisa in 2 arcidiaconati, di Rennes e del D\u00e9sert, e 8 decanati.\nIn seguito al concordato con la bolla \"Qui Christi Domini\" di papa Pio VII del 29 novembre 1801 la diocesi si ampli\u00f2, incorporando la maggior parte dei territori delle diocesi di Dol e di Saint-Malo, che furono soppresse, nonch\u00e9 alcune parrocchie delle diocesi di Nantes e di Vannes. Nel contempo cedette tre parrocchie alla diocesi di Nantes.\nL'antica cattedrale gotica del XII secolo minacci\u00f2 di rovinare nel Settecento e fu decisa la sua ricostruzione, ad eccezione della facciata, che gi\u00e0 era stata ricostruita e ultimata nel Seicento. Anche a causa della rivoluzione, i lavori si protrassero per diversi decenni, durante i quali funse da procattedrale l'antica chiesa abbaziale di \"Saint-Melaine\". La nuova cattedrale fu consacrata il giorno di Pasqua del 1844.\nIl 3 gennaio 1859 \u00e8 stata elevata al rango di arcidiocesi metropolitana in forza della bolla \"Ubi primum\" di papa Pio IX. La provincia ecclesiastica era costituita dalle diocesi di Vannes, di Quimper e di Saint-Brieuc.\nIl 13 febbraio 1880 agli arcivescovi di Rennes fu concesso di aggiungere al proprio titolo quelli delle sedi soppresse di Dol e di Saint-Malo.\nIl 12 febbraio 1936, con la lettera apostolica \"Paterna caritas\", papa Pio XI ha proclamato San Melanio vescovo patrono principale dell'arcidiocesi.\nFra il 1995 e il 2002 la struttura amministrativa dell'arcidiocesi \u00e8 stata riorganizzata accorpando le parrocchie storiche in nuove parrocchie composte da pi\u00f9 comunit\u00e0 locali.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 1.076.000 persone contava 871.500 battezzati, corrispondenti all'81,0% del totale."}
{"id": "502724", "revid": "767487", "url": "https://it.wikipedia.org/wiki?curid=502724", "title": "Woodburytipia", "text": "La woodburytipia \u00e8 un procedimento fotografico per la stampa brevettato nel 1864 da Walter Bentley Woodbury. \nPrincipio di funzionamento.\nLa woodburytipia \u00e8 un procedimento di stampa fotografica che non genera sgranature grazie alla distribuzione omogenea dei colori da parte di una gelatina pigmentata. Il prodotto finale si presenta in piccoli formati (non oltre i 30 cm per lato) su carta fotografica sottile.\nStoria.\nNel 1870, un editore d'arte di Asni\u00e8res, Adolphe Goupil, \u00e8 il primo in Francia ad acquisire il brevetto di Woodbury. Adolphe Braun, allora collega di Goupil, otterr\u00e0 a sua volta la concessione e intraprender\u00e0 la carriera di fotografo, dedicandosi alla riproduzione di soggetti naturali."}
{"id": "502725", "revid": "322321", "url": "https://it.wikipedia.org/wiki?curid=502725", "title": "Diocesi di Reno", "text": "La diocesi di Reno (in latino: \"Dioecesis Renensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di San Francisco appartenente alla regione ecclesiastica XI (CA, HI, NV). Nel 2017 contava 106.965 battezzati su 717.891 abitanti. \u00c8 retta dal vescovo Daniel Henry Mueggenborg.\nTerritorio.\nLa diocesi si estende nella parte settentrionale del Nevada negli Stati Uniti d'America e comprende la citt\u00e0 di Carson City e le contee di Churchill, Douglas, Elko, Eureka, Humboldt, Lander, Lyon, Mineral, Pershing, Storey e Washoe.\nSede vescovile \u00e8 la citt\u00e0 di Reno, dove si trova la cattedrale di San Tommaso d'Aquino (\"St. Thomas Aquinas\").\nIl territorio si estende su 183.506\u00a0km\u00b2 ed \u00e8 suddiviso in 28 parrocchie.\nStoria.\nLa diocesi \u00e8 stata eretta il 27 marzo 1931 con la bolla \"Pastoris aeterni\" di papa Pio XI, ricavandone il territorio dalle diocesi di Salt Lake (oggi diocesi di Salt Lake City) e di Sacramento.\nIl 13 ottobre 1976, in forza del decreto \"In dioecesis Renensis\" della Congregazione per i vescovi, la chiesa dell'Angelo Custode di Las Vegas fu elevata al rango di concattedrale della diocesi, che assunse il nome di \"diocesi di Reno-Las Vegas\".\nIl 21 marzo 1995 la diocesi si divise, dando origine alla presente diocesi di Reno e alla diocesi di Las Vegas.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 717.891 persone contava 106.965 battezzati, corrispondenti al 14,9% del totale."}
{"id": "502726", "revid": "110157", "url": "https://it.wikipedia.org/wiki?curid=502726", "title": "Arcidiocesi di Ribeir\u00e3o Preto", "text": "Larcidiocesi di Ribeir\u00e3o Preto (in latino: \"Archidioecesis Rivi Nigri\") \u00e8 una sede metropolitana della Chiesa cattolica in Brasile appartenente alla regione ecclesiastica Sul 1. Nel 2017 contava 820.120 battezzati su 1.169.000 abitanti. \u00c8 retta dall'arcivescovo Moacir Silva.\nTerritorio.\nL'arcidiocesi comprende 20 comuni nella parte nord-orientale dello stato brasiliano di San Paolo: Ribeir\u00e3o Preto, Altin\u00f3polis, Batatais, Brodowski, Cajuru, C\u00e1ssia dos Coqueiros, Cravinhos, Dumont, Guatapar\u00e1, Jardin\u00f3polis, Lu\u00eds Ant\u00f4nio, Pontal, Santa Cruz da Esperan\u00e7a, Santa Rita do Passa Quatro, Santa Rosa de Viterbo, Santo Ant\u00f4nio da Alegria, S\u00e3o Sim\u00e3o, Serra Azul, Serrana e Sert\u00e3ozinho.\nSede arcivescovile \u00e8 la citt\u00e0 di Ribeir\u00e3o Preto, dove si trovano la cattedrale di San Sebastiano e la basilica minore di Sant'Antonio di Padova.\nIl territorio si estende su una superficie di 8.783\u00a0km\u00b2 ed \u00e8 suddiviso in 92 parrocchie, raggruppate in 10 foranie: Bom Jesus da Cana Verde, Bom Jesus da Lapa, Cristo Oper\u00e1rio, Nossa Senhora Aparecida, Santa Maria Goretti, Santo Ant\u00f4nio, Santo Ant\u00f4nio Maria Claret, S\u00e3o Bento, S\u00e3o Jos\u00e9, S\u00e3o Sebasti\u00e3o.\nProvincia ecclesiastica.\nLa provincia ecclesiastica di Ribeir\u00e3o Preto, istituita nel 1958, comprende le seguenti suffraganee:\nStoria.\nLa diocesi di Ribeir\u00e3o Preto fu eretta il 7 giugno 1908 con la bolla \"Dioecesium nimiam amplitudinem\" di papa Pio X, ricavandone il territorio dalla diocesi di San Paolo, che fu contestualmente elevata al rango di arcidiocesi metropolitana. Originariamente la diocesi di Ribeir\u00e3o Preto era suffraganea della stessa arcidiocesi di San Paolo.\nIl 19 aprile 1958 la diocesi \u00e8 stata elevata al rango di arcidiocesi metropolitana con la bolla \"Sacrorum Antistitum\" di papa Pio XII.\nIl 16 gennaio 1960, il 20 febbraio 1971 e il 14 aprile 1973 ha ceduto porzioni del suo territorio a vantaggio dell'erezione rispettivamente delle diocesi di S\u00e3o Jo\u00e3o da Boa Vista, di Franca e di Barretos.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 1.169.000 persone contava 820.120 battezzati, corrispondenti al 70,2% del totale."}
{"id": "502727", "revid": "110157", "url": "https://it.wikipedia.org/wiki?curid=502727", "title": "Arcidiocesi di Resistencia", "text": "Larcidiocesi di Resistencia (in latino: \"Archidioecesis Resistenciae\") \u00e8 una sede metropolitana della Chiesa cattolica in Argentina. Nel 2017 contava 500.000 battezzati su 615.000 abitanti. \u00c8 retta dall'arcivescovo Ram\u00f3n Alfredo Dus.\nTerritorio.\nL'arcidiocesi comprende 9 dipartimenti della provincia del Chaco: Bermejo, General Donovan, Libertad, Libertador General San Mart\u00edn, Presidencia de la Plaza, Primero de Mayo, San Fernando, Sargento Cabral e Tapenag\u00e1.\nSede arcivescovile \u00e8 la citt\u00e0 di Resistencia, dove si trova la cattedrale di San Ferdinando re.\nIl territorio si estende su 28.250\u00a0km\u00b2 ed \u00e8 suddiviso in 31 parrocchie.\nProvincia ecclesiastica.\nLa provincia ecclesiastica di Resistencia, istituita nel 1984, comprende 2 suffraganee:\nStoria.\nLa diocesi di Resistencia fu eretta il 3 giugno 1939 con la bolla \"Ecclesiarum omnium cura\" di papa Pio XII, ricavandone il territorio dall'arcidiocesi di Santa Fe (oggi arcidiocesi di Santa Fe de la Vera Cruz), di cui originariamente era suffraganea.\nIl 5 maggio 1956, con la lettera apostolica \"Exstat in Reipublicae Argentinae\", papa Pio XII proclam\u00f2 la Beata Maria Vergine Immacolata e San Giuseppe patroni della diocesi.\nL'11 febbraio 1957 cedette una porzione del suo territorio a vantaggio dell'erezione della diocesi di Formosa.\nIl 10 aprile 1961 entr\u00f2 a far parte della provincia ecclesiastica dell'arcidiocesi di Corrientes.\nIl 12 agosto 1963 cedette un'altra porzione di territorio a vantaggio dell'erezione della diocesi di Presidencia Roque S\u00e1enz Pe\u00f1a (oggi diocesi di San Roque de Presidencia Roque S\u00e1enz Pe\u00f1a).\nIl 28 febbraio 1984 \u00e8 stata elevata al rango di arcidiocesi metropolitana con la bolla \"Patet territoriorum\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 615.000 persone contava 500.000 battezzati, corrispondenti all'81,3% del totale."}
{"id": "502728", "revid": "110157", "url": "https://it.wikipedia.org/wiki?curid=502728", "title": "Diocesi di Reykjav\u00edk", "text": "La diocesi di Reykjav\u00edk (in latino: \"Dioecesis Reykiavikensis\") \u00e8 una sede della Chiesa cattolica in Islanda immediatamente soggetta alla Santa Sede. Nel 2017 contava 13.000 battezzati su 338.405 abitanti. \u00c8 retta dal vescovo David Bartimej Tencer, O.F.M.Cap.\nTerritorio.\nLa diocesi comprende l'intera repubblica d'Islanda.\nSede vescovile \u00e8 la citt\u00e0 di Reykjav\u00edk, dove si trova la cattedrale di Cristo Re.\nIl territorio \u00e8 suddiviso in 7 parrocchie: Cristo Re e Santa Maria a Reykjav\u00edk; San Pietro a Akureyri, San Giovanni Paolo II a Keflav\u00edk, San Giuseppe a Hafnarfj\u00f6r\u00f0ur, San Torlaco a Rey\u00f0arfj\u00f6r\u00f0ur e San Giovanni apostolo a \u00cdsafj\u00f6r\u00f0ur. Inoltre vi sono tre cappelle a Stykkish\u00f3lmur, Keflav\u00edk e Hverager\u00f0i.\nStoria.\nIl primo missionario cattolico a raggiungere l'Islanda nell'Ottocento fu Bernard Bernard, della prefettura apostolica del Polo Nord, a cui l'isola apparteneva. Nel 1869, con il dissolvimento di questa prefettura, l'Islanda pass\u00f2 sotto la giurisdizione dei prefetti apostolici di Danimarca.\nLa prefettura apostolica d'Islanda fu eretta il 12 giugno 1923 con il breve \"Insula Islandia\" di papa Pio XI, ricavandone il territorio dal vicariato apostolico di Danimarca (oggi diocesi di Copenaghen). Fu affidata ai missionari monfortani.\nIl 6 giugno 1929 fu elevata al rango di vicariato apostolico in forza del breve \"Cum ex apostolico\" del medesimo papa Pio XI.\nIl 18 ottobre 1968 il vicariato apostolico \u00e8 stato elevato a diocesi con la bolla \"Cum Ecclesia\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 338.405 persone contava 13.000 battezzati, corrispondenti al 3,8% del totale."}
{"id": "502729", "revid": "110157", "url": "https://it.wikipedia.org/wiki?curid=502729", "title": "Diocesi di R\u0113zekne-Aglona", "text": "La diocesi di R\u0113zekne-Aglona (in latino: \"Dioecesis Rezeknensis-Aglonensis\") \u00e8 una sede della Chiesa cattolica in Lettonia suffraganea dell'arcidiocesi di Riga. Nel 2017 contava 85.476 battezzati su 287.500 abitanti. \u00c8 retta dal vescovo J\u0101nis Bulis.\nTerritorio.\nLa diocesi comprende la parte orientale della Lettonia, corrispondente alla regione storica della Letgallia.\nSede vescovile \u00e8 la citt\u00e0 di R\u0113zekne, dove si trova la cattedrale del Sacro Cuore di Ges\u00f9 (\"J\u0113zus Sirds katedr\u0101le\"). Ad Aglona si trova la pi\u00f9 importante basilica mariana del Paese, dedicata a Maria Assunta, centro di un importante pellegrinaggio per i cattolici lettoni.\nIl territorio \u00e8 suddiviso in 108 parrocchie.\nStoria.\nLa diocesi \u00e8 stata eretta il 2 dicembre 1995 con la bolla \"Ad aptius consulendum\" di papa Giovanni Paolo II, ricavandone il territorio dall'arcidiocesi di Riga.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 287.500 persone contava 85.476 battezzati, corrispondenti al 29,7% del totale."}
{"id": "502731", "revid": "110157", "url": "https://it.wikipedia.org/wiki?curid=502731", "title": "Diocesi di Raiganj", "text": "La diocesi di Raiganj (in latino: \"Dioecesis Raigangensis\") \u00e8 una sede della Chiesa cattolica in India suffraganea dell'arcidiocesi di Calcutta. Nel 2017 contava 87.652 battezzati su 8.669.750 abitanti. \u00c8 retta dal vescovo Fulgence Aloysius Tigga.\nTerritorio.\nLa diocesi comprende i distretti di Uttar Dinajpur e Malda nello stato del Bengala Occidentale in India.\nSede vescovile \u00e8 la citt\u00e0 di Raiganj, dove si trova la cattedrale di San Giuseppe Lavoratore.\nIl territorio si estende su 8.920\u00a0km\u00b2 ed \u00e8 suddiviso in 36 parrocchie.\nStoria.\nLa diocesi \u00e8 stata eretta l'8 giugno 1978 con la bolla \"Ut Pater et Pastor\" di papa Paolo VI, ricavandone il territorio dalla diocesi di Dumka.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 8.669.750 persone contava 87.652 battezzati, corrispondenti all'1,0% del totale."}
{"id": "502732", "revid": "1123126", "url": "https://it.wikipedia.org/wiki?curid=502732", "title": "Arcidiocesi di Rodi", "text": "Larcidiocesi di Rodi (in latino: \"Archidioecesis Rhodiensis\") \u00e8 una sede della Chiesa cattolica in Grecia immediatamente soggetta alla Santa Sede. Nel 2017 contava 400 battezzati su 190.000 abitanti. La sede \u00e8 vacante.\nTerritorio.\nL'arcidiocesi estende la sua giurisdizione sui fedeli cattolici di rito latino dell'isola di Rodi e delle isole del Dodecaneso in Grecia.\nSede arcivescovile \u00e8 la citt\u00e0 di Rodi, dove si trova la cattedrale di San Francesco d'Assisi. La cattedrale di epoca medievale, Santa Maria al Castello, fu trasformata in moschea in epoca ottomana e oggi ospita un museo.\nIl territorio \u00e8 suddiviso in 3 parrocchie, di cui 2 a Rodi (la cattedrale e Nostra Signora della Vittoria) ed una, dedicata all'Agnus Dei, sull'isola di Coo. La loro cura pastorale \u00e8 affidata ai frati francescani della Custodia di Terra Santa.\nStoria.\nLa diocesi di Rodi ha origini molto antiche.\nNel IV secolo era gi\u00e0 elevata al rango di arcidiocesi.\nNel 1309 l'isola divenne sede dell'Ordine di Malta fino al 1522, quando fu conquistata dagli ottomani.\nNel 1523 la diocesi diventa sede titolare \"in partibus infidelium\"; il 3 marzo 1797 con la bolla \"Memores Nos\" di papa Pio VI, il titolo viene unito con quello della diocesi di Malta.\nLa prefettura apostolica di Rodi e delle Isole fu eretta il 14 agosto 1897 con il decreto della congregazione di Propaganda Fide \"Cum controversia\", ricavandone il territorio dal vicariato apostolico dell'Asia Minore (oggi arcidiocesi di Smirne). La prefettura apostolica fu affidata ai missionari francescani.\nIl 28 marzo 1928 in forza della bolla \"Pastoris aeterni\" di papa Pio XI che abrogava la bolla del 1797, fu soppressa la prefettura apostolica e ripristinata l'arcidiocesi di Rodi.\nIl 30 marzo 1930 con il breve \"Constitutione Apostolica\" dello stesso papa Pio XI furono assegnate all'arcidiocesi alcune isole limitrofe: Stampalia dalla diocesi di Santorino, Patmo dalla diocesi di Chio, e Lisso, di cui non era chiara la pertinenza, venendo a coincidere col territorio dell'allora Dodecaneso Italiano.\nL'ultimo arcivescovo residenziale, Florido Acciari, lasci\u00f2 l'arcidiocesi per tornare in Italia, nell'ottobre 1951, richiamato dal suo ordine, alla fine del processo di decolonizzazione italiana.\nDal 1970 la sede \u00e8 governata da un amministratore apostolico, che dal 1992 \u00e8 l'arcivescovo di Atene.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 190.000 persone contava 400 battezzati, corrispondenti allo 0,2% del totale."}
{"id": "502733", "revid": "110157", "url": "https://it.wikipedia.org/wiki?curid=502733", "title": "Diocesi di Riobamba", "text": "La diocesi di Riobamba (in latino: \"Dioecesis Rivibambensis\") \u00e8 una sede della Chiesa cattolica in Ecuador suffraganea dell'arcidiocesi di Quito. Nel 2017 contava 585.000 battezzati su 621.000 abitanti. La sede \u00e8 vacante.\nTerritorio.\nLa diocesi comprende la Provincia del Chimborazo, in Ecuador.\nSede vescovile \u00e8 la citt\u00e0 di Riobamba, dove si trova la cattedrale di San Pietro.\nIl territorio \u00e8 suddiviso in 54 parrocchie.\nStoria.\nLa diocesi di Bol\u00edvar fu eretta il 29 dicembre 1862, ricavandone il territorio dall'arcidiocesi di Quito.\nIl 25 agosto 1955 ha assunto il nome attuale.\nIl 29 dicembre 1957 in forza del decreto \"Maiori animarum\" della Congregazione Concistoriale ha esteso la sua giurisdizione al territorio corrispondente ai cantoni di Alaus\u00ed e Chunchi, in precedenza soggetto all'arcidiocesi di Cuenca. Lo stesso giorno ha ceduto una porzione del suo territorio a vantaggio dell'erezione della diocesi di Guaranda.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 621.000 persone contava 585.000 battezzati, corrispondenti al 94,2% del totale."}
{"id": "502734", "revid": "110157", "url": "https://it.wikipedia.org/wiki?curid=502734", "title": "Diocesi di Rio Branco", "text": "La diocesi di Rio Branco (in latino: \"Dioecesis Fluminis Albi Superioris\") \u00e8 una sede della Chiesa cattolica in Brasile suffraganea dell'arcidiocesi di Porto Velho appartenente alla regione ecclesiastica Noroeste. Nel 2017 contava 453.900 battezzati su 631.568 abitanti. \u00c8 retta dal vescovo Joaqu\u00edn Pert\u00ed\u00f1ez Fern\u00e1ndez, O.A.R.\nTerritorio.\nLa diocesi comprende 14 comuni nella parte centro-orientale dello stato brasiliano di Acre (Sena Madureira, Manoel Urbano, Senador Guiomard, Assis Brasil, Brasil\u00e9ia, Epitaciol\u00e2ndia, Rio Branco, Capixaba, Rodrigues Alves, Pl\u00e1cido de Castro, Bujari, Porto Acre, Tarauac\u00e1, Acrel\u00e2ndia) e il comune di Boca do Acre nello Stato di Amazonas.\nSede vescovile \u00e8 la citt\u00e0 di Rio Branco, dove si trova la cattedrale di Nostra Signora di Nazareth (\"Nossa Senhora de Nazar\u00e9\").\nIl territorio si estende su una superficie di 104.473\u00a0km\u00b2 ed \u00e8 suddiviso in 33 parrocchie.\nStoria.\nLa prelatura territoriale di Acre e Purus fu eretta il 4 ottobre 1919 con la bolla \"Ecclesiae universae\" di papa Benedetto XV, ricavandone il territorio dalla diocesi di Amazonas (oggi arcidiocesi di Manaus). Originariamente era suffraganea dell'arcidiocesi di Bel\u00e9m do Par\u00e1.\nDal 10 dicembre 1926 ebbe il nome di prelatura territoriale di San Pellegrino Laziosi nell'Alto Acre e Purus, ma dal 26 aprile 1958 torner\u00e0 alla denominazione originaria in seguito al decreto \"Ad exstantia\" di papa Pio XII; contestualmente la sede prelatizia fu posta nella citt\u00e0 di Rio Branco dove fu elevata a cattedrale la chiesa di Nostra Signora di Nazareth.\nIl 16 febbraio 1952 entr\u00f2 a far parte della provincia ecclesiastica dell'arcidiocesi di Manaus.\nIl 15 febbraio 1986 in forza della bolla \"Cum Praelaturae\" di papa Giovanni Paolo II la prelatura territoriale \u00e8 stata elevata a diocesi e ha assunto il nome attuale.\nIl 31 agosto 2001 in forza del decreto \"Ad communem pastoralem\" della Congregazione per i Vescovi \u00e8 entrata a far parte della provincia ecclesiastica dell'arcidiocesi di Porto Velho.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 631.568 persone contava 453.900 battezzati, corrispondenti al 71,9% del totale."}
{"id": "502735", "revid": "92723", "url": "https://it.wikipedia.org/wiki?curid=502735", "title": "Diocesi di Richmond", "text": "La diocesi di Richmond (in latino: \"Dioecesis Richmondiensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Baltimora appartenente alla regione ecclesiastica IV (DC, DE, MD, VA, VI, WV). Nel 2020 contava 259.971 battezzati su 5.242.066 abitanti. \u00c8 retta dal vescovo Barry Christopher Knestout.\nTerritorio.\nLa diocesi comprende la parte centrale e meridionale della Virginia e tutta la sua costa orientale, estendendosi per 74 contee: Accomack, Albemarle, Alleghany, Amelia, Amherst, Appomattox, Augusta, Bath, Bedford, Bland, Botetourt, Brunswick, Buchanan, Buckingham, Campbell, Caroline, Carroll, Charles City, Charlotte, Chesterfield, Craig, Cumberland, Dickenson, Dinwiddie, Essex, Floyd, Fluvanna, Franklin, Giles, Gloucester, Goochland, Grayson, Greene, Greensville, Halifax, Hanover, Henrico, Henry, Highland, Isle of Wight, James City, King and Queen, King William, Lee, Louisa, Lunenburg, Mathews, Mecklenburg, Middlesex, Montgomery, Nelson, New Kent, Northampton, Nottoway, Patrick, Pittsylvania, Powhatan, Prince Edward, Prince George, Pulaski, Roanoke, Rockbridge, Rockingham, Russell, Scott, Smyth, Southampton, Surry, Sussex, Tazewell, Washington, Wise, Wythe e York.\nSede vescovile \u00e8 la citt\u00e0 di Richmond, dove si trova la cattedrale del Sacro Cuore di Ges\u00f9 (\"Cathedral of the Sacred Heart\"). A Norfolk sorge la basilica minore dell'Immacolata Concezione di Maria.\nIl territorio \u00e8 suddiviso in 138 parrocchie.\nStoria.\nLa diocesi \u00e8 stata eretta l'11 luglio 1820, ricavandone il territorio dall'arcidiocesi di Baltimora.\nIl 19 luglio 1850 ha ceduto una porzione del suo territorio a vantaggio dell'erezione della diocesi di Wheeling (oggi diocesi di Wheeling-Charleston).\nIl 15 agosto 1858 la diocesi si \u00e8 ampliata, incorporando la citt\u00e0 di Alexandria, che apparteneva all'arcidiocesi di Baltimora.\nIl 28 maggio 1974 ha ceduto un'altra porzione di territorio a vantaggio dell'erezione della diocesi di Arlington. Nello stesso anno ha incorporato una porzione di territorio che era appartenuta alla diocesi di Wilmington.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 5.242.066 persone contava 259.971 battezzati, corrispondenti al 5,0% del totale."}
{"id": "502736", "revid": "110157", "url": "https://it.wikipedia.org/wiki?curid=502736", "title": "Diocesi di Rio do Sul", "text": "La diocesi di Rio do Sul (in latino: \"Dioecesis Rivi Australis\") \u00e8 una sede della Chiesa cattolica in Brasile suffraganea dell'arcidiocesi di Florian\u00f3polis appartenente alla regione ecclesiastica Sul 4. Nel 2017 contava 243.742 battezzati su 328.173 abitanti. \u00c8 retta dal vescovo On\u00e9cimo Alberton.\nTerritorio.\nLa diocesi comprende 32 comuni della mesoregione del Vale do Itaja\u00ed nello stato brasiliano di Santa Catarina: Agrol\u00e2ndia, Agron\u00f4mica, Alfredo Wagner, Api\u00fana, Ascurra, Atalanta, Aurora, Bra\u00e7o do Trombudo, Chapad\u00e3o do Lageado, Dona Emma, Ibirama, Imbuia, Ituporanga, Jos\u00e9 Boiteux, Laurentino, Lontras, Mirim Doce, Petrol\u00e2ndia, Pouso Redondo, Presidente Get\u00falio, Presidente Nereu, Rio do Campo, Rio do Oeste, Rio do Sul, Rodeio, Salete, Santa Terezinha, Tai\u00f3, Trombudo Central, Vidal Ramos, Vitor Meireles, Witmarsum.\nSede vescovile \u00e8 la citt\u00e0 di Rio do Sul, dove si trova la cattedrale di San Giovanni Battista.\nIl territorio si estende su una superficie di 8.909\u00a0km\u00b2 ed \u00e8 suddiviso in 31 parrocchie, raggruppate in sei regioni pastorali: Rio do Sul, Agron\u00f4mica, Tai\u00f3, Rodeio, Presidente Get\u00falio e Ituporanga.\nStoria.\nLa diocesi \u00e8 stata eretta il 23 novembre 1968 con la bolla \"Quam maxime\" di papa Paolo VI, ricavandone il territorio dall'arcidiocesi di Florian\u00f3polis e dalla diocesi di Joinville.\nIl 19 aprile 2000 ha ceduto una porzione del suo territorio a vantaggio dell'erezione della diocesi di Blumenau.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 328.173 persone contava 243.742 battezzati, corrispondenti al 74,3% del totale."}
{"id": "502737", "revid": "2015336", "url": "https://it.wikipedia.org/wiki?curid=502737", "title": "Diocesi di Rieti", "text": "La diocesi di Rieti (in latino: \"Dioecesis Reatina\") \u00e8 una sede della Chiesa cattolica in Italia immediatamente soggetta alla Santa Sede, appartenente alla regione ecclesiastica Lazio. Nel 2017 contava 90.644 battezzati su 95.666 abitanti. \u00c8 retta dal vescovo Domenico Pompili.\nAlla diocesi reatina \u00e8 unito il titolo abbaziale di San Salvatore Maggiore (\"Sancti Salvatoris Maioris\").\nTerritorio.\nLa diocesi comprende 41 comuni della provincia di Rieti: Accumoli, Amatrice, Antrodoco, Ascrea, Belmonte in Sabina, Borbona, Borgo Velino, Borgorose, Cantalice, Castel di Tora, Castel Sant'Angelo, Cittaducale, Cittareale, Collalto Sabino, Colle di Tora, Collegiove, Colli sul Velino, Concerviano, Contigliano, Fiamignano, Greccio, Labro, Leonessa, Longone Sabino, Marcetelli, Micigliano, Monte San Giovanni in Sabina, Monteleone Sabino (eccetto la frazione di Ginestra Sabina che appartiene alla sede suburbicaria di Sabina-Poggio Mirteto), Morro Reatino, Nespolo, Paganico, Pescorocchiano, Petrella Salto, Poggio Bustone, Posta, Pozzaglia Sabina (la sola frazione Pietraforte, appartenendo il capoluogo alla diocesi di Tivoli), Rieti, Rivodutri, Rocca Sinibalda, Torricella in Sabina (limitatamente alle frazioni Ornaro Alto, Ornaro Basso e Oliveto Sabino, poich\u00e9 il capoluogo appartiene alla sede suburbicaria di Sabina-Poggio Mirteto) e Varco Sabino.\nSede vescovile \u00e8 la citt\u00e0 di Rieti, dove si trovano la cattedrale di Santa Maria Assunta e la basilica minore di Sant'Agostino (vedere a tale proposito Chiese di Rieti). A Cittaducale sorge l'ex cattedrale di Santa Maria del Popolo.\nIl territorio si estende su 1.818 km\u00b2 ed \u00e8 suddiviso in 94 parrocchie, raggruppate in 5 zone pastorali: Monti della Laga, Alta e Bassa Valle del Velino, Altopiano Leonessano; Cicolano - Valle del Salto; Rieti (citt\u00e0 e dintorni); Montepiano Reatino; Alta Sabina - Colli Turanensi.\nStoria.\nSecondo la tradizione, il processo di cristianizzazione del territorio reatino fu avviato da san Prosdocimo nel I secolo. Tuttavia la diffusione e l'affermazione del cristianesimo nel reatino \u00e8 datata al II/III secolo. La diocesi \u00e8 documentata per la prima volta a partire dalla fine del V secolo con il vescovo Orso, che prese parte a Roma ai tre concili celebrati nei primi anni di pontificato di papa Simmaco nel 499, nel 501 e nel 502.\nIl vescovo Catello fu destinatario di una lettera di papa Pelagio I nel 559. I \"Dialoghi\" di san Gregorio Magno menzionano altri due vescovi di Rieti, vissuti nella seconda met\u00e0 del VI secolo, Albino e Probo. Il sarcofago di un vescovo Albino, forse il medesimo di Rieti, \u00e8 stato trovato tra i ruderi dell'antica cattedrale di Forcona (Civita di Bagno), localit\u00e0 dove il vescovo reatino potrebbe essersi rifugiato per sfuggire all'invasione dei Longobardi. Nel 598, su richiesta del diacono reatino Paolo, Crisanto, vescovo di Spoleto, fu incaricato da Gregorio Magno di deporre le reliquie dei martiri Ermas, Giacinto e Massimo nella cattedrale di Rieti, intitolata \"basilica beatae Mariae sempre Virginis genitricis Dei et Domini nostri Jesu Christi\", nei pressi del fonte battesimale; \u00e8 la pi\u00f9 antica menzione della cattedrale della diocesi, che evidentemente a quell'epoca era vacante.\nLa cronotassi episcopale reatina riprende verso la met\u00e0 del VII secolo con Gaudioso, che fu presente al concilio del 649 indetto da papa Martino I per condannare l'eresia monotelita. Molti vescovi dell'alto medioevo sono noti grazie al regesto farfense e ai documenti conservati nell'archivio capitolare della cattedrale di Rieti.\nLa diocesi era molto vasta e comprendeva, oltre alla valle e alla regione di Rieti, il Cicolano e, verso nord, il territorio di Cittareale. Fra XI e XII secolo entr\u00f2 a far parte della diocesi anche il territorio dell'antica diocesi di Amiterno in Abruzzo, che ormai da secoli non aveva pi\u00f9 vescovi. Nel 1182 papa Lucio III, cos\u00ec come avevano gi\u00e0 fatto i suoi predecessori, sottopose la diocesi all'immediata soggezione della Santa Sede ed elenc\u00f2 tutti i possedimenti dipendenti direttamente dal vescovo di Rieti.\nQuesta estensione territoriale fu di breve durata. Infatti con bolle pontificie del 22 dicembre 1256 e del 20 febbraio 1257, Alessandro IV eresse la diocesi dell'Aquila con il territorio della soppressa diocesi di Forcona e con una porzione del territorio della diocesi di Rieti, che perse cos\u00ec 150 chiese e buona parte della zona di Amiterno.\nIl vescovo Benincasa dette avvi\u00f2 all'inizio del XII secolo alla ricostruzione dell'antica cattedrale; nel 1157 il vescovo Dodone consacr\u00f2 la cripta, mentre il 9 settembre 1225 papa Onorio III consacr\u00f2 solennemente la nuova cattedrale.\nSecondo la Cronaca farfense, nel 735 era stata fondata l'abbazia di San Salvatore Maggiore, la quale, nel corso dei secoli successivi, crebbe in potere e prestigio, occupando diversi castelli e possedimenti all'interno della diocesi di Rieti. Inevitabili furono i conflitti di giurisdizione con i vescovi reatini, fino a che nel 1191 papa Celestino III conferm\u00f2 l'immediata soggezione alla Santa Sede del monastero benedettino e la sua esenzione dal vescovo di Rieti.\nTutto il XIII secolo fu un periodo di splendore e prosperit\u00e0 economica per la citt\u00e0 di Rieti, che fu spesso eletta a sede papale: nell'arco di un secolo vi risedettero i papi Innocenzo III (1198), Onorio III (nel 1219 e nel 1225), Gregorio IX (nel 1227, nel 1232 e nel 1234), Niccol\u00f2 IV (tra il 1288 ed il 1289) e Bonifacio VIII (nel 1298). La presenza della curia nella citt\u00e0 rese necessaria la costruzione del palazzo vescovile (o palazzo papale), edificato tra il 1283 e il 1288 a fianco del Duomo, e rese la cattedrale testimone di importanti avvenimenti storici: il 13 luglio 1234 papa Gregorio IX vi celebr\u00f2 la messa di canonizzazione di san Domenico, fondatore dell'Ordine dei Frati Predicatori; il 29 maggio 1289 Carlo II d'Angi\u00f2 venne qui incoronato Re di Puglia, di Sicilia e di Gerusalemme da papa Nicol\u00f2 IV.\nIl Duecento \u00e8 ancora importante per Rieti e la sua valle per la presenza e l'azione di san Francesco d'Assisi, che vi si rec\u00f2 per curare il glaucoma da cui era affetto, ma soprattutto vi cerc\u00f2 ed ottenne l'approvazione della Regola composta nell'eremo di Fontecolombo. Altri luoghi francescani fondati dal santo sono Greccio, Poggio Bustone e La Foresta. A Rieti si volse nel 1232, alla presenza di Gregorio IX, il capitolo generale dei francescani, che port\u00f2 all'elezione di frate Elia; e ancora nel 1289, alla presenza di papa Niccol\u00f2 IV, gi\u00e0 ministro generale dell'Ordine.\nIl 24 gennaio 1502 la diocesi reatina cedette una porzione del suo territorio a vantaggio dell'erezione della diocesi di Cittaducale. Questa tuttavia fu soppressa per insistenza del cardinale amministratore Giovanni Colonna l'8 novembre 1505 e il territorio fu nuovamente reintegrato nella diocesi di Rieti. Dopo la morte del cardinale, la diocesi di Cittaducale fu ristabilita il 17 ottobre 1508, finch\u00e9 nel 1818 fu soppressa ed accorpata alla diocesi dell'Aquila.\nNella seconda met\u00e0 del XVI secolo i vescovi si impegnarono per l'attuazione dei decreti di riforma del concilio di Trento. Tra questi si distinse in particolare il veneziano Marco Antonio Amulio, che nel 1564 istitu\u00ec il seminario diocesano, inaugurato il 4 giugno nell'antica sede del podest\u00e0; lo stesso Amulio indisse due sinodi di riforma e fece una visita pastorale alla diocesi. La prassi sinodale fu continuata dai suoi successori per tutto il Seicento e la prima met\u00e0 del Settecento.\nIl 25 novembre 1841 in forza della bolla \"Studium quo impense afficimur\" di papa Gregorio XVI le abbazie territoriali di Farfa e di San Salvatore Maggiore furono soppresse e parte del loro territorio fu ceduto alla diocesi di Rieti, che acquis\u00ec i centri di Cenciara, Rocca Ranieri, Porcigliano, San Silvestro, San Martino, Concerviano, Offeio e Magnalardo, dietro cessione, alla nuova diocesi di Poggio Mirteto, di Torricella in Sabina.\nNel luglio del 1859 la giurisdizione della diocesi si estese su Leonessa, che era appartenuta all'arcidiocesi di Spoleto.\nIl 3 giugno 1925 con la bolla \"In altis Sabinae montibus\" di papa Pio XI l'enclave in territorio reatino dell'antica abbazia territoriale di San Salvatore Maggiore pass\u00f2 dalla diocesi di Poggio Mirteto alla diocesi di Rieti, che estese cos\u00ec la sua giurisdizione sulle parrocchie degli abitati di Pratoianni, Vaccareccia, Longone, Vallecupola, Rocca Vittiana, Poggio Vittiano e Varco Sabino. Contestualmente ai vescovi \"pro tempore\" di Rieti venne assegnato il titolo abbaziale di San Salvatore Maggiore, che tuttora portano.\nTra il 1965 e il 1976 la diocesi si ampli\u00f2 ulteriormente grazie alla ridefinizione dei confini con le diocesi vicine: dalla diocesi di Ascoli Piceno ottenne i comuni di Amatrice e di Accumoli in provincia di Rieti; dall'arcidiocesi dell'Aquila fu ottenuto il territorio dell'antica diocesi di Cittaducale, ma contestualmente perse a favore della sede aquilana tutti i comuni in provincia dell'Aquila; dall'arcidiocesi di Spoleto, dalla diocesi di Norcia e dalla diocesi di Narni furono infine scorporate tutte le parrocchie in provincia di Rieti, che vennero annesse alla diocesi reatina.\nNel 1972 la diocesi \u00e8 passata dalla regione ecclesiastica Umbria a quella del Lazio.\nNel 1984 un'ampia riorganizzazione territoriale della diocesi port\u00f2 alla soppressione di 123 parrocchie su un totale di 217.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 95.666 persone contava 90.644 battezzati, corrispondenti al 94,8% del totale."}
{"id": "502738", "revid": "1123126", "url": "https://it.wikipedia.org/wiki?curid=502738", "title": "Arcidiocesi di Riga", "text": "Larcidiocesi di Riga (in latino: \"Archidioecesis Rigensis\") \u00e8 una sede metropolitana della Chiesa cattolica in Lettonia. Nel 2020 contava 207.560 battezzati su 1.182.100 abitanti. \u00c8 retta dall'arcivescovo Zbig\u0146ev Stankevi\u010ds.\nTerritorio.\nL'arcidiocesi comprende la parte nord-orientale della Lettonia, corrispondente alla regione storica della Livonia.\nSede arcivescovile \u00e8 la citt\u00e0 di Riga, dove si trova la cattedrale di San Giacomo.\nIl territorio si estende su 23.587 km\u00b2 ed \u00e8 suddiviso in 65 parrocchie.\nProvincia ecclesiastica.\nLa provincia ecclesiastica di Riga comprende tutte le diocesi della Lettonia:\nStoria.\nLa diocesi di Livonia fu eretta nel 1186; essa aveva sede nella citt\u00e0 di \u00dcxk\u00fcll, luogo dove san Mainardo aveva costruito la prima chiesa della Livonia. Il secondo vescovo di \u00dcxk\u00fcll, il cistercense Berthold, trasl\u00f2 la sede vescovile a Riga e la diocesi, nel 1202, assunse il nome di diocesi di Riga. Originariamente era suffraganea dell'arcidiocesi di Brema. Lo stesso anno il vescovo Albrecht von Buxthoeven fond\u00f2 l'ordine cavalleresco dei Cavalieri portaspada ai fini di cristianizzare la regione, che a quei tempi era ancora terra di frontiera del cristianesimo.\nNel 1251 incorpor\u00f2 i territori della soppressa diocesi di Semgallia.\nSuccessivamente il vasto territorio della Livonia fu suddiviso in diverse diocesi (comprensive di Livonia, Estonia e Prussia), che divennero suffraganee di Riga quando questa fu elevata al rango di arcidiocesi nel 1253. Il 20 gennaio 1255 con la bolla \"Primatuum cathedras\", papa Alessandro IV conferm\u00f2 l'erezione di Riga ad arcidiocesi. In una lettera di papa Clemente V del 19 giugno 1310 si menzionano 14 diocesi suffraganee, di cui 7 per\u00f2 soppresse. I vescovi di Riga detenevano tanto il potere religioso, quanto quello civile, in quanto Riga era un principato ecclesiastico indipendente.\nA seguito della Riforma protestante la Lettonia si convert\u00ec dal Cattolicesimo al Luteranesimo nel 1561, il principato ecclesiastico venne secolarizzato e l'arcidiocesi fu soppressa. Al momento della soppressione, la provincia ecclesiastica dell'arcidiocesi di Riga comprendeva le seguenti diocesi suffraganee: Che\u0142mno, Curlandia, \u00d6sel-Wiek, Pomesania, Sambia, Dorpat, Reval e Varmia.\nLa diocesi fu rifondata il 29 settembre 1918 con la bolla \"Hodie nos\" di papa Benedetto XV. Inizialmente comprendeva quasi per intero il territorio della neonata repubblica di Lettonia e quello dell'Estonia.\nIl 9 giugno 1920 si ampli\u00f2 includendo la porzione di territorio della diocesi di Samogizia che si era venuta a trovare in territorio lettone.\nIl 25 ottobre 1923 fu elevata al rango di arcidiocesi immediatamente soggetta alla Santa Sede, in forza del decreto \"Quum dioecesis Rigensis\" della Congregazione Concistoriale. Questa decisione faceva seguito al concordato tra governo lettone e Santa Sede del 30 maggio 1922. Lo stesso accordo stabiliva che spettasse al governo lettone provvedere la chiesa di Riga di una cattedrale e di un immobile adatto a diventare sede dell'arcivescovo.\nTramite referendum del 1\u00ba e 2 settembre 1923 la chiesa luterana di San Giacomo fu trasferita alla Chiesa cattolica per diventare la nuova cattedrale dell'arcidiocesi.\nIl 1\u00ba novembre 1924 cedette una porzione del suo territorio a vantaggio dell'erezione dell'amministrazione apostolica di Estonia.\nL'8 maggio 1937 ha ceduto un'altra porzione di territorio a vantaggio dell'erezione della diocesi di Liep\u0101ja e per effetto della bolla \"Plurimum sane\" di papa Pio XI \u00e8 divenuta arcidiocesi metropolitana.\nDurante il periodo sovietico, l'arcidiocesi rimase vacante dal 1958 al 1991.\nIl 2 dicembre 1995 ha ceduto un'ulteriori porzioni di territorio a vantaggio dell'erezione delle diocesi di Jelgava e di R\u0113zekne-Aglona.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 1.182.100 persone contava 207.560 battezzati, corrispondenti al 17,6% del totale."}
{"id": "502739", "revid": "110157", "url": "https://it.wikipedia.org/wiki?curid=502739", "title": "Diocesi di Rio Grande", "text": "La diocesi di Rio Grande (in latino: \"Dioecesis Rivograndensis\") \u00e8 una sede della Chiesa cattolica in Brasile suffraganea dell'arcidiocesi di Pelotas appartenente alla regione ecclesiastica Sul 3. Nel 2017 contava 216.655 battezzati su 307.630 abitanti. \u00c8 retta dal vescovo Ricardo Hoepers.\nTerritorio.\nLa diocesi comprende 6 comuni lungo il litorale centro-meridionale dello Stato brasiliano del Rio Grande do Sul: Rio Grande, S\u00e3o Jos\u00e9 do Norte, Santa Vit\u00f3ria do Palmar, Mostardas, Chu\u00ed e Tavares.\nSede vescovile \u00e8 la citt\u00e0 di Rio Grande, dove si trova la cattedrale di San Pietro.\nIl territorio si estende su una superficie di 12.270\u00a0km\u00b2 ed \u00e8 suddiviso in 15 parrocchie.\nStoria.\nLa diocesi \u00e8 stata eretta il 27 maggio 1971 con la bolla \"Cum Christus\" di papa Paolo VI, ricavandone il territorio dalla diocesi di Pelotas (oggi arcidiocesi).\nOriginariamente suffraganea dell'arcidiocesi di Porto Alegre, il 13 aprile 2011 \u00e8 entrata a far parte della provincia ecclesiastica dell'arcidiocesi di Pelotas.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 307.630 persone contava 216.655 battezzati, corrispondenti al 70,4% del totale."}
{"id": "502741", "revid": "110157", "url": "https://it.wikipedia.org/wiki?curid=502741", "title": "Diocesi di Riohacha", "text": "La diocesi di Riohacha (in latino: \"Dioecesis Riviascianensis\") \u00e8 una sede della Chiesa cattolica in Colombia suffraganea dell'arcidiocesi di Barranquilla. Nel 2017 contava 429.000 battezzati su 494.000 abitanti. \u00c8 retta dal vescovo Francisco Antonio Ceballos Escobar, C.SS.R.\nTerritorio.\nLa diocesi comprende 8 comuni nella parte orientale del dipartimento colombiano di La Guajira: Uribia, Manaure, Maicao, Albania, Hatonuevo, Barrancas, Dibulla e Riohacha.\nSede vescovile \u00e8 la citt\u00e0 di Riohacha, dove si trova la cattedrale di Nostra Signora dei Rimedi.\nIl territorio si estende su una superficie di 17.122\u00a0km\u00b2 ed \u00e8 suddiviso in 37 parrocchie.\nStoria.\nIl vicariato apostolico di Riohacha fu eretto il 4 dicembre 1952 con la bolla \"Gravi illa beati\" di papa Pio XII, per divisione del vicariato apostolico della Guajira, che diede origine anche al vicariato apostolico di Valledupar (oggi diocesi).\nIl nuovo vicariato apostolico fu affidato alle cure dei missionari cappuccini della Provincia francescana di Abruzzo.\nIl 16 luglio 1988 il vicariato apostolico \u00e8 stato elevato al rango di diocesi con la bolla \"Quoniam ut plane\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 494.000 persone contava 429.000 battezzati, corrispondenti all'86,8% del totale."}
{"id": "502743", "revid": "1123126", "url": "https://it.wikipedia.org/wiki?curid=502743", "title": "Arcidiocesi di Fiume", "text": "Larcidiocesi di Fiume (in latino: \"Archidioecesis Fluminensis\") \u00e8 una sede metropolitana della Chiesa cattolica in Croazia. Nel 2020 contava 194.500 battezzati su 252.655 abitanti. \u00c8 retta dall'arcivescovo Ivan Dev\u010di\u0107.\nTerritorio.\nL'arcidiocesi comprende quasi tutta la regione litoraneo-montana escluse le isole Quarnerine settentrionali che sono parte della diocesi di Veglia.\nSede arcivescovile \u00e8 la citt\u00e0 di Fiume dove si trova la cattedrale di San Vito.\nIl territorio \u00e8 suddiviso in 90 parrocchie.\nStoria.\nLa storia della Chiesa fiumana coincide per molti secoli con quella dell'arcidiaconato, istituzione risalente probabilmente all'XI-XII secolo, ma di cui si hanno riscontri documentali a partire dal XIV secolo. All'arcidiacono spettava il diritto di esercitare le funzioni vescovili e ogni atto di giurisdizione. Originariamente l'arcidiaconato faceva parte della diocesi di Pola, che a partire dal XVI secolo ne limit\u00f2 il potere affiancando all'arcidiacono la figura del vicario.\nNei secoli XVII e XVIII si susseguono i conflitti tra il clero di Fiume e i vescovi di Pola, spesso causati da tensioni politiche: Fiume \u00e8 parte dell'impero, Pola \u00e8 soggetta a Venezia. Nel 1751 Fiume entr\u00f2 a far parte della provincia ecclesiastica di Kalocsa. Infine, il 16 ottobre 1787 Fiume entr\u00f2 nella diocesi di Segna-Modru\u0161, che l'anno successivo divenne suffraganea dell'arcidiocesi di Lubiana e, tornata alla metropolia di Kalocsa nel 1807, entr\u00f2 definitivamente nella provincia ecclesiastica di Zagabria l'11 dicembre 1852.\nA seguito degli eventi del 1919-1920, fu eretta il 30 aprile 1920 l'amministrazione apostolica di Fiume, comprensiva della citt\u00e0 e del suo suburbio (l'antico arcidiaconato), con territorio ricavato dalla diocesi di Segna e Modru\u0161.\nIl 25 aprile 1925 l'amministrazione apostolica fu elevata a diocesi in forza della bolla \"Supremum pastorale\" di papa Pio XI; al primitivo territorio furono aggiunte porzioni sottratte alle diocesi di Trieste e Capodistria, di Lubiana e ancora di Segna e Modru\u0161, in modo da comprendere tutta la provincia del Carnaro.\nNel 1934 si ampli\u00f2 incorporando un'altra porzione di territorio gi\u00e0 appartenuta alla diocesi di Trieste.\nIl 27 luglio 1969 per effetto della bolla \"Coetu instante\" di papa Paolo VI la diocesi fu unita all'antica diocesi di Segna ed elevata al rango di arcidiocesi metropolitana, assumendo il nome di arcidiocesi di Fiume-Segna. La diocesi di Segna era stata eretta nel 1168 e nel 1630 era stata unita alla diocesi di Modru\u0161. Agli arcivescovi fu concesso il privilegio di aggiungere al proprio titolo quello di vescovi di Modru\u0161.\nIl 17 ottobre 1977 con la bolla \"Prioribus saeculi\" di papa Paolo VI cedette alla diocesi di Capodistria le parrocchie che si trovavano nella Repubblica Socialista di Slovenia.\nIl 25 maggio 2000 si \u00e8 divisa in forza della bolla \"Ad Christifidelium spirituali\" di papa Giovanni Paolo II, dando origine alla presente arcidiocesi di Fiume e alla diocesi di Gospi\u0107-Segna. Contestualmente Modru\u0161 \u00e8 diventata sede vescovile titolare.\nAll'arcidiocesi \u00e8 unito il titolo abbaziale di San Giacomo di Abbazia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 252.655 persone contava 194.500 battezzati, corrispondenti al 77,0% del totale."}
{"id": "502744", "revid": "92723", "url": "https://it.wikipedia.org/wiki?curid=502744", "title": "Diocesi di Rimini", "text": "La diocesi di Rimini (in latino: \"Dioecesis Ariminensis\") \u00e8 una sede della Chiesa cattolica in Italia suffraganea dell'arcidiocesi di Ravenna-Cervia appartenente alla regione ecclesiastica Emilia-Romagna. Nel 2017 contava 318.300 battezzati su 357.700 abitanti. \u00c8 retta dal vescovo Francesco Lambiasi.\nTerritorio.\nLa diocesi comprende 28 comuni (di cui 20 in provincia di Rimini, 5 in provincia di Forl\u00ec-Cesena, 3 in provincia di Pesaro e Urbino), nelle regioni Emilia-Romagna e Marche.\nSede vescovile \u00e8 la citt\u00e0 di Rimini, dove si trova la cattedrale di Santa Colomba.\nIl territorio diocesano si estende per 781\u00a0km\u00b2 ed \u00e8 suddiviso in 115 parrocchie.\nVicariati.\nLa diocesi \u00e8 suddivisa in 6 vicariati: Vicariato urbano, Valmarecchia, Litorale nord, Litorale sud, Savignano-Santarcangelo, Valconca.\nStoria.\nTradizionalmente si attribuisce la fondazione della diocesi riminese al III secolo e si riconosce come protovescovo Gaudenzio. Primo vescovo storicamente documentato \u00e8 Stemnio, che partecip\u00f2 al sinodo romano del 313. Nel 359 si tenne a Rimini l'omonimo concilio, convocato dall'imperatore Costanzo II per riconciliare le posizioni di ariani e niceni.\nLa diocesi fu sempre immediatamente soggetta alla Santa Sede fino al 1604 quando entr\u00f2 a far parte della provincia ecclesiastica dell'arcidiocesi di Ravenna.\nAl vescovo Giulio Parisani si deve l'istituzione del seminario diocesano, inaugurato il 18 marzo 1568, che fu ricostruito da Ludovico Valenti nel Settecento.\nNel 1777 Rimini cedette nove parrocchie alla diocesi di Cesena.\nNel 1809 il Tempio Malatestiano divenne la nuova sede della cattedrale di Santa Colomba.\nNel 1977 cedette quattro parrocchie alla diocesi di San Marino-Montefeltro ed ebbe dalla stessa diocesi un territorio in comune di Sogliano al Rubicone.\nDal 22 febbraio 1977 al 25 maggio 1995 \u00e8 stata unita \"in persona episcopi\" alla diocesi di San Marino-Montefeltro.\nDue personalit\u00e0 della Chiesa ebbero i natali nella diocesi riminese: Giovanni Vincenzo Ganganelli, che divenne papa con il nome di Clemente XIV, e Giuseppe Garampi, a cui si deve la moderna strutturazione dell'Archivio segreto vaticano.\nIl 29 agosto 1982 la diocesi ha ricevuto la visita pastorale di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nSanti della Chiesa riminese.\nOltre a san Gaudenzio, primo vescovo e patrono della diocesi, che viene celebrato il 14 ottobre, la Chiesa di Rimini annovera altri santi:\nStatistiche.\nLa diocesi nel 2017 su una popolazione di 357.700 persone contava 318.300 battezzati, corrispondenti all'89,0% del totale."}
{"id": "502745", "revid": "110157", "url": "https://it.wikipedia.org/wiki?curid=502745", "title": "Arcidiocesi di Rimouski", "text": "Larcidiocesi di Rimouski (in latino: \"Archidioecesis Sancti Germani\") \u00e8 una sede metropolitana della Chiesa cattolica in Canada appartenente alla regione ecclesiastica Qu\u00e9bec. Nel 2017 contava 143.860 battezzati su 148.320 abitanti. \u00c8 retta dall'arcivescovo Denis Grondin.\nIl patrono dell'arcidiocesi \u00e8 san Germano di Parigi.\nTerritorio.\nL'arcidiocesi comprende parte delle regioni canadesi del Bas-Saint-Laurent e della Gasp\u00e9sie-\u00celes-de-la-Madeleine nella provincia del Qu\u00e9bec.\nSede arcivescovile \u00e8 la citt\u00e0 di Rimouski, dove si trova la cattedrale di San Germano (\"Saint-Germain\").\nIl territorio si estende su 20.225\u00a0km\u00b2 ed \u00e8 suddiviso in 97 parrocchie.\nStoria.\nLa diocesi di Saint-Germain di Rimouski fu eretta il 15 gennaio 1867 con il breve \"Ex debito\" di papa Pio IX, ricavandone il territorio dall'arcidiocesi di Qu\u00e9bec.\nIl 29 maggio 1882 cedette una porzione del proprio territorio a vantaggio dell'erezione della prefettura apostolica del Golfo di san Lorenzo (oggi diocesi di Baie-Comeau), quindi il 5 maggio 1922 cedette un'altra porzione di territorio a vantaggio dell'erezione della diocesi di Gasp\u00e9.\nIl 9 febbraio 1946 in virt\u00f9 della bolla \"Universi gregis\" di papa Pio XII \u00e8 stata elevata al rango di arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 148.320 persone contava 143.860 battezzati, corrispondenti al 97,0% del totale."}
{"id": "502747", "revid": "110157", "url": "https://it.wikipedia.org/wiki?curid=502747", "title": "Diocesi di R\u00edo Gallegos", "text": "La diocesi di R\u00edo Gallegos (in latino: \"Dioecesis Rivogallaecensis\") \u00e8 una sede della Chiesa cattolica in Argentina suffraganea dell'arcidiocesi di Bah\u00eda Blanca. Nel 2017 contava 226.400 battezzati su 324.400 abitanti. \u00c8 retta dal vescovo Jorge Ignacio Garc\u00eda Cuerva.\nTerritorio.\nLa diocesi comprende le province di Santa Cruz e di Terra del Fuoco, Antartide e Isole dell'Atlantico del Sud.\nSede vescovile \u00e8 la citt\u00e0 di R\u00edo Gallegos, dove si trova la cattedrale di Nostra Signora di Luj\u00e1n.\nIl territorio si estende su 265.614\u00a0km\u00b2, facendone la pi\u00f9 vasta diocesi argentina, ed \u00e8 suddiviso in 36 parrocchie.\nStoria.\nLa diocesi \u00e8 stata eretta il 10 aprile 1961 con la bolla \"Ecclesiarum omnium\" di papa Giovanni XXIII, ricavandone il territorio dalla diocesi di Comodoro Rivadavia.\nIl 20 novembre 1962 lo stesso papa Giovanni XXIII con il breve \"Pastorali studio\" ha dichiarato san Giovanni Bosco patrono principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 324.400 persone contava 226.400 battezzati, corrispondenti al 69,8% del totale."}
{"id": "502749", "revid": "92723", "url": "https://it.wikipedia.org/wiki?curid=502749", "title": "Diocesi di Rio Preto", "text": ""}
{"id": "502750", "revid": "92723", "url": "https://it.wikipedia.org/wiki?curid=502750", "title": "Arcidiocesi di Ranchi", "text": "Larcidiocesi di Ranchi (in latino: \"Archidioecesis Ranchiensis\") \u00e8 una sede metropolitana della Chiesa cattolica in India. Nel 2017 contava 162.368 battezzati su 3.618.032 abitanti. \u00c8 retta dall'arcivescovo Felix Toppo, S.I.\nTerritorio.\nL'arcidiocesi comprende i distretti di Ranchi (in parte) e Lohardaga nello stato indiano del Jharkhand.\nSede arcivescovile \u00e8 la citt\u00e0 di Ranchi, dove si trova la cattedrale dell'Immacolata Concezione di Santa Maria.\nIl territorio \u00e8 suddiviso in 34 parrocchie.\nStoria.\nLa diocesi di Ranchi fu eretta il 25 maggio 1927 con la bolla \"In omnes christiani\" di papa Pio XI, ricavandone il territorio dall'arcidiocesi di Calcutta, di cui originariamente era suffraganea.\nIl 14 giugno 1951 e il 13 dicembre dello stesso anno cedette porzioni del suo territorio a vantaggio dell'erezione rispettivamente delle diocesi di Sambalpur e di Raigarh-Ambikapur (oggi divisa in diocesi di Raigarh e diocesi di Ambikapur).\nIl 19 settembre 1953 \u00e8 stata elevata al rango di arcidiocesi metropolitana con la bolla \"Mutant res\" di papa Pio XII.\nL'11 aprile 1960 ha acquisito il territorio corrispondente alle isole Andamane e Nicobare, che era appartenuto all'arcidiocesi di Rangoon (oggi arcidiocesi di Yangon), in forza del decreto \"Cum dominium\" della Congregazione di Propaganda Fide.\nSuccessivamente ha ceduto altre porzioni di territorio a vantaggio dell'erezione di nuove diocesi e precisamente:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 3.618.032 persone contava 162.368 battezzati, corrispondenti al 4,5% del totale."}
{"id": "502751", "revid": "1649409", "url": "https://it.wikipedia.org/wiki?curid=502751", "title": "Diocesi di Rockhampton", "text": "La diocesi di Rockhampton (in latino: \"Dioecesis Rockhamptoniensis\") \u00e8 una sede della Chiesa cattolica in Australia suffraganea dell'arcidiocesi di Brisbane. Nel 2017 contava 109.000 battezzati su 439.860 abitanti. \u00c8 retta dal vescovo Michael Fabian McCarthy.\nTerritorio.\nLa diocesi comprende la parte centrale dello stato australiano del Queensland.\nSede vescovile \u00e8 la citt\u00e0 di Rockhampton, dove si trova la cattedrale di San Giuseppe.\nIl territorio si estende su 415.000\u00a0km\u00b2 ed \u00e8 suddiviso in 31 parrocchie, raggruppate in 5 decanati: Mackay, Rockhampton, Bundaberg, Centro e Centro-Ovest.\nStoria.\nLa diocesi \u00e8 stata eretta il 29 dicembre 1882 con il breve \"Humilitati nostrae\" di papa Leone XIII, ricavandone il territorio dalla diocesi di Brisbane (oggi arcidiocesi).\nOriginariamente suffraganea dell'arcidiocesi di Sydney, il 10 maggio 1887 \u00e8 entrata a far parte della provincia ecclesiastica dell'arcidiocesi di Brisbane.\nIl 28 maggio 1929 per effetto della bolla \"Christiano nomini\" di papa Pio XI si \u00e8 ampliata verso sud fino al 25\u00ba di latitudine sud, territori che fino ad allora appartenevano all'arcidiocesi di Brisbane.\nIl 12 febbraio 1930 ha ceduto una porzione del suo territorio a vantaggio dell'erezione della diocesi di Townsville.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 439.860 persone contava 109.000 battezzati, corrispondenti al 24,8% del totale."}
{"id": "502752", "revid": "110157", "url": "https://it.wikipedia.org/wiki?curid=502752", "title": "Diocesi di Rochester", "text": "La diocesi di Rochester (in latino: \"Dioecesis Roffensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di New York appartenente alla regione ecclesiastica II (NY). Nel 2017 contava 372.000 battezzati su 1.527.000 abitanti. \u00c8 retta dal vescovo Salvatore Ronald Matano.\nTerritorio.\nLa diocesi comprende le seguenti contee dello stato di New York: Cayuga, Chemung, Livingston, Monroe, Ontario, Schuyler, Seneca, Steuben, Tioga, Tompkins, Wayne e Yates.\nSede vescovile \u00e8 la citt\u00e0 di Rochester, dove si trova la cattedrale del Sacro Cuore (\"Sacred Heart Cathedral\")\nIl territorio si estende su 18.400\u00a0km\u00b2 ed \u00e8 suddiviso in 90 parrocchie.\nStoria.\nLa diocesi \u00e8 stata eretta il 3 marzo 1868 con il breve \"Summi apostolatus\" di papa Pio IX, ricavandone il territorio dalla diocesi di Buffalo.\nNel 1896 si \u00e8 ampliata, incorporando quattro contee (Chemung, Schuyler, Steuben e Tioga), che prima appartenevano alla diocesi di Buffalo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.527.000 persone contava 372.000 battezzati, corrispondenti al 24,4% del totale."}
{"id": "502753", "revid": "110157", "url": "https://it.wikipedia.org/wiki?curid=502753", "title": "Diocesi di Rockford", "text": "La diocesi di Rockford (in latino: \"Dioecesis Rockfordiensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Chicago appartenente alla regione ecclesiastica VII (IL, IN, WI). Nel 2017 contava 484.150 battezzati su 2.052.600 abitanti. \u00c8 retta dal vescovo David John Malloy.\nTerritorio.\nLa diocesi comprende 11 contee nella parte settentrionale dello stato americano dell'Illinois: Jo\u00a0Daviess, Stephenson, Winnebago, Boone, McHenry, Carroll, Ogle, DeKalb, Whiteside, Lee e Kendall.\nSede vescovile \u00e8 la citt\u00e0 di Rockford, dove si trova la cattedrale di San Pietro (\"Saint Peter\").\nIl territorio si estende su 16.717\u00a0km\u00b2 ed \u00e8 suddiviso in 104 parrocchie.\nStoria.\nLa diocesi \u00e8 stata eretta il 27 settembre 1908 con il breve \"Quae rei sacrae\" di papa Pio X, ricavandone il territorio dall'arcidiocesi di Chicago.\nL'11 dicembre 1948 ha ceduto una porzione del suo territorio a vantaggio dell'erezione della diocesi di Joliet.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 2.052.600 persone contava 484.150 battezzati, corrispondenti al 23,6% del totale."}
{"id": "502756", "revid": "92723", "url": "https://it.wikipedia.org/wiki?curid=502756", "title": "Diocesi di Rodez", "text": "La diocesi di Rodez (in latino: \"Dioecesis Ruthenensis\") \u00e8 una sede della Chiesa cattolica in Francia suffraganea dell'arcidiocesi di Tolosa. Nel 2020 contava 273.160 battezzati su 278.860 abitanti. La sede \u00e8 vacante.\nTerritorio.\nLa diocesi coincide con il dipartimento francese dell'Aveyron.\nSede vescovile \u00e8 la citt\u00e0 di Rodez, dove si trova la cattedrale di Nostra Signora. A Vabres-l'Abbaye sorge l'ex cattedrale del Santo Salvatore e di San Pietro; a Caignac, la basilica minore di \"Notre-Dame de Caignac\"; a Conques, la chiesa di Sainte-Foy, patrimonio dell'umanit\u00e0.\nIl territorio \u00e8 suddiviso in 35 parrocchie, raggruppate in 10 regioni pastorali.\nStoria.\n\"Segodunum\", l'odierna Rodez, era l'antica capitale dei \"Rutheni\", popolo della Gallia celtica abitante la regione della Rouergue. Secondo la tradizione, l'evangelizzazione di questa regione fu dovuta a sant'Amanzio, riconosciuto come protovescovo dei Ruteni. Il primo vescovo storicamente documentato \u00e8 san Quinziano, che prese parte al concilio di Agde del 506. Tuttavia la presenza di una diocesi \u00e8 attestata gi\u00e0 nel 475 circa da Sidonio Apollinare, vescovo di Clermont.\n\"Segodunum\" era una \"civitas\" della provincia romana dell'Aquitania prima dipendente dal punto di vista amministrativo da Bourges. La diocesi perci\u00f2, almeno dal VI secolo, dipendeva dal punto di vista religioso dalla provincia ecclesiastica dell'arcidiocesi di Bourges, sede metropolitana.\nNell'XI secolo sorsero nella diocesi numerose abbazie cistercensi, fra cui quelle di Silban\u00e8s, Beaulieu, Loc-Dieu, Bonneval e Bonnecombe.\nDurante il Medioevo i vescovi di Rodez ebbero il potere temporale sul centro della citt\u00e0. Il 25 maggio 1277 il vescovo Raimond de Calmont d'Olt pose la prima pietra per la ricostruzione della cattedrale, in stile gotico, che fu ultimata solamente nel XVI secolo.\nIl 13 agosto 1317, con la bolla \"Salvator noster\" di papa Giovanni XXII, cedette una porzione del suo territorio a vantaggio dell'erezione della diocesi di Vabres.\nNel 1534 la cittadina di Milhau (oggi Millau) adott\u00f2 il calvinismo e divenne in seguito una delle piazzeforti protestanti. Sar\u00e0 conquistata dai cattolici solo nel 1629.\nIl 3 ottobre 1678 Rodez divenne suffraganea dell'arcidiocesi di Albi.\nDurante la rivoluzione la cattedrale fu chiusa al culto e fu dedicata a Marat. In questo modo l'edificio pot\u00e9 salvarsi ed essere successivamente recuperato al culto.\nIn seguito al concordato con la bolla \"Qui Christi Domini\" di papa Pio VII del 29 novembre 1801 la diocesi fu soppressa e il suo territorio diviso fra le diocesi di Cahors e di Saint-Flour.\nIl concordato del 1817 prevedeva il ristabilimento della diocesi; per questo motivo fu nominato vescovo Charles-Andr\u00e9-Toussaint-Bruno de Ramond-Lalande, il quale tuttavia non entr\u00f2 mai in carica poich\u00e9 il Parlamento di Parigi non approv\u00f2 l'accordo con la Santa Sede.\nSolo il 6 ottobre 1822 la diocesi fu ristabilita con la bolla \"Paternae charitatis\" del medesimo papa Pio VII, ricavandone il territorio dalla diocesi di Cahors. Una porzione del suo antico territorio fu ceduta alla diocesi di Montauban.\nUn gruppo di preti e di fedeli, sostenuti dal vescovo in esilio Charles Colbert de Seigneley, si opposero al regime concordatario e, rifiutandosi di sottomettersi al nuovo vescovo Charles de Ramond-Lalande, dettero origine ad uno scisma e ad una Chiesa nota con il nome di \"Petite Eglise\". Lo scisma rientr\u00f2 verso la met\u00e0 dell'Ottocento; alcuni preti per\u00f2 resistettero e l'ultimo mor\u00ec impenitente nel 1896. Lo scisma continu\u00f2 fino al 1911 nella vicina diocesi di Saint-Flour.\nIl 27 maggio 1875 i vescovi di Rodez ottennero di aggiungere al proprio titolo quello di vescovi di Vabres, sede soppressa che ricade nel territorio diocesano.\nL'8 dicembre 2002, con la riorganizzazione delle circoscrizioni ecclesiastiche francesi, \u00e8 entrata a far parte della provincia ecclesiastica dell'arcidiocesi di Tolosa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 278.860 persone contava 273.160 battezzati, corrispondenti al 98,0% del totale."}
{"id": "502757", "revid": "110157", "url": "https://it.wikipedia.org/wiki?curid=502757", "title": "Diocesi di Romblon", "text": "La diocesi di Romblon (in latino: \"Dioecesis Rombloniensis\") \u00e8 una sede della Chiesa cattolica nelle Filippine suffraganea dell'arcidiocesi di Capiz. Nel 2017 contava 434.955 battezzati su 534.550 abitanti. \u00c8 retta dal vescovo Narciso Villaver Abellana, M.S.C.\nTerritorio.\nLa diocesi comprende la provincia filippina di Romblon.\nSede vescovile \u00e8 la citt\u00e0 di Romblon, dove si trova la cattedrale di San Giuseppe.\nIl territorio si estende su 1.567\u00a0km\u00b2 ed \u00e8 suddiviso in 26 parrocchie.\nStoria.\nLa diocesi \u00e8 stata eretta il 19 dicembre 1974 con la bolla \"Christi Ecclesia\" di papa Paolo VI, ricavandone il territorio dalla diocesi di Capiz (oggi arcidiocesi) e dal vicariato apostolico di Calapan.\nOriginariamente suffraganea dell'arcidiocesi di Jaro, il 17 gennaio 1976 \u00e8 entrata a far parte della provincia ecclesiastica dell'arcidiocesi di Capiz.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 534.550 persone contava 434.955 battezzati, corrispondenti all'81,4% del totale."}
{"id": "502758", "revid": "92723", "url": "https://it.wikipedia.org/wiki?curid=502758", "title": "Diocesi di Rondon\u00f3polis-Guiratinga", "text": "La diocesi di Rondon\u00f3polis-Guiratinga (in latino: \"Dioecesis Rondonopolitana-Guiratingensis\") \u00e8 una sede della Chiesa cattolica in Brasile suffraganea dell'arcidiocesi di Cuiab\u00e1 appartenente alla regione ecclesiastica Oeste 2. Nel 2017 contava 255.990 battezzati su 345.760 abitanti. La sede \u00e8 vacante.\nTerritorio.\nLa diocesi comprende alcuni comuni dello stato brasiliano del Mato Grosso:\nSede vescovile \u00e8 la citt\u00e0 di Rondon\u00f3polis, dove si trova la cattedrale della Santa Croce. Nella citt\u00e0 di Guiratinga si trova la concattedrale di San Giovanni Battista.\nIl territorio \u00e8 suddiviso in 21 parrocchie.\nStoria.\nLa prelatura territoriale di Chapada fu eretta il 13 luglio 1940 con la bolla \"Quo christifidelibus\" di papa Pio XII, ricavandone il territorio dall'arcidiocesi di Cuiab\u00e1, dalla diocesi di Corumb\u00e1 e dalla prelatura territoriale di Registro do Araguaia.\nIl 25 novembre 1961 assunse il nome di prelatura territoriale di Rondon\u00f3polis.\nIl 15 febbraio 1986 la prelatura territoriale fu elevata a diocesi con la bolla \"Laetantes omnino\" di papa Giovanni Paolo II.\nIl 23 dicembre 1997 cedette una porzione del suo territorio a vantaggio dell'erezione della prelatura territoriale di Paranatinga (oggi diocesi di Primavera do Leste-Paranatinga).\nIl 25 giugno 2014, in forza della bolla \"Ad totius dominici\" di papa Francesco, ha annesso alcuni comuni della soppressa diocesi di Guiratinga e parti di territorio dell'arcidiocesi di Cuiab\u00e1, cedendone altri alla diocesi di Primavera do Leste-Paranatinga, e contestualmente ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 345.760 persone contava 255.990 battezzati, corrispondenti al 74,0% del totale."}
{"id": "502759", "revid": "1086375", "url": "https://it.wikipedia.org/wiki?curid=502759", "title": "Diocesi di Roraima", "text": "La diocesi di Roraima (in latino: \"Dioecesis Roraimensis\") \u00e8 una sede della Chiesa cattolica in Brasile suffraganea dell'arcidiocesi di Manaus appartenente alla regione ecclesiastica Norte 1. Nel 2020 contava 333.168 battezzati su 605.761 abitanti.\nTerritorio.\nLa diocesi comprende per intero lo stato brasiliano di Roraima.\nSede vescovile \u00e8 la citt\u00e0 di Boa Vista, capoluogo statale, dove si trova la cattedrale di Cristo Redentore.\nIl territorio si estende su 224.300\u00a0km\u00b2 ed \u00e8 suddiviso in 22 parrocchie.\nStoria.\nIl 15 agosto 1907 fu eretta l'abbazia territoriale di Nossa Senhora do Monserrate do Rio de Janeiro, che ricevette come proprio territorio anche quello delle missioni benedettine che erano appartenute alla diocesi di Amazonas (oggi arcidiocesi di Manaus).\nIl 21 aprile 1934 l'abbazia territoriale di Nossa Senhora do Monserrate fu soppressa e le missioni dell'Amazzonia che rientravano nella sua giurisdizione furono costituite in amministrazione apostolica con il nome di Rio Branco.\nIl 30 agosto 1944 l'amministrazione apostolica di Rio Branco fu elevata a prelatura territoriale con la bolla \"Ad maius animarum bonum\" di papa Pio XII, che istitu\u00ec la sede prelatizia nella citt\u00e0 di Boa Vista. Originariamente suffraganea dell'arcidiocesi di Bel\u00e9m do Par\u00e1, il 16 febbraio 1952 entr\u00f2 a far parte della provincia ecclesiastica dell'arcidiocesi di Manaus.\nIl 29 aprile 1963 la prelatura territoriale assunse il nome di prelatura territoriale di Roraima in forza del decreto \"Apostolicis sub plumbo Litteris\" della Congregazione Concistoriale.\nIl 16 ottobre 1979 la prelatura territoriale \u00e8 stata elevata a diocesi con la bolla \"Cum praelaturae\" di papa Giovanni Paolo II.\nCronotassi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 605.761 persone contava 333.168 battezzati, corrispondenti al 55,0% del totale."}
{"id": "502760", "revid": "1649409", "url": "https://it.wikipedia.org/wiki?curid=502760", "title": "Arcidiocesi di Rosario", "text": "Larcidiocesi di Rosario (in latino: \"Archidioecesis Rosariensis\") \u00e8 una sede metropolitana della Chiesa cattolica in Argentina. Nel 2020 contava 1.817.000 battezzati su 2.045.750 abitanti. \u00c8 retta dall'arcivescovo Eduardo Eliseo Mart\u00edn.\nTerritorio.\nL'arcidiocesi comprende quattro dipartimenti della provincia di Santa Fe: Belgrano, Iriondo, Rosario e San Lorenzo, nonch\u00e9 parte dei dipartimenti di Caseros e di Constituci\u00f3n.\nSede arcivescovile \u00e8 la citt\u00e0 di Rosario, dove si trova la cattedrale di Nostra Signora del Rosario. Nella stessa citt\u00e0 sorge anche la basilica minore di San Giuseppe.\nIl territorio si estende su 13.500\u00a0km\u00b2 ed \u00e8 suddiviso in 125 parrocchie.\nProvincia ecclesiastica.\nLa provincia ecclesiastica di Rosario, istituita nel 1963, comprende due suffraganee:\nStoria.\nLa diocesi di Rosario fu eretta il 20 aprile 1934 con la bolla \"Nobilis Argentinae nationis\" di papa Pio XI, ricavandone il territorio dall'arcidiocesi di Santa Fe (oggi arcidiocesi di Santa Fe de la Vera Cruz), di cui originariamente era suffraganea.\nIl 5 luglio 1947 per effetto della bolla \"Ut in cathedralibus\" di papa Pio XII fu istituito il capitolo della cattedrale.\nIl 2 settembre 1954, con la lettera apostolica \"Quae nobis\", papa Pio XII proclam\u00f2 la Beata Maria Vergine del Santissimo Rosario patrona principale della diocesi e della citt\u00e0 episcopale.\nIl 12 agosto 1963 ha ceduto una porzione del suo territorio a vantaggio dell'erezione della diocesi di Venado Tuerto e contestualmente \u00e8 stata elevata al rango di arcidiocesi metropolitana con la bolla \"Summorum Pontificum\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 2.045.750 persone contava 1.817.000 battezzati, corrispondenti all'88,8% del totale."}
{"id": "502761", "revid": "92723", "url": "https://it.wikipedia.org/wiki?curid=502761", "title": "Diocesi di Roseau", "text": "La diocesi di Roseau (in latino: \"Dioecesis Rosensis\") \u00e8 una sede della Chiesa cattolica in Dominica suffraganea dell'arcidiocesi di Castries. Nel 2020 contava 41.959 battezzati su 69.414 abitanti. La sede \u00e8 vacante.\nTerritorio.\nLa diocesi comprende l'isola di Dominica.\nSede vescovile \u00e8 la citt\u00e0 di Roseau, capitale dello stato, dove si trova la cattedrale di Nostra Signora di Fair Haven.\nIl territorio \u00e8 suddiviso in 15 parrocchie.\nStoria.\nLa diocesi \u00e8 stata eretta il 30 aprile 1850 con il breve \"Ex apostolici muneris\" di papa Pio IX, ricavandone il territorio dal vicariato apostolico di Trinidad, che contestualmente \u00e8 stato elevato al rango di arcidiocesi metropolitana e ha assunto il nome di arcidiocesi di Porto di Spagna.\nOriginariamente la sede di Roseau era suffraganea della medesima arcidiocesi di Porto di Spagna, e comprendeva, oltre all'isola di Dominica, anche le Isole Vergini americane, Antigua e Barbuda, Saint Kitts e Nevis, Montserrat, Anguilla e le Isole Vergini britanniche.\nIl 21 novembre 1924 cedette le Isole Vergini americane alla diocesi di San Juan di Porto Rico.\nIl 16 gennaio 1971 ha ceduto tutte le altre isole a vantaggio dell'erezione della diocesi di Saint John's (oggi diocesi di Saint John's-Basseterre).\nIl 18 novembre 1974 \u00e8 entrata a far parte della provincia ecclesiastica di Castries.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 69.414 persone contava 41.959 battezzati, corrispondenti al 60,4% del totale."}
{"id": "502762", "revid": "267975", "url": "https://it.wikipedia.org/wiki?curid=502762", "title": "Arcidiocesi di Rossano-Cariati", "text": "Larcidiocesi di Rossano-Cariati (in latino: \"Archidioecesis Rossanensis-Cariatensis\") \u00e8 una sede della Chiesa cattolica in Italia suffraganea dell'arcidiocesi di Cosenza-Bisignano appartenente alla regione ecclesiastica Calabria. Nel 2020 contava 127.000 battezzati su 128.256 abitanti. \u00c8 retta dall'arcivescovo Maurizio Aloise.\nTerritorio.\nL'arcidiocesi comprende 18 comuni della provincia di Cosenza: Bocchigliero, Calopezzati, Caloveto, Campana, Cariati, Corigliano-Rossano, Cropalati, Crosia, Longobucco, Mandatoriccio, Paludi, Pietrapaola, San Lorenzo del Vallo, Scala Coeli, Spezzano Albanese, Tarsia, Terranova da Sibari e Terravecchia.\nSede arcivescovile \u00e8 la frazione di Rossano, nel comune di Corigliano-Rossano, dove si trova la cattedrale di Maria Santissima Achiropita. A Cariati sorge la concattedrale di San Michele arcangelo.\nIl territorio si estende su 1.415\u00a0km\u00b2 ed \u00e8 suddiviso in 56 parrocchie, raggruppate in 5 vicariati: Cariati, Corigliano, Longobucco, Rossano e Spezzano.\nStoria.\nL'odierna arcidiocesi nasce nel 1986 dall'unione di due antiche sedi episcopali: l'arcidiocesi di Rossano, documentata a partire dal X secolo, e la diocesi di Cariati, eretta nel 1437.\nRossano.\nLa storiografia tradizionale riferisce che, fuggendo dalla loro citt\u00e0 in rovina, i vescovi di Thurio si sarebbero rifugiati nel centro fortificato di Rossano. Incerta \u00e8 l'epoca in cui avvenne questa traslazione. Secondo Duchesne, i vescovi di Thurio si trasferirono a Rossano quando la loro citt\u00e0 venne devastata dall'invasione longobarda del nord della Calabria. Recenti scavi archeologici nel luogo della cattedrale di Rossano evidenziano un primo impianto della cattedrale gi\u00e0 tra la fine del VI e l'inizio del VII secolo.\nLa diocesi \u00e8 documentata per la prima volta nella \"Notitia Episcopatuum\" redatta dall'imperatore bizantino Leone VI (886-912) e databile all'inizio del X secolo, dove appare tra le suffraganee dell'arcidiocesi di Reggio. Come tutte le diocesi italiane sotto il dominio bizantino, Rossano non dipendeva da Roma, ma faceva parte del patriarcato di Costantinopoli ed il rito dominante era quello greco.\nIncerta \u00e8 la cronotassi dei primi vescovi; tradizionalmente sono stati attribuiti a Rossano vescovi che in realt\u00e0, a causa di una certa omonimia o per una errata lettura dei manoscritti, appartenevano ad altre diocesi. \u00abMa, a fronte di embrionali, per quanto lacunose e contraddittorie liste episcopali, costruite da storici locali e regionali,\u00bb solo dal X secolo si pu\u00f2 comporre una cronotassi sicura, a partire dalla vita di san Nilo, dove si racconta che, morto l'arcivescovo di Rossano, il santo monaco venne scelto dai suoi concittadini a succedergli, senza per\u00f2 riuscire nel loro intento. La stessa biografia riferisce dell'elevazione della sede di Rossano ad arcidiocesi (non metropolitana), avvenuta probabilmente quando la citt\u00e0 assunse un ruolo eminente nel dominio bizantino dell'Italia meridionale; il titolo arcivescovile \u00e8 documentato ancora in un diploma greco del 1091, ed in diversi diplomi latini del XII secolo.\nRestando i dubbi sui nomi trasmessi dalla tradizione, i primi nomi attribuiti con certezza a Rossano sono quelli dei vescovi Giovanni e Niceforo, attestati dai loro sigilli episcopali, datati tra IX e X secolo. Certo \u00e8 anche l'arcivescovo rossanese Teotisto, menzionato in un codice vaticano, e attribuibile alla met\u00e0 circa dell'XI secolo, cui succedono due monaci basiliani, Pentatene e Romano, che vissero all'epoca in cui la Calabria venne conquistata dai Normanni. I nuovi signori cercarono di imporre il rito latino, ma il loro progetto non and\u00f2 in porto per la forte opposizione del clero e del popolo; sul finire del secolo venne fondata l'abbazia di Santa Maria del Patire, che fu un importante centro di irradiazione della cultura e della liturgia greca, assieme ad altri monasteri greci di cui il territorio diocesano era costellato. Altri due monaci divennero arcivescovi di Rossano nel XII secolo, Nicola Malena e Teofane Cerameo.\nA partire dal XIV secolo iniziano ad introdursi in diocesi alcuni elementi di novit\u00e0 e di rottura con la tradizione precedente. Nel 1373 per la prima volta un papa, Gregorio XI, riserva a s\u00e9 la nomina dell'arcivescovo, diritto di cui finora aveva sempre goduto il capitolo della cattedrale; in quest'occasione per la prima volta fu scelto un vescovo non originario della diocesi, ma proveniente da Gravina, e per la prima volta il vescovo era di rito latino. Nel 1437 Rossano cedette una porzione del proprio territorio a vantaggio dell'erezione della diocesi di Cariati. Nel 1460 fu nominato arcivescovo Matteo de Saraceni, che l'anno successivo abol\u00ec il rito greco nella cattedrale e nell'intera diocesi. Con Nicola Ippoliti (1481-1493) la diocesi fu affidata a vescovi commendatari, che di fatto non risiedettero quasi mai in diocesi, situazione che dur\u00f2 fino alla nomina di Lancillotto Lancillotti nel 1573, con il quale inizia la serie dei vescovi \"tridentini\", pronti ad attuare le decisioni riformatrici del concilio.\nNel XVII secolo l'arcidiocesi riconobbe la figura e l'operato di san Nilo, la cui memoria non era mai venuta meno, con la proclamazione a patrono della citt\u00e0 di Rossano (1618), la costruzione di una parrocchia a lui dedicata (1620), l'erezione di un altare in suo onore nella cattedrale (1664) e il riconoscimento dell'ufficio liturgico proprio di san Nilo (1677).\nIn seguito al concordato fra la Santa Sede ed il regno delle Due Sicilie del 1818, Rossano fu mantenuta come sede arciepiscopale senza suffraganee; successivamente, negli Annuari Pontifici, appare come immediatamente soggetta alla Santa Sede.\nIl 20 ottobre 1860 l'arcivescovo di Rossano Pietro Cilento fu imprigionato per aver invitato il clero e il popolo dell'arcidiocesi a votare, tramite un telegramma, il no al plebiscito di annessione al Regno di Sardegna; fu scarcerato il 16 dicembre 1860, ma far\u00e0 ritorno a Rossano solo nel 1867.\nNel 1919 le parrocchie dei comuni di San Demetrio Corone, San Giorgio Albanese, Vaccarizzo Albanese e Macchia furono cedute a vantaggio dell'erezione dell'eparchia di Lungro.\nCariati.\nIl titolo di Cariati appare gi\u00e0 nel XIV secolo, quando il vescovo Nicola di Cerenzia, eletto nel 1342, si fece chiamare vescovo di Cerenzia e Cariati In realt\u00e0 la diocesi di Cariati fu formalmente eretta da papa Eugenio IV il 27 novembre 1437, su istanza della principessa Covella Ruffo, feudataria della citt\u00e0. La diocesi, che comprendeva Cariati e gli abitati di Terravecchia, Scala e San Morello, sottratti alla giurisdizione della diocesi di Rossano, fu unita \"aeque principaliter\" alla diocesi di Cerenzia e resa suffraganea dell'arcidiocesi di Santa Severina.\nA causa del degrado di Cerenzia e della decadenza del suo palazzo episcopale, quando, dopo il concilio di Trento, i vescovi ebbero l'obbligo della residenza, quelli di Cariati e Cerenzia preferirono la nuova sede. Commenta Pesavento: \"\u00abI vescovi preferiranno la citt\u00e0 sul mare, anche se esposta al pericolo turco, piuttosto che un luogo isolato e malarico\u00bb\". Infatti Cariati fu pi\u00f9 volte saccheggiata dai Turchi; in particolare nel 1544 e nel 1557, quando diverse centinaia di cristiani furono fatti schiavi, tra cui anche il vescovo Giovanni Canuti (o Carnuti), che morir\u00e0 ad Algeri. In queste occasioni andarono distrutti la cattedrale, il palazzo episcopale e molti documenti d'archivio.\nTra i vescovi di Cariati e Cerenzia sono da segnalare: Giovanni Sersale (1506), che nel 1512 presiedette ad uno dei processi per la canonizzazione di san Francesco di Paola; Alessandro Crivelli (1561-1568), che fu nunzio apostolico in Spagna e poi cardinale; Juan Canuti, che fu rapito dal corsaro Khayr al-Din Barbarossa nel 1544 e, reso schiavo, mor\u00ec ad Algeri l'anno successivo; Properzio Resta (1586-1601), che nel 1594 indisse un sinodo per l'attuazione delle decisioni del concilio tridentino; Maurizio Ricci (1619-1627), che istitu\u00ec il seminario diocesano a Verzino, trasferito a Cariati dal successore Francesco Gonzaga (1633-1657), che restaur\u00f2 la cattedrale e rifece il palazzo episcopale; Giovanni Andrea Tria (1720-1726), che celebr\u00f2 un secondo sinodo diocesano nel 1726.\nIl 27 giugno 1818 con la bolla \"De utiliori\" di papa Pio VII furono soppresse le diocesi di Cerenzia, di Strongoli e di Umbriatico e il loro territorio fu incorporato in quello della diocesi di Cariati, che rimase l'unica suffraganea di Santa Severina. Con queste annessioni, Cariati \u00abdiventava una delle diocesi pi\u00f9 estese della Calabria, arrivando a comprendere ben venti paesi: Cariati, Cerenzia, Strongoli, Umbriatico, Terravecchia, Scala Coeli, San Morello, Crucoli, Cremissa (Cir\u00f2), Verzino, Savelli, Casino, Caccuri, San Nicola dell'Alto, Pallagorio, Carfizzi, Casabona, Zinga, Melissa, Belvedere Spinello\u00bb.\nSpett\u00f2 al vescovo Gelasio Serao (1819-1839) organizzare la nuova diocesi dal punto di vista amministrativo e pastorale; per questo compito utilizz\u00f2 la strumento dei sinodi, che celebr\u00f2 nel 1823, nel 1827 e nel 1837. Il suo successore Nicola Golia (1839-1873) fece costruire la nuova cattedrale che dedic\u00f2 solennemente il 25 ottobre 1857. Tra i vescovi del Novecento sono da segnalare Giovanni Scotti (1911-1918), \u00abvescovo colto e fortemente impegnato nel sociale\u00bb, ed Eugenio Raffaele Faggiano (1936-1956), per il quale nel 1987 \u00e8 stato avviato il processo informativo per la sua beatificazione.\nIl 6 gennaio 1952 con la bolla \"Romanis Pontificibus\" di papa Pio XII fu soppressa la provincia ecclesiastica di Santa Severina; Cariati divenne soggetta alla sede metropolitana di Reggio Calabria.\nIl 21 dicembre 1973, con la nomina di Giuseppe Agostino, Cariati fu unita \"in persona episcopi\" alla diocesi di Crotone e all'arcidiocesi di Santa Severina.\nSedi unite.\nIl 4 aprile 1979 con la bolla \"Quo aptius\" di papa Giovanni Paolo II la diocesi di Cariati fu unita \"aeque principaliter\" all'arcidiocesi di Rossano; cess\u00f2 cos\u00ec la precedente unione \"in persona episcopi\". Con la stessa bolla Cariati cedette il territorio dei comuni in provincia di Catanzaro alla diocesi di Crotone, tra cui le antiche citt\u00e0 episcopali di Cerenzia, di Umbriatico e di Strongoli. Alla diocesi di Cariati rimasero solo i comuni in provincia di Cosenza, ossia Cariati, Terravecchia e Scala Coeli, con la frazione di San Morello.\nIl 30 settembre 1986 con il decreto \"Instantibus votis\" della Congregazione per i vescovi le due sedi di Rossano e di Cariati furono unite con la formula \"plena unione\" e la circoscrizione ecclesiastica ha assunto il nome attuale, diventando suffraganea dell'arcidiocesi di Reggio Calabria-Bova, ma mantenendo il titolo arcivescovile.\nIl 30 gennaio 2001 la diocesi \u00e8 entrata a far parte della provincia ecclesiastica di Cosenza-Bisignano.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 128.256 persone contava 127.000 battezzati, corrispondenti al 99,0% del totale.\nIl museo diocesano.\nNel museo diocesano \u00e8 conservato il Codex Purpureus Rossanensis, un manoscritto onciale greco del VI secolo contenente una copia del Vangelo secondo Matteo e del Vangelo secondo Marco. Deve il nome \"Purpureus\" al fatto che le sue pagine sono rossastre (in latino \"purpureus\") perch\u00e9 il materiale di cui sono composte \u00e8 la pergamena viola. Il manoscritto riporta testi vergati in oro ed argento ed \u00e8 impreziosito da 15 miniature che illustrano i momenti pi\u00f9 significativi della vita e della predicazione di Ges\u00f9. Il testo \u00e8 scritto in eleganti caratteri onciali su due colonne. \u00c8 uno dei pi\u00f9 antichi manoscritti miniati del Nuovo Testamento conservatisi.\nIl Codex Purpureus Rossanensis \u00e8 nell'elenco delle candidature per essere riconosciuto dall'UNESCO fra i beni eccellenti del patrimonio artistico mondiale."}
{"id": "502763", "revid": "110157", "url": "https://it.wikipedia.org/wiki?curid=502763", "title": "Diocesi di Rotterdam", "text": "La diocesi di Rotterdam (in latino: \"Dioecesis Roterodamensis\") \u00e8 una sede della Chiesa cattolica nei Paesi Bassi suffraganea dell'arcidiocesi di Utrecht. Nel 2017 contava 487.000 battezzati su 3.714.000 abitanti. \u00c8 retta dal vescovo Johannes Harmannes Jozefus van den Hende.\nTerritorio.\nLa diocesi comprende la provincia dell'Olanda meridionale, nei Paesi Bassi.\nSede vescovile \u00e8 la citt\u00e0 di Rotterdam, dove si trova la cattedrale dei Santi Lorenzo ed Elisabetta. A Schiedam sorge la basilica minore di Santa Liduina.\nIl territorio si estende su una superficie di 8.326\u00a0km\u00b2 ed \u00e8 suddiviso in 58 parrocchie.\nStoria.\nLa diocesi \u00e8 stata eretta il 16 luglio 1955 con la bolla \"Dioecesium immutationes\" di papa Pio XII, ricavandone il territorio dalla diocesi di Haarlem (oggi diocesi di Haarlem-Amsterdam).\nIl 2 luglio 1956, con la lettera apostolica \"Quo satius\", lo stesso papa Pio XII ha proclamato San Lorenzo martire patrono principale della diocesi.\nIl 15 agosto 1956 papa Pio XII con la bolla \"Ex vetusto\" istitu\u00ec il capitolo della cattedrale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 3.714.000 persone contava 487.000 battezzati, corrispondenti al 13,1% del totale."}
{"id": "502764", "revid": "14002", "url": "https://it.wikipedia.org/wiki?curid=502764", "title": "Diocesi di Rottenburg-Stuttgart", "text": ""}
{"id": "502765", "revid": "92723", "url": "https://it.wikipedia.org/wiki?curid=502765", "title": "Arcidiocesi di Rouen", "text": "Larcidiocesi di Rouen () \u00e8 una sede metropolitana della Chiesa cattolica in Francia. Nel 2020 contava 653.860 battezzati su 870.500 abitanti. \u00c8 retta dall'arcivescovo Dominique Lebrun.\nTerritorio.\nL'arcidiocesi comprende l'arrondissement di Rouen e l'arrondissement di Dieppe, e 20 comuni di quello di Le Havre, appartenenti al dipartimento francese della Senna Marittima e alla regione della Normandia.\nSede arcivescovile \u00e8 la citt\u00e0 di Rouen, dove si trova la cattedrale di \"Notre-Dame\".\nIl territorio si estende su 4.228\u00a0km\u00b2 ed \u00e8 suddiviso in 52 parrocchie, raggruppate in 7 decanati.\nProvincia ecclesiastica.\nLa provincia ecclesiastica di Rouen comprende le seguenti suffraganee:\nStoria.\nLa diocesi di Rouen fu eretta nel III secolo. Gli antichi cataloghi episcopali risalenti al IX e al X secolo e il \"Liber Eburneus\" custodito nella cattedrale di Rouen indicano come primo vescovo san Mellone, mentre il \"Liber Niger\" del 1079 e tutti i cataloghi successivi al X secolo danno come primo vescovo san Nicasio, che sarebbe vissuto prima di Mellone.\nPrimi vescovi storicamente documentati furono: sant'Aviziano, che prese parte al concilio di Arles del 314; Eusebio, il cui nome appare tra quelli che nel 346 aderirono alla sentenza del concilio di Sardica a favore di sant'Atanasio; tra IV e V secolo san Victricio, amico di san Paolino di Nola e di san Martino di Tours, che si rec\u00f2 in Inghilterra per portarvi la fede cattolica e scrisse il trattato \"De laude sanctorum\" in favore del culto delle reliquie.\n\"Rotomagus\" era la capitale della provincia romana della Gallia Lugdunense seconda, come testimoniato dalla \"Notitia Galliarum\" dell'inizio del V secolo. Con l'affermarsi dell'organizzazione ecclesiastica, Rotomagus divenne, oltre che centro amministrativo della regione, sede metropolitana della provincia ecclesiastica, modellata su quella civile, che comprendeva le diocesi suffraganee di Avranches, Bayeux, Coutances, \u00c9vreux, Lisieux e S\u00e9ez.\nNella seconda met\u00e0 del VI secolo fu arcivescovo san Pretestato, che fu esiliato da re Chilperico nel 577; riebbe la cattedra arcivescovile nel 584, ma nel 586 fu pugnalato ai piedi dell'altare su ordine della regina Fredegonda.\nA san Romano, arcivescovo della prima met\u00e0 del VII secolo, molto venerato e patrono della citt\u00e0 di Rouen, \u00e8 legata la leggenda del Grand'Goule, drago mostruoso che san Romano avrebbe sconfitto presso Rouen. Nel Medioevo da questa leggenda scatur\u00ec il privilegio arcivescovile di poter liberare un prigioniero nel giorno della processione delle reliquie di san Romano.\nAlcune tracce di paganesimo erano ancora presenti durante l'episcopato di sant'Audoeno (\"Saint-Ouen\") nella seconda met\u00e0 del VII secolo. Lo stesso arcivescovo fu fondatore delle abbazie di Fontenelle, di Jumi\u00e8ges e di F\u00e9camp. Fu un abile diplomatico nel dirimere le controversie tra Austrasia e Neustria e nel Medioevo ebbero fama i miracoli attribuiti alla sua intercessione.\nIl primo di cui si ha notizia della ricezione del pallio fu l'arcivescovo Grimone, che lo ricevette nel 744 da papa Zaccaria su richiesta di san Bonifacio.\nSan Remigio, figlio di Carlo Martello, ebbe la cattedra di Rouen dopo la met\u00e0 dell'VIII secolo e fu in Francia tra i primi a propugnare l'adozione del rito romano al posto del rito gallicano.\nNell'XI secolo fu arcivescovo san Maurilio, che combatt\u00e9 l'eresia di Berengario di Tours. \u00c8 in questo secolo che sorse a Rouen una compagnia di uomini che onoravano l'Immacolata Concezione.\nNel maggio del 1131 papa Innocenzo II visit\u00f2 Rouen. Rester\u00e0 l'unico papa a visitare la Normandia per otto secoli e mezzo, fino al pellegrinaggio di papa Giovanni Paolo II a Lisieux, il 2 giugno 1980.\nAttorno al 1030, durante l'episcopato di Roberto II, inizi\u00f2 il rifacimento dell'antica cattedrale in forme romaniche, ricostruita in stile gotico a partire dal XII secolo.\nNel XIII secolo l'arcidiocesi fu retta da Oddone di Rigaud, abile statista, che accompagn\u00f2 san Luigi IX alla Crociata in Tunisia. Fu lo stesso Oddone di Rigaud a visitare pi\u00f9 volte tutta la sua provincia ecclesiastica, raccogliendone le notizie in uno dei primi resoconti di una visita pastorale, il \"Regestum Visitationum Archiepiscopi Rothomagensis\".\nTra il 1330 e il 1338 sedette sulla cattedra di Rouen Pierre Roger, il futuro papa Clemente VI. Da circa un secolo Rouen era una sede cardinalizia e continuer\u00e0 ad esserlo, pur con alcune interruzioni, fino al XX secolo.\nPapa Gregorio XI nel 1371 esent\u00f2 il capitolo della cattedrale dalla giurisdizione temporale e spirituale dell'arcivescovo.\nNel 1486 la societ\u00e0 dell'Immacolata Concezione divenne un circolo letterario. Ogni anno veniva premiata una poesia composta in onore dell'Immacolata Concezione. Ogni stanza delle poesie doveva incominciare e terminare con lo stesso verso (palinodia).\nDurante le guerre di religione gli ugonotti conquistarono Rouen il 16 aprile 1562 e devastarono la chiesa di sant'Audoeno, facendo al suo interno un fal\u00f2 degli arredi e dando alle fiamme il corpo del santo e altre reliquie in possesso della basilica. La citt\u00e0 fu riconquistata dai cattolici il 26 ottobre dello stesso anno.\nNel 1729 fu adottato il breviario di Urbain Robinet, che oper\u00f2 una revisione liturgica in senso gallicano. Fino alla rivoluzione vi era l'uso di cantare tutto l'Ufficio a memoria ed era proibito portare i libri in coro.\nFino alla fine del Settecento, l'arcidiocesi comprendeva 1.388 parrocchie, raggruppate in 6 arcidiaconati (Rouen, Grand-Caux, Petit-Caux, Eu, Vexin normanno, Vexin francese) e 28 decanati. Nel territorio inoltre esisteva un alto numero di abbazie (22 maschili e 13 femminili),a cui si devono aggiungere 17 priorati (12 di uomini e 5 di donne) e 13 collegiate.\nDopo l'insorgere della rivoluzione il cardinale Dominique de La Rochefoucauld, arcivescovo di Rouen, fu costretto all'esilio il 10 agosto 1792; mor\u00ec a M\u00fcnster, in Vestfalia, nel 1800.\nIn seguito al concordato con la bolla \"Qui Christi Domini\" di papa Pio VII del 29 novembre 1801 cedette porzioni del suo territorio alle diocesi di Versailles, di \u00c9vreux e di Beauvais.\nCon l'episcopato del cardinale Bonnechose (1858 - 1883) si torn\u00f2 al rito romano.\nIl 6 luglio 1974 ha ceduto un'altra porzione di territorio a vantaggio dell'erezione della diocesi di Le Havre.\nGli arcivescovi di Rouen portano il titolo di primati di Normandia. Questo titolo ha origini molto antiche. I pontefici, su istanza dell'arcivescovo di Lione, dapprima rigettarono le pretese degli arcivescovi di Rouen con due bolle di papa Gregorio VII nel 1070 e un'altra di papa Celestino II nel 1144. Successivamente per\u00f2 papa Callisto III riconobbe il rango primaziale di Rouen con due bolle del 1457 e del 1458.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nL'arcidiocesi di Rouen conserva un alto numero di antichi cataloghi episcopali anteriori al XIII secolo, che si possono distinguere in due categorie: quelli che riportano la sola lista episcopale e che non sono posteriori al X secolo; e quelli che riportano la lista episcopale di Rouen assieme a quelle delle sue diocesi suffraganee, che arrivano fino al XII secolo.\nStatistiche.\nL'arcidiocesi nel 2020 su una popolazione di 870.500 persone contava 653.860 battezzati, corrispondenti al 75,1% del totale."}
{"id": "502766", "revid": "110157", "url": "https://it.wikipedia.org/wiki?curid=502766", "title": "Diocesi di Rourkela", "text": "La diocesi di Rourkela (in latino: \"Dioecesis Rurkela\u00ebnsis\") \u00e8 una sede della Chiesa cattolica in India suffraganea dell'arcidiocesi di Cuttack-Bhubaneswar. Nel 2017 contava 262.657 battezzati su 2.093.437 abitanti. \u00c8 retta dal vescovo Kishore Kumar Kujur.\nTerritorio.\nLa diocesi comprende il distretto di Sundergarh nello stato dell'Orissa in India.\nSede vescovile \u00e8 la citt\u00e0 di Rourkela, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 43 parrocchie.\nStoria.\nLa diocesi \u00e8 stata eretta il 4 luglio 1979 con la bolla \"Cum cordi potissimum\" di papa Giovanni Paolo II, ricavandone il territorio dalla diocesi di Sambalpur.\nL'8 settembre 1980, con la lettera apostolica \"Christianum populum\", papa Giovanni Paolo II ha confermato la Beata Maria Vergine del Santissimo Rosario (\"Beata Maria Virgo a Sacratissimo Rosario\"), patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 2.093.437 persone contava 262.657 battezzati, corrispondenti al 12,5% del totale."}
{"id": "502767", "revid": "110157", "url": "https://it.wikipedia.org/wiki?curid=502767", "title": "Diocesi di Rouyn-Noranda", "text": "La diocesi di Rouyn-Noranda (in latino: \"Dioecesis Ruynensis-Norandensis\") \u00e8 una sede della Chiesa cattolica in Canada suffraganea dell'arcidiocesi di Gatineau appartenente alla regione ecclesiastica Quebec. Nel 2017 contava 60.200 battezzati su 65.490 abitanti. \u00c8 retta dal vescovo Joseph Ferdinand Guy Boulanger.\nTerritorio.\nLa diocesi comprende parte della regione qu\u00e9becoise di Abitibi-T\u00e9miscamingue.\nSede vescovile \u00e8 la citt\u00e0 di Rouyn-Noranda, dove si trova la cattedrale di San Giuseppe.\nIl territorio \u00e8 suddiviso in 35 parrocchie.\nStoria.\nLa diocesi \u00e8 stata eretta il 29 novembre 1973 con la bolla \"Ad aptius christianorum\" di papa Paolo VI, ricavandone il territorio dalla diocesi di Timmins.\nOriginariamente suffraganea dell'arcidiocesi di Ottawa, il 31 ottobre 1990 \u00e8 entrata a far parte della provincia ecclesiastica dell'arcidiocesi di Gatineau.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 65.490 persone contava 60.200 battezzati, corrispondenti al 91,9% del totale."}
{"id": "502768", "revid": "767487", "url": "https://it.wikipedia.org/wiki?curid=502768", "title": "Selphie Tilmitt", "text": "Selphie Tilmitt (\u30bb\u30eb\u30d5\u30a3\u30fb\u30c6\u30a3\u30eb\u30df\u30c3\u30c8, \"Serufi Tirumitto\") \u00e8 un personaggio del videogioco per PlayStation \"Final Fantasy VIII\", prodotto dalla Squaresoft (dal 2003 Square Enix).\nStoria.\nSelphie \u00e8 il secondo personaggio che si incontra durante la storia di FF8. Ha 17 anni ed \u00e8 una SeeD. All'inizio del gioco, Selphie si scontra con Squall in un corridoio del Garden di Balamb, l'accademia militare dove entrambi i giovani studiano. La ragazza \u00e8 per\u00f2 cresciuta a Trabia, e si \u00e8 trasferita a Balamb per sostenere l'esame pratico per diventare SeeD.\nCaratteristiche.\nLa prima cosa di Selphie che salta all'occhio sono i suoi capelli dall'eccentrica acconciatura e i suoi grandi occhi verde smeraldo, cos\u00ec come il suo vestito giallo, divenuto famoso tra i fan della saga di Final Fantasy. Ma ci\u00f2 che \u00e8 ancor pi\u00f9 evidente ed apprezzata \u00e8 la sua caratterizzazione. Selphie \u00e8 una ragazza vitale, spigliatissima, vivace, con il sorriso sempre sulle labbra, ma oltremodo seria nel suo operato, rispettosa ed educata con i suoi superiori. Nonostante appaia indifesa, Selphie \u00e8 in realt\u00e0 una combattente determinata e temibile. Sebbene a livello fisico sia inferiore a guerrieri come Squall e Zell, Selphie, la cui arma \u00e8 il Nunchaku, conosce quattro tecniche magiche speciali che possono essere utilizzate quando la combattente \u00e8 allo stremo delle forze. Selphie \u00e8 l'unico personaggio oltre a Squall che ha la mira al 255%, l'unica differenza \u00e8 che Squall ce l'ha sin dall'inizio del gioco mentre Selphie la guadagna con l'ultima arma.\nTecniche speciali.\nSlot.\nUsando questa tecnica ci viene data la possibilit\u00e0 di usare una magia a caso che sar\u00e0 ripetuta per il numero indicato di volte (da una a cinque), per usarla bisogna selezionare \"Usa subito\", mentre selezionando \"Ripeti\" viene presentata un'altra magia a caso. Le magie utilizzate con questa tecnica non vengono prelevate dalla scorta di magie possedute da Selphie. Talvolta possono comparire anche delle magie che solo Selphie \u00e8 in grado di usare:"}
{"id": "502769", "revid": "110157", "url": "https://it.wikipedia.org/wiki?curid=502769", "title": "Diocesi di Ro\u017e\u0148ava", "text": "La diocesi di Ro\u017e\u0148ava (in latino: \"Dioecesis Rosnaviensis\") \u00e8 una sede della Chiesa cattolica in Slovacchia suffraganea dell'arcidiocesi di Ko\u0161ice. Nel 2017 contava 205.792 battezzati su 385.929 abitanti. \u00c8 retta dal vescovo Stanislav Stol\u00e1rik.\nPatrono principale della diocesi \u00e8 san Giovanni Nepomuceno.\nTerritorio.\nLa diocesi comprende la parte occidentale della regione di Ko\u0161ice e la parte orientale della regione di Bansk\u00e1 Bystrica.\nSede vescovile \u00e8 la citt\u00e0 di Ro\u017e\u0148ava, dove si trova la cattedrale dell'Assunzione di Maria Vergine.\nIl territorio \u00e8 suddiviso in 113 parrocchie, raggruppate in 8 decanati: Brezno, Ro\u017e\u0148ava, Hron, Novohrad, Mur\u00e1\u0148, Malohont, Spi\u0161, Jasovsko - Turniansky.\nStoria.\nLa diocesi \u00e8 stata eretta il 13 marzo 1776 con la bolla \"Apostolatus officii\" di papa Pio VI, ricavandone il territorio dall'arcidiocesi di Esztergom, di cui era originariamente suffraganea.\nIl 7 maggio 1787 cedette nove parrocchie di rito bizantino all'eparchia di Muka\u010devo.\nIl 9 agosto 1804 entr\u00f2 a far parte della provincia ecclesiastica dell'arcidiocesi di Eger.\nIl 2 settembre 1937 per effetto della bolla \"Ad ecclesiastici\" di papa Pio XI divenne una diocesi immediatamente soggetta alla Santa Sede. La porzione del suo territorio che cadeva sotto territorio ungherese fu eretta in amministrazione apostolica.\nIl 30 dicembre 1977 entr\u00f2 a far parte della provincia ecclesiastica dell'arcidiocesi di Trnava. Ha nuovamente cambiato provincia ecclesiastica il 31 marzo 1995, con l'elevazione di Ko\u0161ice a sede metropolitana.\nIl 14 febbraio 2008 si \u00e8 ampliata incorporando il decanato di Brezno, che fino ad allora era appartenuto alla diocesi di Bansk\u00e1 Bystrica.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 385.929 persone contava 205.792 battezzati, corrispondenti al 53,3% del totale."}
{"id": "502770", "revid": "110157", "url": "https://it.wikipedia.org/wiki?curid=502770", "title": "Diocesi di Rr\u00ebshen", "text": "La diocesi di Rr\u00ebshen (in latino: \"Dioecesis Rr\u00ebsheniensis\") \u00e8 una sede della Chiesa cattolica in Albania suffraganea dell'arcidiocesi di Tirana-Durazzo. Nel 2017 contava 55.200 battezzati su 235.000 abitanti. \u00c8 retta dal vescovo Gjergj Meta.\nTerritorio.\nLa diocesi comprende l'intera prefettura di Dib\u00ebr e il distretto di Mirdit\u00eb nella prefettura di Alessio, in Albania.\nSede vescovile \u00e8 la citt\u00e0 di Rr\u00ebshen, dove si trova la cattedrale di Ges\u00f9 Salvatore del Mondo. A Orosh, frazione del comune di Mirdizia, si trova la chiesa di Sant'Alessandro, ex chiesa cattedrale dell'abbazia territoriale di Orosh.\nIl territorio si estende su 4.000\u00a0km\u00b2 ed \u00e8 suddiviso in 10 parrocchie.\nStoria.\nL'origine dell'abbazia di Sant'Alessandro dei Mirditi di Orosh si perde nella notte dei tempi. Il pi\u00f9 antico documento che parli dell'abbazia risale al 1313. Secondo un altro documento del 1426 l'abate di Orosh dipendeva direttamente dalla Santa Sede. \u00c8 noto un abate domenicano, Thomas Cosjevich, all'inizio del XVI secolo. Successivamente papa Clemente VIII la affid\u00f2 ai francescani e in seguito in amministrazione ai vescovi di Alessio.\nDivenne abbazia territoriale con una bolla di papa Leone XIII del 25 ottobre 1888, con la quale il pontefice le affid\u00f2 la giurisdizione su cinque parrocchie che erano appartenute alla diocesi di Alessio. L'abbazia territoriale si ingrand\u00ec, il 30 dicembre 1890 con tre parrocchie sottratte alla diocesi di Sap\u00eb, e il 31 maggio 1894 con altre 5 parrocchie sottratte ancora ad Alessio. Nel 1917 l'abbazia comprendeva circa 25.000 fedeli, distribuiti in una trentina di chiese e cappelle.\nDurante il periodo dell'ateismo di stato, l'abbazia territoriale rest\u00f2 vacante dal 1946 al 1996. Nel 1948 era stato condannato a morte l'ex abate, Frano Gjini, per la sua fedelt\u00e0 al cristianesimo; \u00e8 stato beatificato il 5 novembre 2016.\nIl 7 dicembre 1996 con la bolla \"Successoris Petri\" di papa Giovanni Paolo II l'abbazia territoriale fu soppressa e con il suo territorio, unitamente ad una porzione sottratta all'arcidiocesi di Durazzo-Tirana, venne eretta la diocesi di Rr\u00ebshen.\nOriginariamente suffraganea dell'arcidiocesi di Scutari, il 25 gennaio 2005 la diocesi \u00e8 entrata a far parte della provincia ecclesiastica dell'arcidiocesi di Tirana-Durazzo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 235.000 persone contava 55.200 battezzati, corrispondenti al 23,5% del totale."}
{"id": "502771", "revid": "110157", "url": "https://it.wikipedia.org/wiki?curid=502771", "title": "Diocesi di Ruy Barbosa", "text": "La diocesi di Ruy Barbosa (in latino: \"Dioecesis Ruibarbosensis\") \u00e8 una sede della Chiesa cattolica in Brasile suffraganea dell'arcidiocesi di Feira de Santana appartenente alla regione ecclesiastica Nordeste 3. Nel 2017 contava 356.960 battezzati su 465.690 abitanti. \u00c8 retta dal vescovo Estevam Santos Silva Filho.\nTerritorio.\nLa diocesi comprende 22 comuni nella parte centrale dello stato brasiliano di Bahia: Ruy Barbosa, Andara\u00ed, Baixa Grande, Boa Vista do Tupim, Bonito, Ibiquera, Ipir\u00e1, Itaberaba, Itaet\u00e9, Lajedinho, Macajuba, Mairi, Miguel Calmon, Mundo Novo, Nova Reden\u00e7\u00e3o, Pintadas, Piritiba, Tapiramut\u00e1, Utinga, V\u00e1rzea da Ro\u00e7a, V\u00e1rzea do Po\u00e7o e Wagner.\nSede vescovile \u00e8 la citt\u00e0 di Ruy Barbosa, dove si trova la cattedrale di Sant'Antonio.\nIl territorio si estende su 25.898\u00a0km\u00b2 ed \u00e8 suddiviso in 23 parrocchie, raggruppate in 3 zone pastorali.\nStoria.\nLa diocesi \u00e8 stata eretta il 14 novembre 1959 con la bolla \"Mater Ecclesia\" di papa Giovanni XXIII, ricavandone il territorio dall'arcidiocesi di San Salvador di Bahia e dalle diocesi di Barra, di Bonfim, di Caetit\u00e9 e di Amargosa. Originariamente era suffraganea dell'arcidiocesi di San Salvador di Bahia.\nIl 28 aprile 1979 ha ceduto una porzione del suo territorio a vantaggio dell'erezione della diocesi di Irec\u00ea.\nIl 16 gennaio 2002 \u00e8 entrata a far parte della provincia ecclesiastica dell'arcidiocesi di Feira de Santana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 465.690 persone contava 356.960 battezzati, corrispondenti al 76,7% del totale."}
{"id": "502772", "revid": "110157", "url": "https://it.wikipedia.org/wiki?curid=502772", "title": "Diocesi di Ruhengeri", "text": "La diocesi di Ruhengeri (in latino: \"Dioecesis Ruhengeriensis\") \u00e8 una sede della Chiesa cattolica in Ruanda suffraganea dell'arcidiocesi di Kigali. Nel 2017 contava 421.600 battezzati su 1.203.170 abitanti. \u00c8 retta dal vescovo Vincent Harolimana.\nTerritorio.\nLa diocesi comprende la citt\u00e0 di Ruhengeri, dove si trova la cattedrale di Nostra Signora di Fatima.\nIl territorio \u00e8 suddiviso in 13 parrocchie.\nStoria.\nLa diocesi \u00e8 stata eretta il 20 dicembre 1960 con la bolla \"Cum Fidei\" di papa Giovanni XXIII, ricavandone il territorio dall'arcidiocesi di Kabgayi (oggi diocesi) e dalla diocesi di Nyundo.\nIl 5 novembre 1981 ha ceduto una porzione del suo territorio a vantaggio dell'erezione della diocesi di Byumba.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.203.170 persone contava 421.600 battezzati, corrispondenti al 35,0% del totale."}
{"id": "502773", "revid": "110157", "url": "https://it.wikipedia.org/wiki?curid=502773", "title": "Diocesi di Rulenge-Ngara", "text": "La diocesi di Rulenge-Ngara (in latino: \"Dioecesis Rulengensis-Ngaraensis\") \u00e8 una sede della Chiesa cattolica in Tanzania suffraganea dell'arcidiocesi di Mwanza. Nel 2017 contava 343.053 battezzati su 1.052.000 abitanti. \u00c8 retta dal vescovo Severine Niwemugizi.\nTerritorio.\nLa diocesi comprende parte della regione del Kagera in Tanzania.\nSede vescovile \u00e8 la citt\u00e0 di Rulenge, dove si trova la procattedrale di Cristo Re.\nIl territorio \u00e8 suddiviso in 20 parrocchie.\nStoria.\nIl vicariato apostolico di Bukoba fu eretto l'8 aprile 1929 con il breve \"Ad fidem catholicam\" di papa Pio XI, ricavandone il territorio dai vicariati apostolici di Tabora (oggi arcidiocesi) e di Victoria-Nyanza (oggi arcidiocesi di Mwanza).\nIl 25 marzo 1953 il vicariato apostolico fu elevato a diocesi con la bolla \"Quemadmodum ad Nos\" di papa Pio XII. Originariamente era suffraganea dell'arcidiocesi di Tabora. Questa diocesi di Bukoba non \u00e8 da confondersi con l'attuale, che trae invece origine dal vicariato apostolico del Kagera inferiore, eretto il 13 dicembre 1951.\nIl 21 giugno 1960 in forza del decreto \"Eminentissimus\" della Sacra Congregazione di Propaganda Fide la diocesi ha ceduto una porzione di territorio alla diocesi di Rutabo comprendente anche la sede vescovile Bukoba, che \u00e8 stata trasferita nella citt\u00e0 di Rulenge. La diocesi di Rutabo ha mutato allora denominazione acquisendo quella di diocesi di Bukoba, mentre la presente diocesi ha assunto il nome di diocesi di Rulenge.\nIl 18 novembre 1987 \u00e8 entrata a far parte della provincia ecclesiastica dell'arcidiocesi di Mwanza.\nIl 14 agosto 2008 ha ceduto una porzione del suo territorio a vantaggio dell'erezione della diocesi di Kayanga e per effetto del decreto \"Cum Congregatio\" della Congregazione per l'Evangelizzazione dei Popoli ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.052.000 persone contava 343.053 battezzati, corrispondenti al 32,6% del totale."}
{"id": "502774", "revid": "110157", "url": "https://it.wikipedia.org/wiki?curid=502774", "title": "Diocesi di Rumbek", "text": "La diocesi di Rumbek (in latino: \"Dioecesis Rumbekensis\") \u00e8 una sede della Chiesa cattolica nel Sudan del Sud suffraganea dell'arcidiocesi di Giuba. Nel 2017 contava 182.000 battezzati su 1.561.000 abitanti. La sede \u00e8 vacante in attesa che il vescovo eletto Christian Carlassare, M.C.C.I., ne prenda possesso.\nTerritorio.\nLa diocesi comprende per intero lo stato dei Laghi e una parte dello stato di Warrap nel Sudan del Sud.\nSede vescovile \u00e8 la citt\u00e0 di Rumbek, dove si trova la cattedrale della Santa Famiglia\nIl territorio si estende su 60.000\u00a0km\u00b2 ed \u00e8 suddiviso in 13 parrocchie.\nStoria.\nIl vicariato apostolico di Rumbek fu eretto il 3 luglio 1955 con la bolla \"Quandoquidem arcano\" di papa Pio XII, ricavandone il territorio dai vicariati apostolici di Behr el Gebel (oggi arcidiocesi di Giuba) e di Bahr el-Ghazal (oggi diocesi di Wau) e della prefettura apostolica di Mupoi (oggi diocesi di Tombura-Yambio).\nIl 12 dicembre 1974 il vicariato apostolico \u00e8 stato elevato a diocesi con la bolla \"Cum in Sudania\" di papa Paolo VI.\nIl 21 marzo 1986 ha ceduto una porzione del suo territorio a vantaggio dell'erezione della diocesi di Yei.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.561.000 persone contava 182.000 battezzati, corrispondenti all'11,7% del totale."}
{"id": "502775", "revid": "110157", "url": "https://it.wikipedia.org/wiki?curid=502775", "title": "Diocesi di Rubiataba-Mozarl\u00e2ndia", "text": "La diocesi di Rubiataba-Mozarl\u00e2ndia (in latino: \"Dioecesis Rubiatabensis-Mozarlandensis\") \u00e8 una sede della Chiesa cattolica in Brasile suffraganea dell'arcidiocesi di Goi\u00e2nia appartenente alla regione ecclesiastica Centro-Oeste. Nel 2017 contava 96.830 battezzati su 131.220 abitanti. \u00c8 retta dal vescovo Francisco Agamenilton Damascena.\nTerritorio.\nLa diocesi comprende 12 comuni nella parte occidentale dello stato brasiliano di Goi\u00e1s: Araguapaz, Aruan\u00e3, Crix\u00e1s, Faina, Matrinch\u00e3, Morro Agudo de Goi\u00e1s, Mozarl\u00e2ndia, Mundo Novo, Nova Am\u00e9rica, Nova Crix\u00e1s, Rubiataba e Uirapuru.\nSede vescovile \u00e8 la citt\u00e0 di Rubiataba, dove si trova la cattedrale di Nostra Signora della Gloria. A Mozarl\u00e2ndia sorge la concattedrale di Nostra Signora del Perpetuo Soccorso.\nIl territorio si estende su una superficie di 26.697\u00a0km\u00b2 ed \u00e8 suddiviso in 15 parrocchie.\nStoria.\nLa prelatura territoriale di Rubiataba fu eretta l'11 ottobre 1966 con la bolla \"De animarum utilitate\" di papa Paolo VI, ricavandone il territorio dalle diocesi di Goi\u00e1s e di Urua\u00e7u.\nIl 18 aprile 1979 con il decreto \"Cum urbs\" della Congregazione per i Vescovi la chiesa di Nostra Signora del Perpetuo Soccorso di Mozarl\u00e2ndia fu elevata al rango di concattedrale e la sede assunse il nome di prelatura territoriale di Rubiataba-Mozarl\u00e2ndia.\nIl 16 ottobre dello stesso anno la prelatura territoriale \u00e8 stata elevata a diocesi con la bolla \"Cum prelaturae\" di papa Giovanni Paolo II.\nDal 2010 il vescovo Adair Jos\u00e9 Guimar\u00e3es ha posto la sua residenza e gli uffici della curia diocesana a Mozarl\u00e2ndia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 131.220 persone contava 96.830 battezzati, corrispondenti al 73,8% del totale."}
{"id": "502776", "revid": "110157", "url": "https://it.wikipedia.org/wiki?curid=502776", "title": "Diocesi di Rustenburg", "text": "La diocesi di Rustenburg (in latino: \"Dioecesis Rustenburgensis\") \u00e8 una sede della Chiesa cattolica in Sudafrica suffraganea dell'arcidiocesi di Pretoria. Nel 2017 contava 50.140 battezzati su 1.102.170 abitanti. \u00c8 retta dal vescovo Robert Mogapi Mphiwe.\nTerritorio.\nLa diocesi comprende parte della provincia sudafricana del Nordovest.\nSede vescovile \u00e8 la citt\u00e0 di Rustenburg, dove si trova la cattedrale del Santissimo Redentore.\nIl territorio \u00e8 suddiviso in 15 parrocchie.\nStoria.\nLa prefettura apostolica fu eretta il 28 giugno 1971 con la bolla \"Inter rerum\" di papa Paolo VI, ricavandone il territorio dall'arcidiocesi di Pretoria.\nIl 18 novembre 1987 la prefettura apostolica \u00e8 stata elevata a diocesi con la bolla \"Ad beati Petri\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.102.170 persone contava 50.140 battezzati, corrispondenti al 4,5% del totale."}
{"id": "502777", "revid": "110157", "url": "https://it.wikipedia.org/wiki?curid=502777", "title": "Diocesi di Ruteng", "text": "La diocesi di Ruteng (in latino: \"Dioecesis Rutengensis\") \u00e8 una sede della Chiesa cattolica in Indonesia suffraganea dell'arcidiocesi di Ende. Nel 2017 contava 851.920 battezzati su 949.870 abitanti. \u00c8 retta dal vescovo Siprianus Hormat.\nTerritorio.\nLa diocesi comprende la parte occidentale dell'isola indonesiana di Flores, e precisamente le reggenze di Manggarai, Manggarai Occidentale e Manggarai Orientale\nSede vescovile \u00e8 la citt\u00e0 di Ruteng, dove si trova la cattedrale di San Giuseppe e Santa Maria Assunta.\nIl territorio \u00e8 suddiviso in 86 parrocchie.\nStoria.\nIl vicariato apostolico di Ruteng fu eretto l'8 marzo 1951 con la bolla \"Omnium Ecclesiarum\" di papa Pio XII, ricavandone il territorio dal vicariato apostolico delle Isole della Piccola Sonda (oggi arcidiocesi di Ende).\nIl 3 gennaio 1961 il vicariato apostolico \u00e8 stato elevato a diocesi con la bolla \"Quod Christus\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 949.870 persone contava 851.920 battezzati, corrispondenti all'89,7% del totale."}
{"id": "502778", "revid": "92723", "url": "https://it.wikipedia.org/wiki?curid=502778", "title": "Diocesi di Ruyigi", "text": "La diocesi di Ruyigi (in latino: \"Dioecesis Ruyigiensis\") \u00e8 una sede della Chiesa cattolica in Burundi suffraganea dell'arcidiocesi di Gitega. Nel 2020 contava 513.466 battezzati su 773.508 abitanti. \u00c8 retta dal vescovo Blaise Nzeyimana.\nTerritorio.\nLa diocesi comprende le province di Cankuzo e Ruyigi in Burundi.\nSede vescovile \u00e8 la citt\u00e0 di Ruyigi, dove si trova la cattedrale dei Santi Martiri Ugandesi.\nIl territorio \u00e8 suddiviso in 17 parrocchie.\nStoria.\nLa diocesi \u00e8 stata eretta il 13 aprile 1973 con la bolla \"Ex quo Christus\" di papa Paolo VI, ricavandone il territorio dall'arcidiocesi di Gitega e dalla diocesi di Bururi.\nIl 17 gennaio 2009 ha ceduto una porzione del suo territorio a vantaggio dell'erezione della diocesi di Rutana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 773.508 persone contava 513.466 battezzati, corrispondenti al 66,4% del totale."}
{"id": "502779", "revid": "322321", "url": "https://it.wikipedia.org/wiki?curid=502779", "title": "Diocesi di Rzesz\u00f3w", "text": "La diocesi di Rzesz\u00f3w (in latino: \"Dioecesis Rzeszoviensis\") \u00e8 una sede della Chiesa cattolica in Polonia suffraganea dell'arcidiocesi di Przemy\u015bl. Nel 2020 contava 598.450 battezzati su 607.800 abitanti. \u00c8 retta dal vescovo Jan Franciszek W\u0105troba.\nTerritorio.\nLa diocesi comprende la parte occidentale del Voivodato della Precarpazia.\nSede vescovile \u00e8 la citt\u00e0 di Rzesz\u00f3w, dove si trova la cattedrale del Sacro Cuore.\nIl territorio \u00e8 suddiviso in 25 decanati e in 244 parrocchie.\nStoria.\nLa diocesi di Rzesz\u00f3w \u00e8 stata eretta il 25 marzo 1992, nell'ambito della riorganizzazione delle diocesi polacche voluta da papa Giovanni Paolo II con la bolla \"Totus tuus Poloniae populus\". Il territorio \u00e8 stato ricavato dalle diocesi di Przemy\u015bl (contestualmente elevata ad arcidiocesi) e di Tarn\u00f3w.\nIl 7 ottobre 1993, con la lettera apostolica \"Fideles ecclesialis\", lo stesso papa Giovanni Paolo II ha confermato il beato J\u00f3zef Sebastian Pelczar patrono principale della diocesi, e la beata Karolina K\u00f3zka patrona secondaria.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 607.800 persone contava 598.450 battezzati, corrispondenti al 98,5% del totale."}
{"id": "502780", "revid": "122246", "url": "https://it.wikipedia.org/wiki?curid=502780", "title": "Coppa del Mondo di pallavolo", "text": ""}
{"id": "502781", "revid": "2208340", "url": "https://it.wikipedia.org/wiki?curid=502781", "title": "Prefettura di Ibaraki", "text": " \u00e8 una prefettura giapponese di circa 2,9 milioni di abitanti, con capoluogo a Mito. Si trova nella regione di Kant\u014d, sull'isola di Honsh\u016b.\nStoria.\nLa prefettura di Ibaraki era precedentemente conosciuta come provincia Hitachi, prima dell'abolizione del sistema han nel 1871\nGeografia fisica.\nLa prefettura di Ibaraki \u00e8 la parte a nord-est della regione Kant\u014d, fra la prefettura di Tochigi e l'oceano Pacifico, con a nord la prefettura di Fukushima e a sud la prefettura di Chiba.\nLa parte a nord della prefettura \u00e8 prevalentemente montagnosa, ma nel resto della prefettura si trova una pianura con molti laghi.\nCitt\u00e0.\n32 citt\u00e0 si trovano nella prefettura di Ibaraki.\nCittadine e villaggi.\nQueste sono le cittadine e i villaggi suddivise per distretto:\nEconomia.\nLa produzione di energia elettrica, occupa la gran parte della popolazione. La societ\u00e0 Hitachi \u00e8 stata fondata nella citt\u00e0 di Hitachi."}
{"id": "502787", "revid": "110157", "url": "https://it.wikipedia.org/wiki?curid=502787", "title": "Arcidiocesi di Saint Andrews ed Edimburgo", "text": "Larcidiocesi di Saint Andrews ed Edimburgo (in latino: \"Archidioecesis Sancti Andreae et Edimburgensis\") \u00e8 una sede metropolitana della Chiesa cattolica in Scozia. Nel 2017 contava 120.500 battezzati su 1.571.800 abitanti. \u00c8 retta dall'arcivescovo Leo William Cushley.\nTerritorio.\nL'arcidiocesi comprende la citt\u00e0 di Edimburgo, e le seguenti aree della Scozia: Scottish Borders, East Lothian, Midlothian, West Lothian, Falkirk; parte di Stirling e di Fife; infine comprende, nel Dunbartonshire Orientale, le parrocchie di Lennoxtown, Milton e di Campsie Torrance, e nel Lanarkshire Settentrionale la parrocchia di Kilsyth.\nSede arcivescovile \u00e8 la citt\u00e0 di Edimburgo, dove si trova la cattedrale di Santa Maria.\nIl territorio \u00e8 suddiviso in 109 parrocchie.\nStoria.\nIl monastero di Saint Andrews fu fondato attorno alla met\u00e0 dell'VIII secolo, probabilmente durante il regno di \u00d3engus I, re dei Pitti. Esso divenne ben presto sede di un abate-vescovo, il pi\u00f9 importante della Scozia. Primo vescovo conosciuto \u00e8 Fothad.\nNel 1300 la diocesi comprendeva all'incirca 232 chiese parrocchiali, suddivise in due arcidiaconati e otto decanati territoriali:\nIl 17 agosto 1472 la diocesi fu elevata al rango di arcidiocesi metropolitana con la bolla \"Triumphans Pastor Aeternus\" di papa Sisto IV; essa aveva 8 diocesi suffraganee: Aberdeen, Brechin, Caithness, Dunblane, Dunkeld, Moray, Orcadi e Ross.\nL'ultimo arcivescovo cattolico di Saint Andrews fu John Hamilton, deceduto nel 1571. Gli successe John Douglas che ruppe la comunione con la Santa Sede ed instaur\u00f2 la serie dei vescovi della Chiesa episcopale scozzese. L'arcidiocesi episcopale di Saint Andrews fu soppressa nel 1688.\nLa prefettura apostolica di Scozia fu eretta da papa Innocenzo X il 13 ottobre 1653. Innocenzo XII elev\u00f2 la prefettura apostolica a vicariato apostolico il 16 marzo 1694.\nIl 23 luglio 1727 il vicariato si divise dando origine al vicariato apostolico del Distretto degli Altopiani e alla presente circoscrizione, che assunse il nome di vicariato apostolico del Distretto della Pianura (\"Lowland District of Scotland\").\nIl 13 febbraio 1827 con il breve \"Quanta laetitia\" di papa Leone XII esso fu diviso nuovamente dando origine al vicariato apostolico del Distretto Occidentale e alla presente circoscrizione, che mut\u00f2 il nome in vicariato apostolico del Distretto Orientale (\"Eastern District of Scotland\").\nL'arcidiocesi fu ripristinata con il nome attuale il 4 marzo 1878 con la bolla \"Ex supremo Apostolatus\" di papa Leone XIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 1.571.800 persone contava 120.500 battezzati, corrispondenti al 7,7% del totale."}
{"id": "502788", "revid": "110157", "url": "https://it.wikipedia.org/wiki?curid=502788", "title": "Diocesi di Santo \u00c2ngelo", "text": "La diocesi di Santo \u00c2ngelo (in latino: \"Dioecesis Angelopolitana\") \u00e8 una sede della Chiesa cattolica in Brasile suffraganea dell'arcidiocesi di Santa Maria appartenente alla regione ecclesiastica Sul 3. Nel 2017 contava 424.635 battezzati su 582.590 abitanti. \u00c8 retta dal vescovo Liro Vendelino Meurer.\nTerritorio.\nLa diocesi comprende 48 comuni dello stato brasiliano del Rio Grande do Sul: Santo \u00c2ngelo, Alecrim, Alegria, Augusto Pestana, Boa Vista do Buric\u00e1, Bossoroca, Caibat\u00e9, Campina das Miss\u00f5es, C\u00e2ndido God\u00f3i, Catu\u00edpe, Cerro Largo, Chiapetta, Dezesseis de Novembro, Doutor Maur\u00edcio Cardoso, Entre-Iju\u00eds, Eug\u00eanio de Castro, Garruchos, Giru\u00e1, Guarani das Miss\u00f5es, Horizontina, Independ\u00eancia, Inhacor\u00e1, J\u00f3ia, Mato Queimado, Novo Machado, Pirap\u00f3, Porto Lucena, Porto Mau\u00e1, Porto Vera Cruz, Porto Xavier, Rolador, Roque Gonzales, Salvador das Miss\u00f5es, Santa Rosa, Santo Ant\u00f4nio das Miss\u00f5es, Santo Cristo, S\u00e3o Jos\u00e9 do Inhacor\u00e1, S\u00e3o Luiz Gonzaga, S\u00e3o Miguel das Miss\u00f5es, S\u00e3o Nicolau, S\u00e3o Paulo das Miss\u00f5es, S\u00e3o Pedro do Buti\u00e1, Senador Salgado Filho, Sete de Setembro, Tucunduva, Tuparendi, Ubiretama e Vit\u00f3ria das Miss\u00f5es.\nSede vescovile \u00e8 la citt\u00e0 di Santo \u00c2ngelo, dove si trova la cattedrale dei Santi Angeli Custodi (\"Catedral Anjo da Guarda\").\nIl territorio si estende su una superficie di 18.572\u00a0km\u00b2 ed \u00e8 suddiviso in 40 parrocchie.\nStoria.\nLa diocesi \u00e8 stata eretta il 22 maggio 1961 con la bolla \"Apostolorum exemplo\" di papa Giovanni XXIII, ricavandone il territorio dalla diocesi di Uruguaiana. Originariamente era suffraganea dell'arcidiocesi di Porto Alegre.\nNel 2001 la diocesi si \u00e8 ampliata, incorporando la parrocchia e il territorio comunale di Santo Ant\u00f4nio das Miss\u00f5es, che erano appartenuti alla diocesi di Uruguaiana.\nCon decreto del vescovo Estanislau Amadeu Kreutz, il 29 settembre 2002 i santi Roque Gonz\u00e1lez de Santa Cruz, Afonso Rodrigues e Jo\u00e3o de Castilho sono stati proclamati compatroni della diocesi, assieme ai Santi Angeli Custodi.\nIl 13 aprile 2011 \u00e8 entrata a far parte della provincia ecclesiastica dell'arcidiocesi di Santa Maria.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 582.590 persone contava 424.635 battezzati, corrispondenti al 72,9% del totale."}
{"id": "502789", "revid": "92723", "url": "https://it.wikipedia.org/wiki?curid=502789", "title": "Diocesi di S\u00e3o Carlos", "text": "La diocesi di S\u00e3o Carlos (in latino: \"Dioecesis Sancti Caroli in Brasilia\") \u00e8 una sede della Chiesa cattolica in Brasile suffraganea dell'arcidiocesi di Campinas appartenente alla regione ecclesiastica Sul 1. Nel 2020 contava 866.800 battezzati su 1.280.000 abitanti. \u00c8 retta dal vescovo Luiz Carlos Dias.\nTerritorio.\nLa diocesi comprende 29 comuni nella parte centrale dello stato brasiliano di San Paolo: S\u00e3o Carlos, Itirapina, Dourado, Ibat\u00e9, Ribeir\u00e3o Bonito, Araraquara, Am\u00e9rico Brasiliense, Santa L\u00facia, Rinc\u00e3o, Motuca, Gavi\u00e3o Peixoto, Ja\u00fa, Dois C\u00f3rregos, Torrinha, Brotas, Mineiros do Tiet\u00ea, Barra Bonita, Itapu\u00ed, Bocaina, Bariri, Trabiju, Boa Esperan\u00e7a do Sul, Itaju, Mat\u00e3o, It\u00e1polis, Borborema, Ibitinga, Tabatinga e Nova Europa.\nSede vescovile \u00e8 la citt\u00e0 di S\u00e3o Carlos, dove si trova la cattedrale di San Carlo Borromeo.\nIl territorio si estende su 13.064\u00a0km\u00b2 ed \u00e8 suddiviso 126 parrocchie, raggruppate in 4 vicariati: S\u00e3o Carlos Borromeu, S\u00e3o Bento, Senhor Bom Jesus e Nossa Senhora do Patroc\u00ednio.\nStoria.\nLa diocesi di S\u00e3o Carlos do Pinhal (\"dioecesis Sancti Caroli de Pinhal\") fu eretta il 7 giugno 1908 con la bolla \"Dioecesium nimiam amplitudinem\" di papa Pio X, ricavandone il territorio dalla diocesi di San Paolo, che fu contestualmente elevata al rango di arcidiocesi metropolitana. Originariamente era suffraganea della stessa arcidiocesi.\nIl 25 gennaio 1929 cedette porzioni del suo territorio a vantaggio dell'erezione delle diocesi di Jaboticabal e di Rio Preto.\nIl 15 ottobre 1952 con la bolla \"Divinus animorum\" di papa Pio XII fu istituito il capitolo cattedrale.\nIl 25 novembre 1957 ha assunto il nome attuale per effetto del decreto \"Apostolicis\" della Congregazione Concistoriale.\nIl 19 aprile 1958 \u00e8 entrata a far parte della provincia ecclesiastica dell'arcidiocesi di Campinas.\nL'8 novembre 1984, con la lettera apostolica \"Merito Christifideles\", papa Giovanni Paolo II ha confermato San Carlo Borromeo patrono principale della diocesi.\nIl 9 febbraio 2000 ha ceduto un'altra porzione di territorio a vantaggio dell'erezione della diocesi di Catanduva.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.280.000 persone contava 866.800 battezzati, corrispondenti al 67,7% del totale."}
{"id": "502790", "revid": "110157", "url": "https://it.wikipedia.org/wiki?curid=502790", "title": "Eparchia di Salmas", "text": "Leparchia di Salmas (o Shahpour) dei Caldei (in latino: \"Eparchia Salmasiensis\") \u00e8 una sede della Chiesa cattolica caldea in Iran suffraganea dell'arcieparchia di Urmia. \u00c8 retta dall'arcieparca (titolo personale) Thomas Meram.\nTerritorio.\nL'eparchia comprende la citt\u00e0 di Salmas, nel nord dell'Iran, dove si trova la cattedrale di San Giorgio (\"Yaghou\").\nStoria.\nBench\u00e9 una comunit\u00e0 di cristiani nestoriani sia attestata a Salmas fin dal VII secolo, non sono noti vescovi fino a Joseph, menzionato nel 1281.\nIn uno scritto del patriarca cattolico Abdisho IV Maron (\u2020 1570), Salmas \u00e8 menzionata come sede metropolitana con tre suffraganee: Baumar, Sciabathan e Vastham, localit\u00e0 di incerta identificazione.\nSalmas pass\u00f2 sotto l'influenza del cattolicesimo verso la fine del Cinquecento, quando divenne sede dei patriarchi cattolici della linea dei Simoniti, che risiedevano nel vicino monastero di Khosrowa. Secondo lo storico caldeo Joseph Tfindkji la serie episcopale cattolica si \u00e8 interrotta tra il 1640 ed il 1709, in concomitanza con il ritorno al nestorianesimo dei patriarchi Simoniti.\nAncora Tfinkdji afferma che i \"nestoriani di Persia\" scrissero al patriarca Yosep II Bet Ma'aruf nel 1709 per assicurargli la loro adesione alla fede cattolica assieme al loro vescovo Isho\u02bfyahb I. Tuttavia lo sforzo maggiore per condurre la comunit\u00e0 nestoriana di Salmas alla comunione con la Santa Sede avvenne durante l'episcopato di Isho\u02bfyahb Shem\u02bfon, deceduto il 10 aprile 1789, come recita la lapide nel cimitero di Khosrowa.\nA causa del diminuito numero di cattolici, che all'inizio del XX secolo ammontavano a oltre 10.000 fedeli, dal 1930 la sede \u00e8 unita \"in persona episcopi\" all'arcieparchia di Urmia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 1913 contava 10.460 battezzati. Per le statistiche pi\u00f9 recenti, i dati di quest'eparchia sono computati in quelli dell'arcieparchia di Urmia."}
{"id": "502791", "revid": "110157", "url": "https://it.wikipedia.org/wiki?curid=502791", "title": "Diocesi di Sacramento", "text": "La diocesi di Sacramento (in latino: \"Dioecesis Sacramentensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di San Francisco appartenente alla regione ecclesiastica XI (CA, HI, NV). Nel 2017 contava 1.016.193 battezzati su 3.646.000 abitanti. \u00c8 retta dal vescovo Jaime Soto.\nTerritorio.\nLa diocesi comprende la parte nord-orientale della California per un totale di 20 contee: Siskiyou, Modoc, Trinity, Shasta, Lassen, Tehama, Plumas, Glenn, Butte, Sierra, Nevada, Colusa, Sutter, Yuba, Placer, El Dorado, Amador, Sacramento, Yolo e Solano.\nSede vescovile \u00e8 la citt\u00e0 di Sacramento, dove si trova la cattedrale del Santissimo Sacramento (\"Blessed Sacrament Cathedral\").\nIl territorio si estende su 110.325\u00a0km\u00b2 ed \u00e8 suddiviso in 102 parrocchie.\nStoria.\nIl 10 agosto 1850, Peter Augustine Anderson, missionario domenicano inviato in California dal suo superiore, padre Jos\u00e9 Sadoc Alemany y Conill, celebr\u00f2 la prima messa nella California del nord in una casa privata di Sacramento. Alla celebrazione prese parte anche Peter Hardeman Burnett, primo governatore della California, che don\u00f2 a padre Augustine un appezzamento di terreno sul quale fu edificata la prima chiesa cattolica della California del nord. \u00c8 l'inizio della missione in questa parte del Paese, che prosegu\u00ec negli anni successivi grazie ai missionari inviati da San Francisco, dai cui vescovi dipendeva la missione.\nIl 27 settembre 1860, in forza del breve \"Apostolici nostri muneris\", papa Pio IX eresse sui territori della missione un vicariato apostolico con sede a Marysville e con territorio dismembrato da quello dell'arcidiocesi di San Francisco; questa nuova circoscrizione ecclesiastica comprendeva la California del nord e il Nevada occidentale. Primo vicario apostolico fu nominato l'irlandese Eugene O'Connell, gi\u00e0 professore nel seminario di Ognissanti di Dublino.\nIl 3 marzo 1868, con il breve \"Summi apostolatus\", lo stesso papa Pio IX elev\u00f2 il vicariato apostolico a diocesi, con il nome di \"Grass Valley\", anche se il vescovo O'Connell continu\u00f2 a risiedere a Marysville. Questi dette le dimissioni nel 1884 e gli succedette sulla sede vescovile Patrick Manogue, ex minatore, gi\u00e0 suo vescovo coadiutore con il titolo di Ceramo. La cattedrale era dedicata a San Patrizio.\nLa diocesi fu in particolare a servizio dei moltissimi minatori che in quegli anni lavoravano nella regione di Sierra Nevada nella cosiddetta Corsa all'oro californiana. Tuttavia dal 1886 il mercato dell'oro cal\u00f2 notevolmente e la popolazione si ridusse significativamente.\nIl 28 maggio 1886, in forza del breve \"Divinitus nobis\" di papa Leone XIII, la diocesi ampli\u00f2 notevolmente il proprio territorio con le contee di Yolo, El Dorado, Amador, Calaveras, Alpine, Tuolumne, Mono, Mariposa e Esmeralda, e porzioni di altre contee, tutte appartenute all'arcidiocesi di San Francisco.\nNel breve la diocesi \u00e8 chiamata con il doppio nome di \"diocesi di Grass Valley o di Sacramento\", indizio del trasferimento della sede episcopale nella capitale dello Stato della California. Qui, fin dal 1886, il vescovo Patrick Manogue inizi\u00f2 a costruire la nuova cattedrale, inaugurata nel giugno del 1889.\nSuccessivamente, la diocesi ha ceduto altre porzioni di territorio a vantaggio dell'erezione di nuove circoscrizioni ecclesiastiche, e precisamente:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 3.646.000 persone contava 1.016.193 battezzati, corrispondenti al 27,9% del totale."}
{"id": "502792", "revid": "115886102", "url": "https://it.wikipedia.org/wiki?curid=502792", "title": "European Article Number", "text": "\"European Article Number\" (o semplicemente EAN) \u00e8 una famiglia di codici a barre soggetta alle specifiche della GS1 (una volta conosciuta come EAN International) a cui aderiscono un centinaio di paesi. La famiglia di codici a barre EAN comprende EAN-13 e EAN-8 ed alcune aggiunte, quali ad esempio EAN-2 o EAN-5 per la carta stampata. Il codice memorizzato in un codice EAN \u00e8 tipicamente un GTIN.\n\u00c8 usato in Europa ed in Giappone (dove per\u00f2 viene chiamato JAN, \"Japanese Article Number\")\nper la marcatura dei prodotti destinati alla vendita al dettaglio.\nLa codifica \u00e8 compatibile con il sistema UPC adottato negli Stati Uniti, Canada, Regno Unito, Australia e Nuova Zelanda. \nStoria.\nGi\u00e0 nel 1973 \u00e8 stato introdotto negli Stati Uniti lo \"Universal Product Code\" (UPC) a 12 cifre. Un anno dopo si \u00e8 pensato in Europa di introdurre un sistema analogo che fosse compatibile con lo \"Universal Product Code\".\nNel 1977 fu fondata la \"European Article Association\" che pi\u00f9 tardi fu chiamata EAN e che dal 2004 \u00e8 conosciuta sotto il nome di GS1. Ha organizzazioni associate in oltre 100 paesi e comprende il codice americano prodotto dalla Uniform Code Council (Uniform ora GS1 US).\nA partire dal 1\u00ba gennaio 2005, de facto, l'EAN-13 viene introdotto in Nord America, ma nel contempo \u00e8 stata raccomandata anche una transizione verso il GTIN a 14 cifre.\nLa filosofia di EAN/GTIN \u00e8 quella di permettere l'identificazione automatica dei prodotti e la raccolta di dati.\nProcedure coerenti sono utilizzate per lo scambio dati tra le aziende sia attraverso lo EAN128 sia attraverso la trasmissione elettronica dei dati EDI, sotto il quale \u00e8 stato sviluppato lo standard EANCOM. Attualmente lo standard \u00e8 stato sviluppato ulteriormente per il codice di prodotti elettronici.\nStruttura.\nEAN \u00e8 un codice a barre utilizzato per l'identificazione univoca di prodotti destinati al consumatore finale. Si tratta di un codice pluridimensionale: sono presenti 4 diversi spessori di barre/spazi, ognuno multiplo del modulo unitario. Lo spessore nominale del modulo \u00e8 di 0,33mm con la tolleranza -20%/+100% (quindi da 0,264 a 0,66mm). \u00c8 continuo, ovvero sono significativi sia gli spazi che le barre. Ogni carattere del codice \u00e8 codificato come usuale in modo binario, ed ogni carattere \u00e8 codificato usando 7 moduli. \u00c8 leggibile nei 2 sensi, e pu\u00f2 rappresentare un numero fisso di caratteri.\nLe prime tre cifre identificano la nazione o il tipo. Il set di caratteri normalmente usato per la parte numerica \u00e8 il OCR-B.\nNe esistono 2 versioni principali:\nA questi si affiancano dei codici aggiuntivi, come l'EAN 2 o EAN 5. L'EAN 2 \u00e8 usato nei periodici assieme all'EAN 13 per individuare con precisione il numero progressivo del giornale.\nPer quanto riguarda i libri, il codice viene generalmente apposto sul lato inferiore destro della quarta di copertina. Riporta nella parte superiore la rappresentazione grafica del codice ISBN, nella parte inferiore il numero di identificazione internazionale del prodotto libro (978) seguito dal numero ISBN.\nEAN 13.\nL'EAN 13, come suggerisce il nome, rappresenta un codice di 13 caratteri. Usa 3 tipi di codifiche: la codifica A, B e C. Dei 13 caratteri solo 12 sono rappresentati, poich\u00e9 la prima cifra da sinistra identifica la sequenza di codifiche A o B dei successivi 6 caratteri. Sono presenti inoltre caratteri di start (101), stop (101) e controllo centrale (01010).\nComposizione:\n101 (6 caratteri codificati in A o B) 01010 (6 caratteri codificati in C) 101\nIl codice stampato deve avere delle ben precise zone di offset e overflow per permetterne la lettura, e in particolare spessore di 1 modulo tra il codice e la fine della targhetta in alto, 1 modulo tra la fine dei numeri sotto il codice e la fine della targhetta in basso, 7 moduli tra il codice e il margine destro e 11 moduli per il margine sinistro.\nPer cui un codice EAN 13 sar\u00e0 costituito in lunghezza da 11+(12*7)+7+3+3+5=113 moduli di cui 95 moduli del codice e 18 di overflow.\nEAN 13 viene utilizzato per la marcatura di prodotti destinati al mercato globale:\nStruttura del codice a barre.\nNell'EAN-13, la prima cifra (che viene scritta prima delle barre nella parte testuale sotto il codice) determina la sequenza di codifica (A o B) da utilizzare per la prima met\u00e0 del codice, mentre la seconda met\u00e0 utilizza sempre la codifica C:\nEsempio esplicativo.\nEcco il risultato finale, da confrontare visivamente con l'immagine seguente (per \"leggere\" il codice occorre considerare ogni modulo nero come \"1\" e ogni modulo bianco come \"0\"):\nEAN 8.\nL'EAN 8 codifica invece 8 caratteri, mantenendo la stessa struttura del precedente con la variazione che i moduli tra il codice e il margine sinistro sono 7 anzich\u00e9 11.\nComposizione:\n101 (4 caratteri codificati A) 01010 (4 caratteri codificati C) 101\nPer cui un codice EAN 8 sar\u00e0 costituito in lunghezza da 7+(8*7)+7+3+3+5=81 moduli di cui 67 moduli del codice e 14 di overflow.\nEAN 8 viene utilizzato per la marcatura di prodotti troppo piccoli per l'uso di un normale codice EAN 13. In alcuni casi viene anche destinato ai prodotti a marchio privato del distributore.\nCodici nazionali.\nI codici nazionali inizianti per 0 vengono utilizzati raramente in pratica, e sono stati inseriti nella codifica per renderla compatibile con UPC, che ha solo 12 cifre.\nNei paesi identificati con codice composto da 2 numeri (XXY), generalmente la terza cifra (Y) si riferisce a medicinali se \u00e8 3 (XX3), usi specifici se \u00e8 4 (XX4), coupon se \u00e8 5 (XX5) o 9 (XX9)."}
{"id": "502793", "revid": "1123126", "url": "https://it.wikipedia.org/wiki?curid=502793", "title": "Diocesi di Santiago del Estero", "text": "La diocesi di Santiago del Estero (in latino: \"Dioecesis Sancti Iacobi de Estero\") \u00e8 una sede della Chiesa cattolica in Argentina suffraganea dell'arcidiocesi di Tucum\u00e1n. Nel 2017 contava 679.404 battezzati su 754.893 abitanti. \u00c8 retta dal vescovo Vicente Bokalic Iglic, C.M.\nTerritorio.\nLa diocesi comprende venti dipartimenti della provincia di Santiago del Estero: Aguirre, Atamisqui, Avellaneda, Banda, Capital, Choya, Guasay\u00e1n, Jim\u00e9nez, Loreto, Mitre, Ojo de Agua, Pellegrini, Quebrachos, R\u00edo Hondo, Rivadavia, Robles, Salavina, San Mart\u00edn, Sarmiento e Sil\u00edpica, nonch\u00e9 la zona del dipartimento di Figueroa a ovest del r\u00edo Salado.\nSede vescovile \u00e8 la citt\u00e0 di Santiago del Estero, dove si trova la cattedrale di Nostra Signora del Carmine.\nIl territorio si estende su 72.273\u00a0km\u00b2 ed \u00e8 suddiviso in 45 parrocchie.\nStoria.\nLa prima diocesi con sede a Santiago del Estero fu la diocesi di Tucum\u00e1n, eretta il 10 maggio 1570 con la bolla \"Super specula militantis Ecclesiae\" di papa Pio V, ricavandone il territorio dalla diocesi di Santiago del Cile (oggi arcidiocesi). Originariamente suffraganea dell'arcidiocesi di Lima, il 20 luglio 1609 entr\u00f2 a far parte della provincia ecclesiastica dell'arcidiocesi di La Plata o Charcas (oggi arcidiocesi di Sucre). Il 28 novembre 1697 la sede della diocesi fu traslata ufficialmente a C\u00f3rdoba, bench\u00e9 il vescovo gi\u00e0 da diversi anni vi risiedesse stabilmente a causa della decadenza di Santiago del Estero. Tale diocesi esiste tuttora con il nome di arcidiocesi di C\u00f3rdoba.\nLa presente diocesi di Santiago del Estero invece \u00e8 stata eretta il 25 marzo 1907 con il decreto \"Ea est in quibusdam\" della Congregazione Concistoriale, ricavandone il territorio dalla diocesi di Tucum\u00e1n (oggi arcidiocesi).\nOriginariamente suffraganea dell'arcidiocesi di Buenos Aires, il 20 aprile 1934 entr\u00f2 a far parte della provincia ecclesiastica dell'arcidiocesi di Paran\u00e1 e l'11 febbraio 1957 di quella dell'arcidiocesi di Tucum\u00e1n.\nIl 10 aprile 1961 ha ceduto una porzione del suo territorio a vantaggio dell'erezione della diocesi di A\u00f1atuya.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 754.893 persone contava 679.404 battezzati, corrispondenti al 90,0% del totale."}
{"id": "502794", "revid": "110157", "url": "https://it.wikipedia.org/wiki?curid=502794", "title": "Diocesi di San Gallo", "text": "La diocesi di San Gallo (in latino: \"Dioecesis Sancti Galli\") \u00e8 una sede della Chiesa cattolica in Svizzera immediatamente soggetta alla Santa Sede. Nel 2017 contava 261.690 battezzati su 650.134 abitanti. \u00c8 retta dal vescovo Markus B\u00fcchel.\nLa diocesi di San Gallo gode in virt\u00f9 del concordato tra Canton San Gallo e Santa Sede del 1845 del privilegio di una procedura di elezione del vescovo concordata fra il capitolo della cattedrale e il papa.\nTerritorio.\nLa diocesi comprende i cantoni di San Gallo, Appezzello Interno e Appenzello Esterno, nella Svizzera nordorientale.\nSede vescovile \u00e8 la citt\u00e0 di San Gallo, dove si trova la cattedrale di San Gallo, antica chiesa dell'abbazia omonima.\nIl territorio si estende su 2.429\u00a0km\u00b2 ed \u00e8 suddiviso in 142 parrocchie, raggruppate in 8 decanati: Altst\u00e4tten, Appenzello, Gossau, Rorschach, Sargans, San Gallo, Uznach e Wil-Wattwil.\nStoria.\nFino agli inizi dell'Ottocento, i territori dell'odierna diocesi facevano parte della diocesi di Costanza. Tuttavia, con l'affermazione del principato abbaziale di San Gallo (1613), gli abati vi esercitarono una effettiva giurisdizione non solo temporale, ma anche ecclesiastica; per esempio, data la vastit\u00e0 della diocesi di Costanza, erano gli abati che eseguivano le visite pastorali nei territori di loro competenza, in ottemperanza alle decisioni del concilio di Trento.\nCon la soppressione della diocesi di Costanza, i territori dell'odierna diocesi furono annessi a quelli della diocesi di Coira (1819). Il mancato accordo sulla creazione di una abbazia territoriale, determinarono la Santa Sede all'erezione della diocesi di San Gallo il 2 luglio 1823 con la bolla \"Ecclesias quae antiquitate\" di papa Pio VII. La nuova diocesi, che comprendeva il solo canton San Gallo, fu tuttavia unita \"aeque principaliter\" a quella di Coira, senza cio\u00e8 un proprio vescovo residenziale.\nQuesta situazione non riscosse molto successo. Alla morte del vescovo Karl Rudolf von Buol-Schauenstein (1833), il Gran Consiglio sangallese dichiar\u00f2 unilateralmente la fine dell'unione con Coira, decisione che fu \"de facto\" riconosciuta dalla Santa Sede nel 1836, quando papa Gregorio XVI nomin\u00f2 per la diocesi di San Gallo un vicario apostolico nella persona di Johann Peter Mirer. La ripresa delle trattative tra le autorit\u00e0 cantonali e la Santa Sede, portarono al concordato del 7 novembre 1845, a seguito del quale papa Pio IX pubblic\u00f2 l'8 aprile 1847 la \"Instabilis rerum\". Con questa bolla il pontefice riorganizzava la diocesi di San Gallo, \"de iure\" separata da Coira, e nominava come primo vescovo il medesimo vicario Johann Peter Mirer.\nGli articoli 5-12 del concordato stabilirono anche la normativa che regola l'elezione del vescovo. Spetta infatti al capitolo della cattedrale la nomina del nuovo vescovo, scelto fra una lista di sei nomi. Dal 1938 questa lista deve essere approvata preventivamente dalla Santa Sede; inoltre, papa Giovanni Paolo II stabil\u00ec nel 1995 una nuova restrizione, imponendo al capitolo l'obbligo di non rendere pubblico il nome del nuovo eletto, prima della istituzione canonica da parte di Roma.\nNel 1866 i cantoni di Appezzello Interno e Appenzello Esterno furono ceduti dalla diocesi di Coira a quella di San Gallo. Su questi cantoni tuttavia, il vescovo di Coira esercita solo le funzioni di amministratore apostolico.\nFin dal 1823 fu istituito il seminario diocesano, che nel 1839 venne trasferito nell'ex monastero delle suore benedettine a Sankt Georgen. Nel 1857 venne aperto anche il seminario minore, che fu chiuso durante il periodo del \"Kulturkampf\". Nel 1932 si celebr\u00f2 il primo sinodo diocesano, convocato e diretto dal vescovo Alois Scheiwiler; lo Scheiwiler fu anche l'unico vescovo svizzero a condannare apertamente l'antisemitismo e la persecuzione nazista degli ebrei.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 650.134 persone contava 261.690 battezzati, corrispondenti al 40,3% del totale."}
{"id": "502795", "revid": "110157", "url": "https://it.wikipedia.org/wiki?curid=502795", "title": "Diocesi di S\u00e3o Gabriel da Cachoeira", "text": "La diocesi di S\u00e3o Gabriel da Cachoeira (in latino: \"Dioecesis Cacho\u00ebirensis\") \u00e8 una sede della Chiesa cattolica in Brasile suffraganea dell'arcidiocesi di Manaus appartenente alla regione ecclesiastica Norte 1. Nel 2017 contava 98.540 battezzati su 100.360 abitanti. \u00c8 retta dal vescovo Edson Taschetto Damian.\nTerritorio.\nLa diocesi comprende parte dello stato brasiliano di Amazonas nella microregione di Rio Negro, al confine con Venezuela e Colombia.\nSede vescovile \u00e8 la citt\u00e0 di S\u00e3o Gabriel da Cachoeira, dove si trova la cattedrale di San Gabriele.\nIl territorio si estende su 294.598\u00a0km\u00b2 ed \u00e8 suddiviso in 10 parrocchie.\nStoria.\nLa prefettura apostolica di Rio Negro fu eretta il 19 ottobre 1910 ricavandone il territorio dalla diocesi di Amazonas (oggi arcidiocesi di Manaus), e nel 1914 fu affidata alle cure dei missionari salesiani.\nIl 1\u00ba maggio 1925 in forza della bolla \"Christianae religionis\" di papa Pio XI la prefettura apostolica fu elevata a prelatura territoriale; originariamente suffraganea dell'arcidiocesi di Bel\u00e9m do Par\u00e1, il 16 febbraio 1952 entr\u00f2 a far parte della provincia ecclesiastica dell'arcidiocesi di Manaus.\nIl 14 novembre 1980 la prelatura territoriale \u00e8 stata elevata a diocesi e il 21 ottobre 1981, per conformare il nome della diocesi a quello della citt\u00e0 episcopale, ha assunto il nome attuale con il decreto \"Apostolicis sub plumbo litteris\" della Congregazione per i vescovi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 100.360 persone contava 98.540 battezzati, corrispondenti al 98,2% del totale."}
{"id": "502796", "revid": "110157", "url": "https://it.wikipedia.org/wiki?curid=502796", "title": "Diocesi di Saginaw", "text": "La diocesi di Saginaw (in latino: \"Dioecesis Saginavensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Detroit appartenente alla regione ecclesiastica VI (OH, MI). Nel 2017 contava 153.260 battezzati su 804.885 abitanti. \u00c8 retta dal vescovo Robert Dwayne Gruss.\nTerritorio.\nLa diocesi comprende 11 contee nella parte centro-orientale dello stato americano del Michigan: \nArenac, Bay, Clare, Gladwin, Gratiot, Huron, Isabella, Midland, Saginaw, Sanilac e Tuscola\nSede vescovile \u00e8 la citt\u00e0 di Saginaw, dove si trova la cattedrale di Maria Assunta (\"Cathedral of Mary of the Assumption\").\nIl territorio si estende su 18.006\u00a0km\u00b2 ed \u00e8 suddiviso in 56 parrocchie.\nStoria.\nLa diocesi \u00e8 stata eretta 26 febbraio 1938 con la bolla \"Ad animarum bonum\" di papa Pio XI, ricavandone il territorio dall'arcidiocesi di Detroit e dalla diocesi di Grand Rapids.\nIl 19 dicembre 1970 ha ceduto una porzione del suo territorio a vantaggio dell'erezione della diocesi di Gaylord; contestualmente il proprio territorio \u00e8 stato integrato con le contee di Clare e di Isabella, gi\u00e0 appartenute alla diocesi di Grand Rapids.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 804.885 persone contava 153.260 battezzati, corrispondenti al 19,0% del totale."}
{"id": "502797", "revid": "92723", "url": "https://it.wikipedia.org/wiki?curid=502797", "title": "Diocesi di S\u00e3o Jo\u00e3o da Boa Vista", "text": "La diocesi di S\u00e3o Jo\u00e3o da Boa Vista (in latino: \"Dioecesis Sancti Ioannis in Brasilia\") \u00e8 una sede della Chiesa cattolica in Brasile suffraganea dell'arcidiocesi di Ribeir\u00e3o Preto appartenente alla regione ecclesiastica Sul 1. Nel 2020 contava 465.735 battezzati su 620.980 abitanti.\nTerritorio.\nLa diocesi comprende 18 comuni nella parte nord-orientale dello Stato brasiliano di San Paolo: S\u00e3o Jo\u00e3o da Boa Vista, Agua\u00ed, \u00c1guas da Prata, Caconde, Casa Branca, Divinol\u00e2ndia, Esp\u00edrito Santo do Pinhal, Estiva Gerbi, Itobi, Mococa, Mogi Gua\u00e7u, Santa Cruz das Palmeiras, Santo Ant\u00f4nio do Jardim, S\u00e3o Jos\u00e9 do Rio Pardo, S\u00e3o Sebasti\u00e3o da Grama, Tamba\u00fa, Tapiratiba e Vargem Grande do Sul.\nSede vescovile \u00e8 la citt\u00e0 di S\u00e3o Jo\u00e3o da Boa Vista, dove si trova la cattedrale di San Giovanni Battista. A Caconde sorge la basilica minore dell'Assunzione di Maria Vergine del Buon Successo (\"Nossa Senhora da Concei\u00e7\u00e3o do Bom Sucesso\").\nIl territorio si estende su una superficie di 7.089\u00a0km\u00b2 ed \u00e8 suddiviso in 79 parrocchie, raggruppate in 4 foranie: S\u00e3o Jo\u00e3o, S\u00e3o Jos\u00e9, Imaculada Concei\u00e7\u00e3o e Nossa Senhora das Dores.\nStoria.\nLa diocesi \u00e8 stata eretta il 16 gennaio 1960 con la bolla \"In similitudinem Christi\" di papa Giovanni XXIII, ricavandone il territorio dall'arcidiocesi di Ribeir\u00e3o Preto.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 620.980 persone contava 465.735 battezzati, corrispondenti al 75,0% del totale."}
{"id": "502799", "revid": "110157", "url": "https://it.wikipedia.org/wiki?curid=502799", "title": "Diocesi di S\u00e3o Jos\u00e9 dos Campos", "text": "La diocesi di S\u00e3o Jos\u00e9 dos Campos (in latino: \"Dioecesis Sancti Iosephi in Brasilia\") \u00e8 una sede della Chiesa cattolica in Brasile suffraganea dell'arcidiocesi di Aparecida appartenente alla regione ecclesiastica Sul 1. Nel 2017 contava 720.170 battezzati su 970.879 abitanti. \u00c8 retta dal vescovo Jos\u00e9 Valmor C\u00e9sar Teixeira, S.D.B.\nTerritorio.\nLa diocesi comprende 6 comuni nella parte orientale dello stato brasiliano di San Paolo: S\u00e3o Jos\u00e9 dos Campos, Igarat\u00e1, Jacare\u00ed, Monteiro Lobato, Paraibuna e Santa Branca.\nSede vescovile \u00e8 la citt\u00e0 di S\u00e3o Jos\u00e9 dos Campos, dove si trova la cattedrale dedicata a San Disma, il buon ladrone del Vangelo.\nIl territorio si estende su una superficie 3.271\u00a0km\u00b2 ed \u00e8 suddiviso in 44 parrocchie, raggruppate in 8 regioni pastorali: S\u00e3o Jos\u00e9, Sant'Ana, S\u00e3o Judas Tadeu, Santo Ant\u00f4nio, Nossa Senhora de Lourdes, Nossa Senhora da Sant\u00edssima Trindade, Imaculada Concei\u00e7\u00e3o, S\u00e3o Paulo Ap\u00f3stolo.\nStoria.\nLa diocesi \u00e8 stata eretta il 30 gennaio 1981 con la bolla \"Qui in Beati Petri\" di papa Giovanni Paolo II, ricavandone il territorio dalle diocesi di Mogi das Cruzes e di Taubat\u00e9.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 970.879 persone contava 720.170 battezzati, corrispondenti al 74,2% del totale."}
{"id": "502800", "revid": "110157", "url": "https://it.wikipedia.org/wiki?curid=502800", "title": "Diocesi di S\u00e3o Jo\u00e3o del Rei", "text": "La diocesi di S\u00e3o Jo\u00e3o del Rei (in latino: \"Dioecesis Sancti Ioannis a Rege\") \u00e8 una sede della Chiesa cattolica in Brasile suffraganea dell'arcidiocesi di Juiz de Fora appartenente alla regione ecclesiastica Leste 2. Nel 2017 contava 510.370 battezzati su 599.940 abitanti. \u00c8 retta dal vescovo Jos\u00e9 Eudes Campos do Nascimento.\nTerritorio.\nLa diocesi comprende 25 comuni nella parte meridionale dello stato brasiliano di Minas Gerais: S\u00e3o Jo\u00e3o del-Rei, Andrel\u00e2ndia, Barroso, Carrancas, Concei\u00e7\u00e3o da Barra de Minas, Coronel Xavier Chaves, Dores de Campos, Ibituruna, Ijaci, Inga\u00ed, Itumirim, Itutinga, Lagoa Dourada, Lavras, Lumin\u00e1rias, Madre de Deus de Minas, Minduri, Nazareno, Piedade do Rio Grande, Prados, Resende Costa, Rit\u00e1polis, Santa Cruz de Minas, S\u00e3o Vicente de Minas e Tiradentes.\nSede vescovile \u00e8 la citt\u00e0 di S\u00e3o Jo\u00e3o del-Rei, dove si trova la cattedrale di Nostra Signora del Pilar.\nIl territorio si estende su una superficie di 9.503\u00a0km\u00b2 ed \u00e8 suddiviso in 40 parrocchie, raggruppate in 6 foranie: Nossa Senhora do Porto da Eterna Salva\u00e7\u00e3o, Sant'Ana, Nossa Senhora da Concei\u00e7\u00e3o, Nossa Senhora do Pilar, Nossa Senhora de Nazar\u00e9, Senhor Bom Jesus do Matosinhos.\nStoria.\nLa diocesi \u00e8 stata eretta il 21 maggio 1960 con la bolla \"Quandoquidem novae\" di papa Giovanni XXIII, ricavandone il territorio dalle diocesi di Juiz de Fora (oggi arcidiocesi) e Campanha e dall'arcidiocesi di Mariana, di cui originariamente era suffraganea.\nIl 14 aprile 1962 \u00e8 entrata a far parte della provincia ecclesiastica dell'arcidiocesi di Juiz de Fora.\nIl 28 ottobre 1964, con la lettera apostolica \"Conditam paucis\", papa Paolo VI ha proclamato San Giovanni Battista e la Beata Maria Vergine del Pilar patroni principali della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 599.940 persone contava 510.370 battezzati, corrispondenti all'85,1% del totale."}
{"id": "502801", "revid": "92723", "url": "https://it.wikipedia.org/wiki?curid=502801", "title": "Diocesi di Sakania-Kipushi", "text": "La diocesi di Sakania-Kipushi (in latino: \"Dioecesis Sakaniensis-Kipushiensis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Lubumbashi. Nel 2020 contava 334.000 battezzati su 736.000 abitanti. \u00c8 retta dal vescovo Gaston Kashala Ruwezi, S.D.B.\nTerritorio.\nLa diocesi comprende i territori di Sakania e Kipushi nella provincia dell'Alto Katanga, nella Repubblica Democratica del Congo.\nSede vescovile \u00e8 la citt\u00e0 di Sakania, dove si trova la cattedrale del Sacro Cuore.\nIl territorio \u00e8 suddiviso in 18 parrocchie.\nStoria.\nLa prefettura apostolica di Lwapula superiore fu eretta il 12 maggio 1925 con il breve \"Supremi apostolatus\" di papa Pio XI, ricavandone il territorio dalla prefettura apostolica del Katanga (oggi arcidiocesi di Lubumbashi).\nIl 14 novembre 1939 per effetto della bolla \"Si sedulo Evangelii\" di papa Pio XII la prefettura apostolica fu elevata a vicariato apostolico e assunse il nome di vicariato apostolico di Sakania.\nIl 10 novembre 1959 il vicariato apostolico \u00e8 stato elevato a diocesi con la bolla \"Cum parvulum\" di papa Giovanni XXIII.\nIl 5 marzo 1977 ha cambiato nome in favore di diocesi di Sakania-Kipushi in virt\u00f9 del decreto \"Excellentissimus\" della Congregazione per l'evangelizzazione dei popoli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 736.000 persone contava 334.000 battezzati, corrispondenti al 45,4% del totale."}
{"id": "502802", "revid": "110157", "url": "https://it.wikipedia.org/wiki?curid=502802", "title": "Arcidiocesi di Salta", "text": "Larcidiocesi di Salta (in latino: \"Archidioecesis Saltensis\") \u00e8 una sede metropolitana della Chiesa cattolica in Argentina. Nel 2017 contava 886.700 battezzati su 986.800 abitanti. \u00c8 retta dall'arcivescovo Mario Antonio Cargnello.\nTerritorio.\nL'arcidiocesi comprende parte del dipartimento di Susques della provincia di Jujuy e quindici dipartimenti della provincia di Salta: Anta, Met\u00e1n, Rosario de la Frontera, La Candelaria, Guachipas, La Vi\u00f1a, Chicoana, General G\u00fcemes, Capital, La Caldera, Rosario de Lerma, Cachi, La Poma, Los Andes e Cerrillos.\nSede arcivescovile \u00e8 la citt\u00e0 di Salta, dove si trova la cattedrale di Nostro Signore e della Vergine del Miracolo. Nella stessa citt\u00e0 sorge anche la basilica minore di San Francesco.\nIl territorio si estende su 92.860\u00a0km\u00b2 ed \u00e8 suddiviso in 68 parrocchie.\nProvincia ecclesiastica.\nLa provincia ecclesiastica di Salta, istituita nel 1934, comprende cinque suffraganee:\nStoria.\nLa diocesi di Salta fu eretta il 28 marzo 1806 con la bolla \"Regalium Principum\" di papa Pio VII, ricavandone parte del territorio dalla diocesi di La Plata o Charcas (oggi arcidiocesi di Sucre) e parte dalla diocesi di Tucum\u00e1n (oggi arcidiocesi di C\u00f3rdoba).\nNel 1812 il primo vescovo Nicol\u00e1s Videla del Pino, accusato di parteggiare per la Corona spagnola, fu obbligato dal generale Manuel Belgrano ad abbandonare la citt\u00e0. Per quasi cinquant'anni Salta non ebbe pi\u00f9 un suo vescovo e fu retta da un vicario apostolico e altri vicari capitolari; Jos\u00e9 Eusebio Colombres, eletto vescovo nel 1858, mor\u00ec prima di essere consacrato. \nOriginariamente suffraganea dell'arcidiocesi di La Plata o Charcas (oggi arcidiocesi di Sucre in Bolivia), il 5 marzo 1865 entr\u00f2 a far parte della provincia ecclesiastica dell'arcidiocesi di Buenos Aires.\nIl 15 febbraio 1897 cedette una porzione del suo territorio a vantaggio dell'erezione della diocesi di Tucum\u00e1n (oggi arcidiocesi).\nIl 22 maggio 1920 acquis\u00ec dalla diocesi di Catamarca il territorio del dipartimento di Los Andes; il 2 luglio 1944 cedette alla diocesi di Catamarca il dipartimento di Antofagasta de la Sierra.\nIl 20 aprile 1934 per effetto della bolla \"Nobilis Argentinae nationis\" di papa Pio XI ha ceduto un'ulteriore porzione di territorio a vantaggio dell'erezione della diocesi di Jujuy e contestualmente \u00e8 stata elevata al rango di arcidiocesi metropolitana.\nIl 10 aprile 1961 e l'8 settembre 1969 ha ceduto ancora porzioni di territorio a vantaggio dell'erezione rispettivamente della diocesi di Or\u00e1n e della prelatura territoriale di Cafayate.\nIl 21 gennaio 1972 si \u00e8 ampliata, incorporando la parte del dipartimento di Susques a sud del Tropico del Capricorno dalla prelatura territoriale di Humahuaca.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 986.800 persone contava 886.700 battezzati, corrispondenti all'89,9% del totale."}
{"id": "502803", "revid": "1649409", "url": "https://it.wikipedia.org/wiki?curid=502803", "title": "Diocesi di Sale", "text": "La diocesi di Sale (in latino: \"Dioecesis Saliensis\") \u00e8 una sede della Chiesa cattolica in Australia suffraganea dell'arcidiocesi di Melbourne. Nel 2017 contava 127.100 battezzati su 510.000 abitanti. \u00c8 retta dal vescovo Gregory Charles Bennet.\nTerritorio.\nLa diocesi comprende la parte orientale dello stato australiano di Victoria, a partire dai sobborghi orientali di Melbourne, fino al confine con il Nuovo Galles del Sud, includendo per intero la regione di Gippsland.\nSede vescovile \u00e8 la citt\u00e0 di Sale, dove si trova la cattedrale di Santa Maria.\nIl territorio si estende su 44.441\u00a0km\u00b2 ed \u00e8 suddiviso in 27 parrocchie.\nStoria.\nLa diocesi fu eretta il 10 maggio 1887 con il breve \"Ex debito pastoralis\" di papa Leone XIII, ricavandone il territorio dall'arcidiocesi di Melbourne.\nIl 7 ottobre 1970, con la lettera apostolica \"Quam efficienter\", papa Paolo VI ha proclamato la Beata Maria Vergine, venerata con il titolo del Perpetuo Soccorso, patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 510.000 persone contava 127.100 battezzati, corrispondenti al 24,9% del totale."}
{"id": "502804", "revid": "110157", "url": "https://it.wikipedia.org/wiki?curid=502804", "title": "Diocesi di Salford", "text": "La diocesi di Salford (in latino: \"Dioecesis Salfordensis\") \u00e8 una sede della Chiesa cattolica in Inghilterra suffraganea dell'arcidiocesi di Liverpool. Nel 2017 contava 294.000 battezzati su 2.800.000 abitanti. \u00c8 retta dal vescovo John Stanley Kenneth Arnold.\nTerritorio.\nLa diocesi comprende la maggior parte della Greater Manchester e la parte meridionale della contea di Lancashire. Questo territorio corrisponde a quello delle antiche centene di Salford e di Blackburn.\nSede vescovile \u00e8 la citt\u00e0 di Salford, dove si trova la cattedrale di San Giovanni Evangelista.\nIl territorio \u00e8 suddiviso in 145 parrocchie.\nStoria.\nLa diocesi \u00e8 stata eretta il 29 settembre 1850 con il breve \"Universalis Ecclesiae\" di papa Pio IX, ricavandone il territorio dal vicariato apostolico del distretto del Lancashire (oggi arcidiocesi di Liverpool). Originariamente era suffraganea dell'arcidiocesi di Westminster.\nIl 27 giugno 1851 cedette una porzione del suo territorio, corrispondente alla \"Hundred of Leyland\", alla diocesi di Liverpool.\nNel XIX secolo la diocesi consisteva per lo pi\u00f9 di immigrati irlandesi verso il distretto industriale di Manchester. L'immigrazione segn\u00f2 una rapida crescita della diocesi, con la fondazione di decine di nuove parrocchie e l'istituzione per le scuole cattoliche per l'istruzione del popolo.\nIl vescovo Herbert Vaughan fond\u00f2 un seminario pastorale, nel quale per un anno si insegnava ai sacerdoti stranieri destinati alla missione inglese ad adattarsi all'Inghilterra. Lo stesso vescovo fond\u00f2 un orfanotrofio, un circolo culturale cattolico e circa quaranta nuove missioni o parrocchie. L'impegno della diocesi verso le scuole cattoliche caratterizz\u00f2 anche tutto il XX secolo.\nIl 28 ottobre 1911 \u00e8 entrata a far parte della provincia ecclesiastica dell'arcidiocesi di Liverpool.\nDagli anni 1970 la diocesi ha vissuto un periodo di crisi, marcato dalla riduzione del numero dei sacerdoti e dei praticanti. Molte parrocchie sono state unite fra loro e alcune sono state soppresse.\nNel 1982 papa Giovanni Paolo II visit\u00f2 la diocesi, celebrando la Messa a Heaton Park.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 2.800.000 persone contava 294.000 battezzati, corrispondenti al 10,5% del totale."}
{"id": "502805", "revid": "110157", "url": "https://it.wikipedia.org/wiki?curid=502805", "title": "Diocesi di Salina", "text": "La diocesi di Salina (in latino: \"Dioecesis Salinensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Kansas City appartenente alla regione ecclesiastica IX (IA, KS, MO, NE). Nel 2017 contava 44.369 battezzati su 337.072 abitanti. \u00c8 retta dal vescovo Gerald Lee Vincke.\nTerritorio.\nLa diocesi comprende 30 contee del Kansas, negli Stati Uniti d'America: Cheyenne, Clay, Cloud, Decatur, Dickinson, Ellis, Geary, Gove, Graham, Jewell, Lincoln, Logan, Mitchell, Norton, Osborne, Ottawa, Phillips, Rawlins, Republic, Riley, Rooks, Russell, Saline, Sheridan, Sherman, Smith, Thomas, Trego, Wallace e Washington.\nSede vescovile \u00e8 la citt\u00e0 di Salina, dove si trova la cattedrale del Sacro Cuore di Ges\u00f9. A Concordia si trova l'ex cattedrale di Nostra Signora del Perpetuo Soccorso. A Victoria sorge la basilica minore di San Fedele.\nIl territorio si estende su 69.087\u00a0km\u00b2 ed \u00e8 suddiviso in 86 parrocchie.\nStoria.\nLa diocesi di Concordia fu eretta il 2 agosto 1887 con il breve \"Quum ex apostolico munere\" di papa Leone XIII, ricavandone il territorio dalla diocesi di Leavenworth (oggi arcidiocesi di Kansas City).\nIl 1\u00ba luglio 1897 si ampli\u00f2 incorporando cinque contee che appartenevano alla diocesi di Leavensworth.\nIl 23 dicembre 1944 ha assunto il nome attuale in seguito al trasferimento della sede vescovile da Concordia a Salina.\nLa diocesi \u00e8 stata suffraganea dell'arcidiocesi di Saint Louis fino al 1952, quando \u00e8 entrata a far parte della provincia ecclesiastica di Kansas City.\nIl 29 dicembre 1962, in forza della lettera apostolica \"Firmissima Christianis\", papa Giovanni XXIII ha proclamato la Beata Maria Vergine del Perpetuo Soccorso (\"Beata Maria Virgo a Perpetuo Succursu\") patrona principale della diocesi, e San Francesco d'Assisi patrono secondario.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 337.072 persone contava 44.369 battezzati, corrispondenti al 13,2% del totale."}
{"id": "502807", "revid": "1649409", "url": "https://it.wikipedia.org/wiki?curid=502807", "title": "Diocesi di Saltillo", "text": "La diocesi di Saltillo (in latino: \"Dioecesis Saltillensis\") \u00e8 una sede della Chiesa cattolica in Messico suffraganea dell'arcidiocesi di Monterrey appartenente alla regione ecclesiastica Noreste. Nel 2020 contava 1.358.600 battezzati su 1.437.122 abitanti. \u00c8 retta dal vescovo Hilario Gonz\u00e1lez Garc\u00eda.\nTerritorio.\nLa diocesi comprende 18 comuni nella parte centro-meridionale dello stato messicano di Coahuila: Sierra Mojada, Ocampo (in parte), San Buenaventura, General Escobedo, Candela, Abasolo, Monclova, Frontera, Nadadores, Lamadrid, Sacramento, Cuatroci\u00e9negas, Casta\u00f1os, Parras, General Cepeda, Ramos Arizpe, Saltillo, Arteaga.\nSede vescovile \u00e8 la citt\u00e0 di Saltillo, dove si trova la cattedrale di San Giacomo.\nIl territorio si estende su una superficie di 15.884\u00a0km\u00b2 ed \u00e8 suddiviso in 65 parrocchie, raggruppate in 7 vicariati.\nStoria.\nLa diocesi \u00e8 stata eretta il 23 giugno 1891 con la bolla \"Illud in primis\" di papa Leone XIII, ricavandone il territorio dalla diocesi di Linares o Nuevo Le\u00f3n, che fu contestualmente elevata al rango di arcidiocesi e oggi ha il nome di arcidiocesi di Monterrey, e dalla diocesi di Durango, anch'essa elevata ad arcidiocesi.\nIl 19 giugno 1957 e l'8 gennaio 2003 ha ceduto porzioni del suo territorio a vantaggio dell'erezione rispettivamente delle diocesi di Torre\u00f3n e di Piedras Negras.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.437.122 persone contava 1.358.600 battezzati, corrispondenti al 94,5% del totale."}
{"id": "502808", "revid": "110157", "url": "https://it.wikipedia.org/wiki?curid=502808", "title": "Diocesi di Salto", "text": "La diocesi di Salto (in latino: \"Dioecesis Saltensis in Uruguay\") \u00e8 una sede della Chiesa cattolica in Uruguay suffraganea dell'arcidiocesi di Montevideo. Nel 2017 contava 295.100 battezzati su 366.145 abitanti. \u00c8 retta dal vescovo Arturo Eduardo Fajardo Bustamante.\nTerritorio.\nLa diocesi comprende i dipartimenti di Artigas, Salto, Paysand\u00fa e R\u00edo Negro.\nSede vescovile \u00e8 la citt\u00e0 di Salto, dove si trova la cattedrale di San Giovanni Battista.\nIl territorio si estende su 49.419\u00a0km\u00b2 ed \u00e8 suddiviso in 16 parrocchie.\nStoria.\nLa diocesi \u00e8 stata eretta il 14 aprile 1897, ricavandone il territorio dalla diocesi di Montevideo, che contestualmente \u00e8 stata elevata al rango di arcidiocesi metropolitana.\nIl 15 novembre 1955 e il 17 dicembre 1960 ha ceduto porzioni del suo territorio a vantaggio dell'erezione rispettivamente delle diocesi di San Jos\u00e9 de Mayo e di Mercedes.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 366.145 persone contava 295.100 battezzati, corrispondenti all'80,6% del totale."}
{"id": "502809", "revid": "322321", "url": "https://it.wikipedia.org/wiki?curid=502809", "title": "Diocesi di Salamanca", "text": "La diocesi di Salamanca (in latino: \"Dioecesis Salmantina\") \u00e8 una sede della Chiesa cattolica in Spagna suffraganea dell'arcidiocesi di Valladolid. Nel 2020 contava 255.525 battezzati su 277.943 abitanti. \u00c8 retta dal vescovo Jos\u00e9 Luis Retana Gozalo.\nTerritorio.\nLa diocesi comprende la parte orientale della provincia di Salamanca, una delle 9 province della comunit\u00e0 autonoma di Castiglia e Le\u00f3n, nella Spagna centro-occidentale. La provincia di Salamanca comprende anche la diocesi di Ciudad Rodrigo, come pure alcune parrocchie che appartengono alla diocesi di Plasencia.\nSede vescovile \u00e8 la citt\u00e0 di Salamanca, dove si trovano la cattedrale nuova di Santa Maria dell'Assedio e la cattedrale vecchia, oggi ex cattedrale. Ad Alba de Tormes si trova la basilica di Santa Teresa.\nIl territorio si estende su 7.876\u00a0km\u00b2 ed \u00e8 suddiviso in 411 parrocchie, a loro volta raggruppate in 13 arcipresbiterati (\"archiprestazgos\"), di cui 5 urbani ed 8 rurali.\nStoria.\nLa prima notizia certa dell'erezione della diocesi risale al 589, anno in cui il vescovo Eleuterio partecip\u00f2 al III Concilio di Toledo. La tradizione tramanda i nomi di alcuni vescovi precedenti ad Eleuterio, quindi \u00e8 possibile che la diocesi sia pi\u00f9 antica. Nel 666 la partecipazione ad un sinodo provinciale dimostra che la sede di Salamanca era suffraganea dell'arcidiocesi di M\u00e9rida.\nL'invasione araba fra i secoli VIII e XI forse si ebbe un'interruzione della successione vescovile. I nomi tramandati dei vescovi non consentono comunque di ricostruire con continuit\u00e0 la storia della diocesi.\nIl primo documento certo del ristabilimento della sede \u00e8 del 22 giugno 1102, in cui \u00e8 nominato il vescovo Jer\u00f3nimo.\nNel 1120 entr\u00f2 a far parte della provincia ecclesiastica dell'arcidiocesi di Santiago di Compostela, come sar\u00e0 sancito da una bolla di papa Callisto II del 24 febbraio 1124.\nIl 31 ottobre 1778 fu istituito il seminario diocesano, in cui nel decennio successivo confluirono altri collegi preesistenti.\nIl 4 luglio 1857 \u00e8 diventata suffraganea dell'arcidiocesi di Valladolid.\nDal 15 novembre 2021 \u00e8 unita \"in persona episcopi\" alla diocesi di Ciudad Rodrigo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 277.943 persone contava 255.525 battezzati, corrispondenti al 91,9% del totale."}
{"id": "502810", "revid": "110157", "url": "https://it.wikipedia.org/wiki?curid=502810", "title": "Diocesi di Salt Lake City", "text": "La diocesi di Salt Lake City (in latino: \"Dioecesis Civitatis Lacus Salsi\") \u00e8 una sede della Chiesa cattolica negli Stati Uniti d'America suffraganea dell'arcidiocesi di San Francisco appartenente alla regione ecclesiastica XIII (AZ, CO, NM, UT, WY). Nel 2017 contava 305.122 battezzati su 3.051.217 abitanti. \u00c8 retta dal vescovo Oscar Azarcon Solis.\nTerritorio.\nLa diocesi comprende l'intero stato dello Utah, negli Stati Uniti.\nSede vescovile \u00e8 la citt\u00e0 di Salt Lake City, dove si trova la cattedrale di Santa Maria Maddalena (\"Mary Magdalen's Cathedral\").\nIl territorio si estende su 219.887\u00a0km\u00b2 ed \u00e8 suddiviso in 48 parrocchie.\nStoria.\nUn primo vicariato apostolico del Colorado e dello Utah fu eretto il 3 marzo 1868 con il breve \"Summi apostolatus\" di papa Pio IX, ricavandone il territorio dalla diocesi di Santa Fe (oggi arcidiocesi).\nCon un decreto pontificio del 23 febbraio 1871, i territori dello Utah furono dati in amministrazione agli arcivescovi di San Francisco.\nIl vicariato apostolico dello Utah e del Nevada orientale fu eretto il 23 novembre 1886, ricavandone il territorio dall'arcidiocesi di San Francisco e dalla diocesi di Sacramento.\nIl 27 gennaio 1891 il vicariato apostolico fu elevato a diocesi e assunse il nome di diocesi di Salt Lake, in forza del breve \"Catholicae Ecclesiae\" di papa Leone XIII.\nNel 1899 fu fondato il giornale diocesano \"The Intermountain Catholic\". A cavallo dei secoli XIX e XX fiorirono alcune istituzioni a servizio della comunit\u00e0: l'\"Holy Cross Hospital\", l\"All Hallows College\", il \"Kearns-St. Ann's Orphanage\" e il \"Judge Mercy Home and Hospital\".\nIl 27 marzo 1931 cedette una porzione del suo territorio a vantaggio dell'erezione della diocesi di Reno.\nIl 31 marzo 1951 ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 3.051.217 persone contava 305.122 battezzati, corrispondenti al 10,0% del totale."}
{"id": "502811", "revid": "394", "url": "https://it.wikipedia.org/wiki?curid=502811", "title": "Diocesi di Saluzzo", "text": "La diocesi di Saluzzo (in latino: \"Dioecesis Salutiarum\") \u00e8 una sede della Chiesa cattolica in Italia suffraganea dell'arcidiocesi di Torino appartenente alla regione ecclesiastica Piemonte. Nel 2020 contava 90.300 battezzati su 97.680 abitanti. \u00c8 retta dal vescovo Cristiano Bodo.\nTerritorio.\nLa diocesi comprende la parte settentrionale della provincia di Cuneo, e Famolasco, frazione di Bibiana nella Citt\u00e0 metropolitana di Torino. Confina a nord con la diocesi di Pinerolo e con l'arcidiocesi di Torino, con la quale confina anche ad est; a sud confina con la diocesi di Fossano e la diocesi di Cuneo; infine ad ovest con la diocesi di Digne e la diocesi di Gap, entrambe in territorio francese.\nSede vescovile \u00e8 la citt\u00e0 di Saluzzo, dove si trova la cattedrale di Maria Vergine Assunta.\nIl territorio si estende su 1.815 km\u00b2 ed \u00e8 suddiviso in 104 parrocchie raggruppate in 6 vicarie:\nIstituti religiosi.\nNel 2018 la diocesi ospita le seguenti comunit\u00e0 religiose:\nStoria.\nLa diocesi fu eretta, su istanza della marchesa reggente di Saluzzo, Margherita di Foix, il 29 ottobre 1511 con la bolla \"Pro excellenti\" di papa Giulio II, ricavandone il territorio dalla diocesi di Torino per 55 parrocchie, dalla diocesi di Alba per 10 parrocchie e dalla diocesi di Asti per 4 parrocchie. Tuttavia i confini della diocesi e quelli del marchesato probabilmente non coincidevano. La diocesi era immediatamente soggetta alla Santa Sede.\nGiovanni Antonio Della Rovere, cugino di Giovanni Francesco della Rovere, vescovo di Torino, fu nominato primo vescovo della nuova diocesi; non ricevette mai la consacrazione episcopale, poich\u00e9 aveva solo 22 anni, e dopo qualche mese rinunci\u00f2 alla sede di Saluzzo a favore del fratello Sisto, di quattro anni pi\u00f9 giovane di lui. Anche Sisto non fu mai consacrato vescovo e non raggiunse mai la sua sede, continuando a risiedere a Roma e facendosi rappresentare dal vicario Antonio Vacca, vescovo titolare di Nicomedia. Il primo vescovo che risedette a Saluzzo fu Giuliano Tornabuoni, che fece il suo solenne ingresso in diocesi il 13 luglio 1516; a lui si deve il primo sinodo diocesano, celebrato nel mese di agosto dello stesso anno, dove fu confermata e rafforzata la venerazione verso i santi patroni Chiaffredo e Costanzo.\nIl seminario diocesano fu istituito il 30 ottobre 1629. Nello stesso periodo il vescovo Marenco affront\u00f2 il problema dei valdesi, diffusi nelle alte vallate, con l'aiuto dei padri cappuccini. Nel 1633 trascorse parecchie settimane a Paesana nel tentativo di far ravvedere gli eretici. Il suo impegno ebbe buon esito, tanto che nel gennaio 1634 una solenne processione celebrava la ritrovata unit\u00e0 religiosa.\nAlla fine del XVII secolo il vescovo Lepori si distinse per la sua severit\u00e0. In primo luogo volle ristabilire la disciplina nelle celebrazioni liturgiche parrocchiali e riaffermare la disciplina del clero. Richiese alla Sacra Congregazione dei Riti un decreto contro il culto di Giovanni Giovenale Ancina, che era gi\u00e0 diffuso fra il popolo. Rigorosissimi e apertamente discriminatori i suoi decreti contro gli ebrei del 1673: si vietava ai cristiani ogni familiarit\u00e0 con gli ebrei, al punto di dover evitare persino i medici ebrei; inoltre agli ebrei era imposto di portare sugli abiti un contrassegno ed erano esclusi dalle cariche politiche.\nDopo il 1686, quando fu revocato l'Editto di Nantes, gli ugonotti francesi trovarono rifugio nelle alte valli della diocesi e Vittorio Amedeo II, per ragioni soprattutto diplomatiche, li imprigion\u00f2 nelle carceri di Saluzzo.\nDurante il Settecento, si distinse il vescovo Giuseppe Filippo Porporato, che govern\u00f2 la Chiesa saluzzese per 40 anni, dal 1741 al 1781; nel suo lungo episcopato combatt\u00e9 le resistenze gallicane dei canonici della cattedrale e il giansenismo, e difese i gesuiti.\nIl 9 dicembre 1798 il re si rifugi\u00f2 in Sardegna e il 15 febbraio 1799 tutto il Piemonte diventava un dipartimento francese. Per Saluzzo cominciava un periodo di storia giacobina e repubblicana. Il palazzo del collegio dei gesuiti divent\u00f2 sede del municipio; il vescovado fu adibito a deposito d'armi e munizioni; pi\u00f9 tardi le stanze furono usate per balli a spese del comune. Chiese e conventi furono adibiti ad uso profano. Napoleone Bonaparte nomin\u00f2 sottoprefetto l'ex canonico Bressy da Marmora. Nel 1802, Bressy soppresse i conventi di San Bernardino, di San Domenico, di San Nicola, di Sant'Agostino, dei Cappuccini, dei monasteri di Santa Chiara, di Santa Maria della Stella (di Rifreddo) e dell'Annunziata.\nIl 1\u00ba giugno 1803, in occasione del riordino delle diocesi piemontesi volute da Bonaparte, la diocesi di Saluzzo entr\u00f2 a far parte della provincia ecclesiastica dell'arcidiocesi di Torino e contestualmente ingrand\u00ec il proprio territorio con l'incorporazione di quello della soppressa diocesi di Pinerolo. La diocesi pinerolese fu ristabilita il 17 luglio 1817 con la bolla \"Beati Petri\" di papa Pio VII; contestualmente la diocesi di Saluzzo acquis\u00ec gli attuali confini.\nNel 1849, dopo la morte del re Carlo Alberto, i vescovi subalpini, in seguito all'usurpazione dei diritti ecclesiastici da parte del governo, deliberarono di riunirsi in un congresso, che, visto l'esilio del metropolita Luigi Fransoni, si svolse nella villa del vescovo di Saluzzo a Villanovetta e fu presieduto dal vescovo Giovanni Antonio Gianotti. Vi si trattarono i problemi della censura ecclesiastica su Bibbie e catechismi, dell'insegnamento religioso e delle scuole cattoliche, dell'anagrafe parrocchiale, della disciplina ecclesiastica e della buona stampa. Lo stesso Gianotti prese parte al concilio Vaticano I, dove fu uno dei pi\u00f9 convinti sostenitori dell'infallibilit\u00e0 papale nel rispetto dell'autorit\u00e0 episcopale.\nNel Novecento la diocesi ha visto i lunghi episcopati di Giovanni Oberti e Egidio Luigi Lanzo, che governarono la diocesi dal 1901 al 1973, in un periodo di profondi cambiamenti sociali e culturali e di sfide pastorali e religiose. Il vescovo Lanzo, durante la seconda guerra mondiale, intervenne direttamente in momenti delicati e difficili per la liberazione di ostaggi e prigionieri, offrendo in contraccambio la sua stessa vita.\nIstituzioni culturali diocesane.\nDal 1\u00ba settembre 2011 l'ex palazzo dei vescovi di Saluzzo, la cui forma attuale risale all'opera di risistemazione di edifici preesistenti operata dal vescovo Carlo Giuseppe Morozzo (1698-1729), ospita il museo diocesano di arte sacra, distribuito in cinque sale del piano nobile.\nLo stesso palazzo accoglie anche la biblioteca diocesana, istituita con decreto vescovile del 18 settembre 2012. La biblioteca accoglie i fondi librari appartenuti al seminario diocesano, ai gesuiti di Saluzzo, che la donarono alla diocesi quando la Compagnia venne soppressa, e ad altri enti e istituzioni diocesane.\nNella nuova curia vescovile, creata negli anni Ottanta del Novecento, ha sede l'archivio storico della diocesi, che \u00e8 costituito dai fondi archivistici della diocesi, del capitolo della cattedrale, della confraternita del Gonfalone, che comprende un importante fondo di pergamene che datano dal 1320 al 1515, e del seminario vescovile.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 97.680 persone contava 90.300 battezzati, corrispondenti al 92,4% del totale."}
{"id": "502813", "revid": "92723", "url": "https://it.wikipedia.org/wiki?curid=502813", "title": "Arcidiocesi di Salisburgo", "text": "Larcidiocesi di Salisburgo (in latino: \"Archidioecesis Salisburgensis\") \u00e8 una sede metropolitana della Chiesa cattolica in Austria. Nel 2020 contava 460.106 battezzati su 746.515 abitanti. \u00c8 retta dall'arcivescovo Franz Lackner, O.F.M.\nL'arcivescovo di Salisburgo gode storicamente del titolo di primate di Germania. Questo titolo, privo di giurisdizione politica, d\u00e0 all'arcivescovo un primato d'onore fra i vescovi dei paesi tedescofoni. Gode inoltre del titolo di legato nato, che gli consente di vestire i panni di cardinale, anche a Roma, pur non essendo stato nominato cardinale. Per questa ragione, nei loro stemmi gli arcivescovi di Salisburgo hanno sempre galero e nappe di rosso.\nTerritorio.\nL'arcidiocesi comprende lo stato federale austriaco di Salisburgo e la parte nordorientale del Tirolo.\nSede arcivescovile \u00e8 la citt\u00e0 di Salisburgo, dove si trova la cattedrale dei Santi Ruperto e Virgilio. A Salisburgo sorgono anche le ex cattedrali dell'arciabbazia di San Pietro e della chiesa di Nostra Signora dei frati francescani. In diocesi si contano tre basiliche minori: la basilica di Mariathal a Kramsach, la basilica dell'Assunzione della Beata Vergine Maria a Mariapfarr e la basilica santuario di Maria Plain a Bergheim.\nIl territorio si estende su 9.715\u00a0km\u00b2 ed \u00e8 suddiviso in 210 parrocchie, raggruppate in 17 decanati: Altenmarkt im Pongau, Bergheim, Brixen im Thale, Hallein, K\u00f6stendorf, Kufstein, Reith im Alpbachtal, Saalfelden am Steinernen Meer, Salisburgo, Sankt Georgen bei Salzburg, Sankt Johann im Pongau, Sankt Johann in Tirol, Stuhlfelden, Tamsweg, Taxenbach, Thalgau e Zell am Ziller.\nProvincia ecclesiastica.\nLa provincia ecclesiastica di Salisburgo comprende le seguenti suffraganee:\nStoria.\nVescovato abbaziale (IV secolo - c. 482).\nAttorno al 450, la \"Vita Sancti Severini\" riporta che a Salisburgo avevano sede due chiese e un monastero. Poco si sa del primo vescovato, e san Massimo \u00e8 l'unico abate-vescovo di cui si conosca il nome. Un discepolo di san Severino, riporta che egli venne martirizzato al ritorno da Noricum. Salisburgo venne distrutta nel 482 circa, sei anni dopo la partenza delle legioni romane dalla regione.\nErezione della diocesi (c. 543/698 - 798).\nSan Ruperto, vescovo di Worms, chiamato apostolo di Baviera e di Carinzia, ritorn\u00f2 nella regione e fond\u00f2 una chiesa a Wallersee, trovando le rovine di Salisburgo. \u00c8 incerto se egli sia giunto nel 543 circa, durante il regno di Teodoro I di Baviera o pi\u00f9 propriamente nel 698 circa quando la Baviera venne conquistata dai Franchi e vi era il duca Teodone II di Baviera\nNonostante i dubbi cronologici, san Ruperto \u00e8 il primo vescovo certo di Salisburgo.\nIn ogni caso la cristianit\u00e0 non si diffuse nella regione sino al VII secolo. Il monastero della cattedrale venne dedicato a san Pietro e la nipote di Ruperto, Erentrude fond\u00f2 un monastero di monache a Nonnberg, tutte di stampo monastico irlandese secondo la regola di San Colombano. San Bonifacio complet\u00f2 l'opera di san Ruperto, introducendo la regola di San Benedetto e rendendo Salisburgo suffraganea di Magonza.\nElevazione ad arcidiocesi (798 - 1060).\nArno si guadagn\u00f2 il rispetto del re dei Franchi Carlo Magno che gli assegn\u00f2 in missione i territori compresi tra il Reno, il Raab e la Drava che erano stati recentemente conquistati dagli Avari. Vennero fondati dei monasteri e lentamente tutta la Carinzia venne cristianizzata. Mentre Arno era a Roma in missione per conto di Carlo Magno, nel 798, papa Leone III lo nomin\u00f2 arcivescovo metropolita della Baviera attribuendogli le diocesi suffraganee di Frisinga, Passavia, Ratisbona e Sabiona. In occasione di una contesa tra l'arcidiocesi di Salisburgo e il patriarcato di Aquileia, Carlo Magno decise di porre la Drava come confine delle due aree.\nL'arcivescovo Adalvino ebbe non pochi problemi quando il re Rastislavo di Moravia tent\u00f2 di sottrarre i suoi territori all'influenza tedesca. Papa Adriano II nomin\u00f2 Metodio, arcivescovo di Pannonia e Moravia, e solo quando re Rastislavo venne fatto prigioniero da Ludovico II che Adalvino pot\u00e9 giustamente protestare per la violazione dei propri diritti. Metodio apparve dinanzi al Sinodo di Salisburgo dove venne condannato all'esilio per due anni e mezzo.\nEpoca delle investiture (1060 - 1213).\nCon Gregorio VII la Chiesa entr\u00f2 in una nuova era. Il primo arcivescovo di questo periodo fu Gebeardo, che durante le controversie per la lotta per le investiture rimase dalla parte del papa. Gebeardo dovette soffrire nove anni di esilio e gli fu permesso di rientrare a Salisburgo solo pochi anni prima della morte, quando venne sepolto nell'abbazia di Admont. Nel 1072 gli arcivescovi di Salisburgo ottennero il diritto di nominare i vescovi loro suffraganei senza conferma da parte del papa. Il suo successore Timo venne imprigionato per cinque anni e mor\u00ec di morte violenta nel 1102. All'abdicazione di Enrico IV, Corrado di Abensberg venne eletto arcivescovo. Corrado visse in esilio sino al concordato tra Chiesa e imperatore del 1122, dedicandosi poi a migliorare la vita religiosa dell'episcopato.\nL'arcivescovo parteggi\u00f2 nuovamente per la Chiesa nel conflitto tra il Papa e l'arcivescovo Eberardo I di Hilpolstein-Biburg, promosso dagli Hohenstaufen, ma il suo successore Corrado II si oppose all'imperatore e mor\u00ec nel 1168 ad Admont, fuggendo. Corrado III di Wittelsbach venne nominato arcivescovo di Salisburgo nel 1177 alla Dieta di Venezia.\nPrincipato arcivescovile (1213 - 1803).\nL'arcivescovo Eberardo II di Truchsess venne creato Principe dell'Impero nel 1213.\nPer molti secoli, l'arcidiocesi di Salisburgo godette di un potere temporale, costituendosi in uno stato indipendente: il Principato arcivescovile di Salisburgo.\nEberardo II cre\u00f2 tre nuove diocesi con l'approvazione del papa: la diocesi di Chiemsee (1216), la diocesi di Seckau (1218) e la diocesi di Lavant (1225). Eberardo venne scomunicato nel 1245 dopo essersi rifiutato di sottoscrivere un documento della Santa Sede che deponeva l'Imperatore, e mor\u00ec l'anno seguente. Durante l'interregno tedesco, Filippo di Carinzia si rifiut\u00f2 di consacrare nuovi sacerdoti e venne deposto da Ulrico di Seckau.\nMatteo assold\u00f2 dei minatori della Sassonia che portarono con loro l'ideologia e gli scritti del protestantesimo di Lutero e fu cos\u00ec che il luteranesimo dilag\u00f2 anche a Salisburgo. L'arcivescovo Wolf Dietrich von Raitenau impose ai protestanti di convertirsi al cattolicesimo o di lasciare il paese. La cattedrale venne ricostruita e non ebbe rivali nelle Alpi in quanto a bellezza e raffinatezza.\nL'arcivescovo Paride Lodron invit\u00f2 i Gesuiti a Salisburgo con l'intento di scacciare i protestanti: 30.000 persone vennero obbligate a lasciare il paese e a trasferirsi nel W\u00fcrttemberg, nell'Hannover e nella Prussia Orientale e molti emigrarono in Georgia negli Stati Uniti d'America. L'ultimo principe-vescovo, Hieronymus von Colloredo, \u00e8 probabilmente pi\u00f9 conosciuto per essere stato il primo datore di lavoro di Mozart. Egli si preoccup\u00f2 di riformare la Chiesa e le scuole, alienandosi per\u00f2 dalla popolazione.\nIl 28 gennaio 1785 l'arcidiocesi cedette una porzione del suo territorio a vantaggio dell'erezione della diocesi di Leoben, che successivamente sar\u00e0 incorporata nella diocesi di Seckau.\nEpoca moderna (dal 1803 a oggi).\nNel 1803 il Principato arcivescovile di Salisburgo venne secolarizzato come Granducato di Salisburgo, affidato formalmente al granduca Ferdinando III d'Asburgo-Lorena del Granducato di Toscana (fratello dell'imperatore Francesco II), che aveva perso temporaneamente il proprio trono. Nel 1805 Salisburgo pass\u00f2 all'Austria, e nel 1809 alla Baviera, che chiuse l'universit\u00e0, soppresse i conventi per i novizi e band\u00ec pellegrinaggi e processioni. Il Congresso di Vienna restitu\u00ec Salisburgo all'Austria nel 1814 e la vita ecclesiastica venne nuovamente normalizzata dall'arcivescovo Augusto Giovanni Giuseppe Gruber.\nNel 1817 in seguito alla soppressione della diocesi di Chiemsee, incorpor\u00f2 una porzione del suo territorio.\nIn seguito al concordato fra Santa Sede e Austria del 1934 gli arcivescovi di Salisburgo persero il diritto di nominare i vescovi delle diocesi suffraganee della loro provincia ecclesiastica.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 746.515 persone contava 460.106 battezzati, corrispondenti al 61,6% del totale."}
{"id": "502814", "revid": "110157", "url": "https://it.wikipedia.org/wiki?curid=502814", "title": "Diocesi di Samoa-Pago Pago", "text": "La diocesi di Samoa-Pago Pago (in latino: \"Dioecesis Samoa-Pagopagensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Samoa-Apia. Nel 2017 contava 12.600 battezzati su 61.000 abitanti. \u00c8 retta dal vescovo Peter Brown, C.SS.R.\nTerritorio.\nLa diocesi comprende le Samoa Americane.\nSede vescovile \u00e8 la citt\u00e0 di Tafuna (isola di Tutuila), dove si trova la cattedrale della Sacra Famiglia. A Fagatogo si trova la concattedrale di San Giuseppe Lavoratore.\nIl territorio \u00e8 suddiviso in 19 parrocchie.\nStoria.\nLa diocesi \u00e8 stata eretta il 10 settembre 1982 con la bolla \"Studiose quidem\" di papa Giovanni Paolo II, in seguito alla divisione della diocesi di Samoa e Tokelau, da cui ha tratto origine anche l'arcidiocesi di Samoa-Apia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 61.000 persone contava 12.600 battezzati, corrispondenti al 20,7% del totale."}
{"id": "502815", "revid": "110157", "url": "https://it.wikipedia.org/wiki?curid=502815", "title": "Diocesi di Santa Ana", "text": "La diocesi di Santa Ana (in latino: \"Dioecesis Sanctae Annae\") \u00e8 una sede della Chiesa cattolica in El Salvador suffraganea dell'arcidiocesi di San Salvador. Nel 2017 contava 1.025.000 battezzati su 1.598.000 abitanti. \u00c8 retta dal vescovo Miguel \u00c1ngel Mor\u00e1n Aquino.\nTerritorio.\nLa diocesi comprende i dipartimenti di Santa Ana e di Ahuachap\u00e1n, in El Salvador.\nSede vescovile \u00e8 la citt\u00e0 di Santa Ana, dove si trova la cattedrale di Nostra Signora.\nIl territorio si estende su 3.263\u00a0km\u00b2 ed \u00e8 suddiviso in 63 parrocchie, raggruppate in 4 vicariati.\nStoria.\nLa diocesi \u00e8 stata eretta l'11 febbraio 1913, ricavandone il territorio dalla diocesi di San Salvador, contestualmente elevata al rango di sede metropolitana.\nL'8 settembre 1950, con la lettera apostolica \"Venerabilis Decessor\", papa Pio XII ha proclamato Sant'Anna, madre della Beata Maria Vergine, patrona della diocesi.\nIl 31 maggio 1986 ha ceduto una porzione del suo territorio a vantaggio dell'erezione della diocesi di Sonsonate.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.598.000 persone contava 1.025.000 battezzati, corrispondenti al 64,1% del totale."}
{"id": "502817", "revid": "110157", "url": "https://it.wikipedia.org/wiki?curid=502817", "title": "Diocesi di Santo Andr\u00e9", "text": "La diocesi di Santo Andr\u00e9 (in latino: \"Dioecesis Sancti Andreae in Brasilia\") \u00e8 una sede della Chiesa cattolica in Brasile suffraganea dell'arcidiocesi di San Paolo appartenente alla regione ecclesiastica Sul 1. Nel 2017 contava 2.470.610 battezzati su 2.736.865 abitanti. \u00c8 retta dal vescovo Pedro Carlos Cipolini.\nTerritorio.\nLa diocesi comprende 7 comuni nella parte sud-orientale dello stato brasiliano di San Paolo: Santo Andr\u00e9, S\u00e3o Bernardo do Campo, S\u00e3o Caetano do Sul, Diadema, Mau\u00e1, Ribeir\u00e3o Pires e Rio Grande da Serra.\nSede vescovile \u00e8 la citt\u00e0 di Santo Andr\u00e9, dove si trova la cattedrale di Nostra Signora del Carmine. A S\u00e3o Bernardo do Campo sorge la basilica minore di Nostra Signora del Buon Viaggio (\"Nossa Senhora da Boa Viagem\").\nIl territorio si estende su una superficie di 825\u00a0km\u00b2 ed \u00e8 suddiviso in 100 parrocchie, suddivise in 10 regioni pastorali.\nStoria.\nLa diocesi \u00e8 stata istituita il 18 luglio 1954 con la bolla \"Archidioecesis Sancti Pauli\" di papa Pio XII, ricavandone il territorio dall'arcidiocesi di San Paolo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 2.736.865 persone contava 2.470.610 battezzati, corrispondenti al 90,3% del totale."}
{"id": "502818", "revid": "110157", "url": "https://it.wikipedia.org/wiki?curid=502818", "title": "Diocesi di San Angelo", "text": "La diocesi di San Angelo (in latino: \"Dioecesis Angeliana\") \u00e8 una sede della Chiesa cattolica negli Stati Uniti d'America suffraganea dell'arcidiocesi di San Antonio appartenente alla regione ecclesiastica X (AR, OK, TX). Nel 2017 contava 85.252 battezzati su 796.935 abitanti. \u00c8 retta dal vescovo Michael James Sis.\nTerritorio.\nLa diocesi comprende 29 contee del Texas centro-occidentale, negli Stati Uniti d'America: Andrews, Brown, Callahan, Coke, Coleman, Concho, Crane, Crockett, Ector, Glasscock, Howard, Irion, Kimble, Martin, McCulloch, Menard, Midland, Mitchell, Nolan, Pecos, Reagan, Runnels, Schleicher, Sterling, Sutton, Taylor, Terrell, Tom Green e Upton.\nSede vescovile \u00e8 la citt\u00e0 di San Angelo, dove si trova la cattedrale del Sacro Cuore (\"Cathedral of the Sacred Heart\").\nIl territorio si estende su 96.951\u00a0km\u00b2 ed \u00e8 suddiviso in 45 parrocchie.\nStoria.\nLa diocesi \u00e8 stata eretta il 16 ottobre 1961 con la bolla \"Qui Dei consilio\" di papa Giovanni XXIII, ricavandone il territorio dalle diocesi di Amarillo, di Austin, di Dallas-Forth Worth (oggi divisa nelle diocesi di Dallas e di Fort Worth) e di El Paso.\nIl 29 settembre 1964, con la lettera apostolica \"Pulchra appellatione\", papa Paolo VI ha proclamato San Michele Arcangelo patrono principale della diocesi, e San Pio X patrono secondario.\nIl 25 marzo 1983 ha ceduto una porzione del suo territorio a vantaggio dell'erezione della diocesi di Lubbock.\nLa diocesi \u00e8 stata citata in giudizio da una vittima di abusi, durati per sei anni, da parte del sacerdote David Espitia, il quale si \u00e8 suicidato nel 2003; la vittima accusava la diocesi e il vescovo Michael David Pfeifer di essere a conoscenza del pericolo costituito da Espitia per i bambini, in quanto le sue attivit\u00e0 sarebbero state riferite dai parrocchiani sin dal 1995, ma di non aver mai fatto nulla per fermarlo. La diocesi e la vittima hanno raggiunto un accordo extra-giudiziario per un ammontare non rivelato nel novembre 2011.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 796.935 persone contava 85.252 battezzati, corrispondenti al 10,7% del totale."}
{"id": "502819", "revid": "1649409", "url": "https://it.wikipedia.org/wiki?curid=502819", "title": "Diocesi di Sandhurst", "text": "La diocesi di Sandhurst (in latino: \"Dioecesis Sandhurstensis\") \u00e8 una sede della Chiesa cattolica in Australia suffraganea dell'arcidiocesi di Melbourne. Nel 2017 contava 98.000 battezzati su 374.100 abitanti. \u00c8 retta dal vescovo Shane Mackinlay.\nTerritorio.\nLa diocesi comprende la parte centro-settentrionale dello stato australiano di Victoria.\nSede vescovile \u00e8 la citt\u00e0 di Bendigo, fino al 1891 chiamata Sandhurst, dove si trova la cattedrale del Sacro Cuore.\nIl territorio \u00e8 suddiviso in 40 parrocchie.\nStoria.\nLa diocesi \u00e8 stata eretta il 30 marzo 1874 con il breve \"Universi Dominici gregis\" di papa Pio IX, ricavandone il territorio dalla diocesi di Melbourne (oggi arcidiocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 374.100 persone contava 98.000 battezzati, corrispondenti al 26,2% del totale."}
{"id": "502821", "revid": "1543377", "url": "https://it.wikipedia.org/wiki?curid=502821", "title": "Sede suburbicaria di Sabina-Poggio Mirteto", "text": "La sede suburbicaria di Sabina-Poggio Mirteto (in latino: \" Sabinensis-Mandelensis\") \u00e8 una sede della Chiesa cattolica in Italia suffraganea della diocesi di Roma appartenente alla regione ecclesiastica Lazio. Nel 2020 contava 180.730 battezzati su 203.000 abitanti. \u00c8 retta dal vescovo Ernesto Mandara, mentre il titolo \u00e8 del cardinale Giovanni Battista Re.\nAlla sede suburbicaria \u00e8 unito il titolo abbaziale di Farfa (\"Farfensis\").\nSanti patroni.\nIl patrono della sede suburbicaria \u00e8 San Gaetano Thiene, festeggiato il 7 agosto.\nGaetano Thiene (Vicenza, ottobre 1480 \u2013 Napoli, 7 agosto 1547), cofondatore dell'Ordine dei Chierici regolari teatini; nel 1671 \u00e8 stato proclamato santo da papa Clemente X ed \u00e8 detto il \"Santo della Provvidenza\".\nTerritorio.\nLa diocesi comprende 38 comuni del Lazio, distribuiti in 3 province:\nSede vescovile \u00e8 la citt\u00e0 di Poggio Mirteto, dove si trova la cattedrale di Santa Maria Assunta. A Magliano Sabina sorge la concattedrale di San Liberatore. A Torri in Sabina si trova infine l'ex cattedrale di Santa Maria di Vescovio. Il palazzo vescovile di Magliano ospita, oltre agli uffici della curia, anche il museo, la biblioteca diocesana, istituita nel 1990, e l'archivio storico diocesano, costituito nel 1999.\nIl territorio si estende su 918\u00a0km\u00b2 ed \u00e8 suddiviso in 83 parrocchie, raggruppate in quattro vicarie: Monterotondo-Mentana, Palombara Sabina, Martiri Sabini e Poggio Mirteto-Magliano.\nStoria.\nL'odierna diocesi nasce nel 1986 dalla piena unione di due precedenti sedi episcopali: la diocesi di Sabina, attestata dal V secolo, sede cardinalizia; e la diocesi di Poggio Mirteto eretta nel 1841.\nLa diocesi di Sabina.\nLa storica regione della Sabina ebbe, almeno a partire dal V secolo, tre antiche diocesi: \"Forum Novum\" (Vescovio), \"Cures Sabini\" (Passo Corese) e \"Nomentum\" (Mentana). Curi, primitiva capitale della Sabina e il cui vescovo aveva il titolo di \"episcopus Sabinensis\", fu unita verso la fine del VI secolo a Nomento, a sua volta unita nella seconda met\u00e0 del IX secolo con Vescovio (\"Forum Novum\"), che divenne cos\u00ec l'unica diocesi della Sabina. Da questo momento i vescovi portarono il titolo di \"episcopi Sabinensis\" e il luogo dove risedettero assunse il nome di \"Episcopium sabinense\", da cui ha origine l'odierno toponimo di Vescovio, frazione di Torri in Sabina.\nLa prima attestazione storica della diocesi di \"Forum Novum\" \u00e8 nel concilio romano indetto da papa Ilario nel 465, al quale prese parte il vescovo Paolo. A partire da Giovanni I, che fu tra i padri del concilio lateranense del 649 voluto da papa Martino I per condannare l'eresia monotelita, i vescovi di \"Forum Novum\" assunsero il titolo di \"vescovi della Sabina\".\nCon la bolla \"Convenit apostolico moderamine\" del mese di maggio 944, papa Marino II conferm\u00f2 al vescovo Giovanni II tutti i possedimenti della sua diocesi, stabilendone anche i confini, che arrivavano fino a Roma alle porte Pinciana e Salaria. La bolla confermava inoltre il definitivo assorbimento della diocesi di Nomento, probabilmente gi\u00e0 soppressa da un secolo, e stabiliva la sede vescovile nella chiesa di Santa Maria Madre di Dio, oggi nota come Santa Maria della Lode, a Vescovio. La diocesi comprendeva un territorio amplissimo, che in epoca romana apparteneva a due \"regiones\" distinte, e in seguito a due potentati diversi, il ducato romano e quello longobardo, i cui confini oggi corrispondono all'incirca a quelli delle province di Rieti e di Roma. \u00c8 \u00abquesta la ragione per cui il vescovo di Sabina a volte si firmava \"Episcopus utriusque Sabinae\"\u00bb.\nA partire dalla met\u00e0 circa dell'XI secolo i vescovi di Sabina sono menzionati nei documenti coevi come cardinali, entrando cos\u00ec a far parte di quel gruppo ristretto di vescovi (i \"vescovi suburbicari\") che collaboravano in modo stretto con i vescovi di Roma e la Curia romana per la gestione degli affari pi\u00f9 importanti della Chiesa cattolica. Cos\u00ec, per esempio, Gregorio nel 1078 fu inviato da papa Gregorio VII come suo legato presso l'imperatore Enrico IV; Donizzone nel 1086 rappresent\u00f2 il papa a Mantova ai funerali di sant'Anselmo di Lucca; Corrado di Wittelsbach, alla fine del XII secolo, fu inviato legato apostolico in Siria. Dei quasi 60 cardinali-vescovi di Sabina con residenza a Vescovio, nel periodo compreso tra l'XI secolo e la fine del XV secolo, tre vennero eletti pontefici: Corrado della Suburra con il nome di Anastasio IV nel 1153; Goffredo da Castiglione con il nome di Celestino IV nel 1241; e Gui Foucois con il nome di Clemente IV nel 1265.\nA causa della decadenza del borgo di Vescovio si rese necessario il trasferimento della sede vescovile in un luogo pi\u00f9 consono. Cos\u00ec il 18 settembre 1495 con la bolla \"Sacrosancta Romana ecclesia\", papa Alessandro VI trasfer\u00ec la sede episcopale da Vescovio a Magliano Sabina poich\u00e9, come dice la bolla, l'antica sede \"\u00abin loco campestri deserto et a nemine habitato est constituta\u00bb\". Venne eretta a nuova cattedrale la chiesa di San Liberatore.\nSi deve al cardinale vescovo Gabriele Paleotti (1591-1597) l'essersi impegnato per l'applicazione nella diocesi sabina dei decreti di riforma stabiliti al concilio di Trento: celebr\u00f2 alcuni sinodi, attu\u00f2 la visita pastorale della diocesi ed eresse a Magliano il seminario vescovile per la formazione dei chierici. Scipione Caffarelli-Borghese (1629-1633) ottenne da papa Urbano VIII un vescovo ausiliare per la diocesi sabina; da questo momento saranno di fatto gli ausiliari a organizzare e gestire la pastorale ordinaria della diocesi. Niccol\u00f2 Albergati-Ludovisi (1677-1681) si impegn\u00f2 in particolare per la riforma dei costumi del clero diocesano e di quello regolare e per una maggiore vitalit\u00e0 del seminario vescovile.\nNel 1841, in occasione della fondazione della diocesi di Poggio Mirteto, furono contestualmente rivisti i confini della diocesi sabina con quelle confinanti. Il suo territorio fu notevolmente ridimensionato con la cessione di 21 centri alla nuova diocesi di Poggio Mirteto, altri 4 passarono alla diocesi di Narni e 4 alla diocesi di Tivoli. La stessa bolla un\u00ec al territorio della sede suburbicaria gli abitati di Farfa, Fara e Toffia, gi\u00e0 appartenuti all'abbazia \"nullius\" di Farfa, e concesse ai cardinali vescovi di Sabina il titolo di \"abati di Farfa\". Queste modifiche e soprattutto l'erezione della diocesi di Poggio Mirteto incisero in modo determinante sulla configurazione territoriale della sede sabina; infatti la nuova diocesi tagliava la sede suburbicaria in due parti non contigue tra loro, la parte meridionale in provincia di Roma, e la parte settentrionale in provincia di Rieti.\nLa diocesi di Poggio Mirteto.\nLa diocesi trae la sua origine da due antiche abbazie benedettine presenti nel territorio sabino: l'abbazia di Farfa e l'abbazia di San Salvatore Maggiore. L'abbazia di Farfa risale a tempi remoti; secondo un privilegio di papa Giovanni VII (705-707) sarebbe stata fondata da Lorenzo, vescovo di Sabina, in epoca imprecisata nel VI secolo. Nel XVII secolo ottenne l'esenzione dalla giurisdizione dei vescovi sabini, diventando abbazia \"nullius dioecesis\", con il breve \"Pastoralis muneris\" di papa Urbano VIII del 18 novembre 1627, confermato con successivi brevi del 1628 e del 1632. Tuttavia gi\u00e0 in precedenza gli abati commendatari si comportavano \"de facto\" come vescovi ordinari; ne sono prova, ad esempio, i sinodi celebrati dai cardinali commendatari Alessandro Farnese nel 1581 e Alessandro Peretti nel 1604. L'abbazia di San Salvatore Maggiore, eretta all'incirca nel 735, fu soppressa dallo stesso Urbano VIII il 12 settembre 1629, unendola a quella di Farfa. L'abbazia rimase sede del seminario abbaziale fino all'Ottocento.\nLa diocesi di Poggio Mirteto fu eretta il 25 novembre 1841 con la bolla \"Studium quo impense afficimur\" di papa Gregorio XVI. Il territorio, comprensivo di 45 parrocchie, era formato da 15 localit\u00e0 gi\u00e0 sottoposte alla giurisdizione degli abati \"nullius\" di Farfa e di San Salvatore Maggiore; inoltre furono annessi alla nuova diocesi 21 centri, sottratti alla sede suburbicaria di Sabina, e Torricella in Sabina, gi\u00e0 appartenuto alla diocesi di Rieti. Dal punto di vista territoriale, la diocesi era costituita da due entit\u00e0 non contigue tra loro, con una exclave all'interno della diocesi di Rieti. Ai vescovi di Poggio Mirteto fu concesso il titolo di \"abati di San Salvatore Maggiore\".\nSede della nuova diocesi divenne la citt\u00e0 di Poggio Mirteto, nota anche come Mandela (da cui il titolo ecclesiastico della diocesi \"Mandelensis\"), in cui fu eretta a cattedrale la chiesa di Santa Maria Assunta. Primo vescovo fu nominato il viterbese Nicola Crispigni, cui seguirono altri sette prelati fino al 1924. Come diocesi indipendente, quella di Poggio Mirteto ebbe vita breve di soli 84 anni.\nLe sedi unite.\nLa divisione della sede suburbicaria in due parti non contigue fu uno dei motivi che impose una nuova revisione del territorio ecclesiastico della Sabina e port\u00f2 all'unione delle due diocesi, con il nome di Sabina e Poggio Mirteto, stabilita il 3 giugno 1925 con la bolla \"Suburbicariae Sabinae\" di papa Pio XI; Poggio Mirteto mantenne tuttavia la sua cattedrale e il capitolo dei canonici. Lo stesso giorno, con la bolla \"In altis Sabinae montibus\", Poggio Mirteto perse l'exclave in territorio reatino, corrispondente a sette parrocchie che avevano fatto parte dell'antica abbazia territoriale di San Salvatore Maggiore, a vantaggio della diocesi di Rieti, i cui vescovi assunsero anche il titolo di abati di San Salvatore Maggiore.\nCon la riforma delle sedi suburbicarie voluta da papa Giovanni XXIII l'11 aprile 1962 in forza del motu proprio \"Suburbicariis sedibus\", ai cardinali di Sabina e Poggio Mirteto rimase solo il titolo della sede suburbicaria, mentre il governo pastorale della diocesi venne affidato ad un vescovo residenziale \"pleno iure\". Questa disposizione entr\u00f2 in vigore con la nomina, il 23 maggio successivo, di Marco Caliaro, il primo vescovo, non cardinale, di Sabina e Poggio Mirteto.\nIl 30 settembre 1986 le due sedi di Sabina e Poggio Mirteto sono state unite con la formula \"plena unione\" e la nuova circoscrizione ecclesiastica sorta dall'unione ha assunto il nome attuale. Contestualmente divenne cattedrale della diocesi la chiesa dell'Assunta di Poggio Mirteto, mentre l'antica cattedrale di Magliano fu retrocessa a concattedrale; questa decisione fu favorita dalla maggiore centralit\u00e0 di Poggio Mirteto rispetto a Magliano nel contesto del territorio diocesano.\nNon si confonda la sede suburbicaria di Sabina con il titolo cardinalizio di Santa Sabina a Roma.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 203.000 persone contava 180.730 battezzati, corrispondenti all'89,0% del totale."}
{"id": "502822", "revid": "110157", "url": "https://it.wikipedia.org/wiki?curid=502822", "title": "Diocesi di San Clemente a Saratov", "text": "La diocesi di San Clemente a Saratov (in latino: \"Dioecesis Saratoviensis Sancti Clementis\") \u00e8 una sede della Chiesa cattolica in Russia suffraganea dell'arcidiocesi della Madre di Dio a Mosca. Nel 2017 contava 19.000 battezzati su 45.000.000 di abitanti. \u00c8 retta dal vescovo Clemens Pickel.\nTerritorio.\nLa diocesi comprende un vasto territorio nel sud della Russia europea. Estende la sua giurisdizione sui fedeli cattolici di rito latino delle seguenti unit\u00e0 politiche e amministrative in cui \u00e8 divisa la Federazione Russa:\nSede vescovile \u00e8 la citt\u00e0 di Saratov, dove si trova la cattedrale di San Clemente.\nIl territorio, grande quattro volte e mezzo l'Italia, \u00e8 suddiviso in 51 parrocchie.\nStoria.\nParte dei territori dell'odierna diocesi erano inclusi, fino alla dissoluzione dell'Unione Sovietica negli Anni Novanta del XX secolo, nella diocesi di Tiraspol, la cui sede era la citt\u00e0 di Saratov.\nL'amministrazione apostolica della Russia Europea Meridionale dei Latini fu eretta il 23 novembre 1999 con la bolla \"Russicae terrae\" di papa Giovanni Paolo II, ricavandone il territorio dall'amministrazione apostolica di Mosca dei Latini (oggi arcidiocesi della Madre di Dio a Mosca).\nL'11 febbraio 2002 per effetto della bolla \"Meridionalem Russiae Europaeae\" dello stesso papa Giovanni Paolo II \u00e8 stata elevata a diocesi e ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 45.000.000 di persone contava 19.000 battezzati, corrispondenti allo 0,0% del totale."}
{"id": "502823", "revid": "92723", "url": "https://it.wikipedia.org/wiki?curid=502823", "title": "Diocesi di Sandomierz", "text": "La diocesi di Sandomierz () \u00e8 una sede della Chiesa cattolica in Polonia suffraganea dell'arcidiocesi di Lublino. Nel 2020 contava 682.523 battezzati su 683.123 abitanti. \u00c8 retta dal vescovo Krzysztof Nitkiewicz.\nTerritorio.\nLa diocesi comprende la parte orientale del Voivodato della Santacroce, la parte nord-occidentale del Voivodato della Precarpazia e una piccola parte sud-occidentale del voivodato di Lublino.\nSede vescovile \u00e8 la citt\u00e0 di Sandomierz, dove si trova la cattedrale della Nativit\u00e0 di Maria Vergine. Oltre alla cattedrale, nella diocesi sorgono altre due basiliche minori: la basilica della Santa Croce a \u015awi\u0119ty Krzy\u017c, e la basilica di Nostra Signora Regina di Polonia a Stalowa Wola.\nIl territorio \u00e8 suddiviso in 24 decanati e in 242 parrocchie.\nStoria.\nLa diocesi di Sandomierz fu eretta il 30 giugno 1818 da papa Pio VII con la bolla \"Ex imposita nobis\", in seguito al trasferimento della sede vescovile della diocesi di Kielce. Era originariamente suffraganea dell'arcidiocesi di Varsavia.\nIl 28 dicembre 1882 cedette una porzione del suo territorio a vantaggio dell'erezione della nuova diocesi di Kielce.\nIl 3 ottobre 1981 assunse il nome di diocesi di Sandomierz-Radom.\nIl 25 marzo 1992, in seguito alla riorganizzazione delle diocesi polacche voluta da papa Giovanni Paolo II con la bolla \"Totus tuus Poloniae populus\", si \u00e8 divisa dando origine alla presente diocesi di Sandomierz, resa suffraganea dell'arcidiocesi di Lublino, e alla diocesi di Radom. Contestualmente ha inglobato alcune porzioni del territorio delle diocesi di Przemy\u015bl, di Lublino (oggi entrambe arcidiocesi) e di Tarn\u00f3w.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 683.123 persone contava 682.523 battezzati, corrispondenti al 99,9% del totale."}
{"id": "502824", "revid": "110157", "url": "https://it.wikipedia.org/wiki?curid=502824", "title": "Diocesi di San Bernardo", "text": "La diocesi di San Bernardo (in latino: \"Dioecesis Sancti Bernardi\") \u00e8 una sede della Chiesa cattolica in Cile suffraganea dell'arcidiocesi di Santiago del Cile. Nel 2017 contava 656.250 battezzati su 911.400 abitanti. \u00c8 retta dal vescovo Juan Ignacio Gonz\u00e1lez Err\u00e1zuriz.\nTerritorio.\nLa diocesi comprende i seguenti comuni della Regione Metropolitana di Santiago, in Cile: San Bernardo, Buin, Paine, Pirque, Calera de Tango, e parti dei comuni de La Pintana ed El Bosque.\nSede vescovile \u00e8 la citt\u00e0 di San Bernardo, dove si trova la cattedrale dedicata a san Bernardo.\nIl territorio si estende su 1.153\u00a0km\u00b2 ed \u00e8 suddiviso in 41 parrocchie.\nStoria.\nLa diocesi \u00e8 stata eretta il 13 luglio 1987 con la bolla \"Omnium Ecclesiarum\" di papa Giovanni Paolo II, ricavandone il territorio dall'arcidiocesi di Santiago del Cile.\nSubito dopo l'erezione emerge con drammaticit\u00e0 il problema dell'insufficiente numero di sacerdoti e di parrocchie, appena 15 con un presbitero ciascuna per una popolazione di mezzo milione di fedeli. A questo problema si \u00e8 cercato di porre rimedio nel 1989 con l'istituzione di un seminario vescovile, dedicato a san Pietro apostolo e con il ricorso a sacerdoti di diverse congregazioni religiose. Intanto furono in breve tempo istituite nuove parrocchie e altre cappelle.\nIl 25 novembre 2000 \u00e8 stata consacrata la nuova chiesa cattedrale e il 2 dicembre dello stesso anno \u00e8 stato fondato un monastero cistercense.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 911.400 persone contava 656.250 battezzati, corrispondenti al 72,0% del totale."}
{"id": "502825", "revid": "986213", "url": "https://it.wikipedia.org/wiki?curid=502825", "title": "Diocesi di Saint-Brieuc", "text": "La diocesi di Saint-Brieuc (in latino: \"Dioecesis Briocensis\") \u00e8 una sede della Chiesa cattolica in Francia suffraganea dell'arcidiocesi di Rennes. Nel 2017 contava 587.300 battezzati su 597.397 abitanti. \u00c8 retta dal vescovo Denis Moutel.\nTerritorio.\nLa diocesi \u00e8 situata nella parte centro-settentrionale della Bretagna e comprende il dipartimento francese di C\u00f4tes-d'Armor.\nSede vescovile \u00e8 la citt\u00e0 di Saint-Brieuc, dove si trova la cattedrale di Santo Stefano. A Tr\u00e9guier sorge l'ex cattedrale di \"Saint-Tugdual\", dal 1947 basilica minore.\nIl territorio si estende su 6.867\u00a0km\u00b2 ed \u00e8 suddiviso in 53 parrocchie, raggruppate in 7 zone pastorali: Lamballe, Dinan, Loud\u00e9ac, Guingamp, Lannion, Paimpol e Rostrenen.\nStoria.\nIncerte sono le origini della diocesi. La tradizione, a partire dall'XI secolo, lega la sua nascita con la fondazione di un monastero nel VI secolo ad opera del monaco gallese Brieuc. La sua \"Vita\" non gli attribuisce il titolo di vescovo. In seguito all'invasione dei Normanni, le sue reliquie furono trasferite ad Angers poco dopo la met\u00e0 del IX secolo; l'iscrizione aggiunta pi\u00f9 tardi lo qualifica come primo vescovo di Saint-Brieuc.\nSecondo una cronaca del XII secolo, l\"'Indiculus de episcoporum depositione\", la diocesi di Saint-Brieuc fu una delle diocesi erette nell'848 dal primo re bretone, Nomino\u00eb, in concomitanza con la riforma della Chiesa bretone operata dal re. Questa testimonianza \u00e8 ritenuta attendibile da alcuni storici, bench\u00e9 con le dovute cautele; tra questi Duchesne, il quale ritiene che il monastero di San Brieuc fu elevato al rango di diocesi da Nomino\u00eb. Secondo questo autore, nella lettera di invito al concilio di Savonni\u00e8res dell'859, sono menzionati, tra gli altri, due vescovi, Felice e Garnobrio (o Garurbrio), a cui non pu\u00f2 essere attribuita con certezza nessuna sede; per Duchesne, erano i vescovi di Tr\u00e9guier e di Saint-Brieuc.\nIl primo vescovo attestato storicamente \u00e8 Adamo, che \u00e8 menzionato nel 1032 nell'atto di fondazione dell'abbazia di San Giorgio di Rennes.\nLa diocesi era suffraganea dell'arcidiocesi di Tours. Questa dipendenza fu messa in discussione quando i re di Bretagna, nel tentativo di creare una Chiesa bretone autonoma, elevarono nel IX secolo la diocesi di Dol a sede metropolitana di tutte le sedi bretoni. Questa decisione regia non fu mai approvata dai papi e dagli arcivescovi di Tours; la questione tuttavia ebbe termine solo alla fine del XII secolo con una decisione di papa Innocenzo III, che sottomise a Tours tutte le diocesi bretoni.\nAll'epoca del vescovo san Guillaume Pinchon (XIII secolo) fu iniziata la costruzione in stile gotico della cattedrale.\nNel 1664 il vescovo Denis de La Barde istitu\u00ec il seminario diocesano; nell'Ottocento furono eretti tre seminari minori, a Dinan, a Tr\u00e9guier e a Plouguern\u00e9vel. Il seminario maggiore fu ricostruito in forme monumentali tra il 1925 ed il 1927.\nPrima della rivoluzione la diocesi comprendeva all'incirca 120 parrocchie suddivise in due arcidiaconati, Go\u00eblo e Penthi\u00e8vre. Appartenevano alla diocesi anche quattro grandi abbazie: Beauport (a Paimpol), Saint-Aubin des Bois (a Pl\u00e9d\u00e9liac), Lanth\u00e9nac (a La Ferri\u00e8re) e Boquen (a Pl\u00e9n\u00e9e-Jugon).\nIn seguito al concordato con la bolla \"Qui Christi Domini\" di papa Pio VII del 29 novembre 1801 la diocesi si ampli\u00f2 incorporando la maggior parte della diocesi di Tr\u00e9guier, nonch\u00e9 alcune porzioni delle diocesi di Dol e di Saint-Malo. Tutte queste diocesi furono soppresse. Incorpor\u00f2 anche alcune parrocchie che erano appartenute alle diocesi di Quimper e di Vannes; contestualmente cedette a quest'ultima due parrocchie.\nIl 23 gennaio 1852 ai vescovi di Saint-Brieuc \u00e8 stato concesso di aggiungere al proprio titolo quello di vescovi di Tr\u00e9guier.\nIl 3 gennaio 1859 la diocesi \u00e8 entrata a far parte della provincia ecclesiastica dell'arcidiocesi di Rennes.\nCon una ordinanza episcopale del 16 luglio 1997, Lucien Fruchaud ha accorpato le parrocchie della diocesi, riducendone il numero dalle oltre 400 a 70, in seguito ulteriormente ridotte fino alle attuali 61.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nIstituti religiosi presenti in diocesi.\nNel 2013 contavano case in diocesi le seguenti comunit\u00e0 religiose:\nStatistiche.\nLa diocesi nel 2017 su una popolazione di 597.397 persone contava 587.300 battezzati, corrispondenti al 98,3% del totale."}
{"id": "502826", "revid": "92723", "url": "https://it.wikipedia.org/wiki?curid=502826", "title": "Diocesi di San Benedetto del Tronto-Ripatransone-Montalto", "text": "La diocesi di San Benedetto del Tronto-Ripatransone-Montalto (in latino: \"Dioecesis Sancti Benedicti ad Truentum-Ripana-Montis Alti\") \u00e8 una sede della Chiesa cattolica in Italia suffraganea dell'arcidiocesi di Fermo appartenente alla regione ecclesiastica Marche. Nel 2020 contava 135.800 battezzati su 143.500 abitanti. \u00c8 retta dal vescovo Carlo Bresciani.\nTerritorio.\nLa diocesi, costituita da 3 entit\u00e0 territoriali non contigue tra loro, si estende su 19 comuni, 3 province e 2 regioni italiane:\nConfina a nord con l'arcidiocesi di Fermo, a sud con le diocesi di Ascoli Piceno e Teramo-Atri, a ovest con le arcidiocesi di Camerino-San Severino Marche e Spoleto-Norcia.\nSede vescovile \u00e8 la citt\u00e0 di San Benedetto del Tronto, dove si trova la basilica cattedrale di Santa Maria della Marina, mentre nelle altre sedi storiche di Ripatransone e Montalto si trovano le concattedrali, dedicate rispettivamente ai Santi Gregorio Magno e Margherita e a Santa Maria Assunta.\nIl territorio copre un'estensione di 456 km\u00b2 ed \u00e8 suddiviso in 54 parrocchie, raggruppate in 5 vicarie.\nStoria.\nL'odierna diocesi nasce nel 1986 dall'unione di due precedenti sedi episcopali: la diocesi di Ripatransone, eretta nel 1571, che nel 1983 assunse il nome di Ripatransone-San Benedetto del Tronto; e la diocesi di Montalto, istituita nel 1586.\nRipatransone.\nLa diocesi di Ripatransone fu eretta da papa Pio V il 1\u00ba agosto 1571 con la bolla \"Illius fulciti\", ricavandone il territorio dalle diocesi circostanti di Fermo, di Ascoli Piceno e di Teramo, e dalle abbazie \"nullius\" di Farfa e di Campo Fellone.\nFu nominato primo vescovo della nuova diocesi il nolano Lucio Sassi, che fece il suo ingresso solenne in diocesi il 23 marzo 1572. Tre anni dopo rinunci\u00f2 al suo incarico e pi\u00f9 tardi fu creato cardinale da papa Clemente VIII. Anche il suo successore, Filippo Sega, rimase per soli tre anni sulla sede ripana; fu poi trasferito a Piacenza e pi\u00f9 tardi ottenne anche lui il cardinalato.\nNel 1586 parte del territorio della diocesi fu ceduto per l'erezione della diocesi di Montalto, e cio\u00e8 i territori di Montalto, Porchia, Patrignone, Montedinove, Rotella e Force.\nIn origine Ripatransone era immediatamente soggetta alla Santa Sede. Nel 1589 entr\u00f2 a far parte della provincia ecclesiastica di Fermo, eretta a sede metropolitana con la bolla \"Universis orbis ecclesiis\" del 24 maggio.\nAl momento dell'erezione della diocesi fu eretta a cattedrale la chiesa di San Benigno, di cui oggi resta solo il campanile. Nel 1597 il vescovo Pompeo De Nobili pose la prima pietra della nuova cattedrale, che verr\u00e0 inaugurata nel 1623. L'anno precedente la citt\u00e0 ripana accolse il simulacro della Madonna di San Giovanni (proveniente da Loreto), proclamata patrona della citt\u00e0 e della diocesi.\nAl vescovo Lorenzo Azzolini si deve la fondazione del seminario di Ripatransone nel 1623 nei locali dell'ospedale di San Pastore (oggi Istituto Santa Teresa). Nel 1820 il seminario venne trasferito nel monastero di Santa Chiara.\nAl momento dell'unione con Montalto, la diocesi di Ripatransone era costituita dai comuni di Acquaviva Picena, Colonnella, Cossignano, Cupra Marittima, Grottammare, Martinsicuro, Monteprandone, Ripatransone e San Benedetto del Tronto.\nMontalto.\nLa diocesi di Montalto fu eretta da papa Sisto V il 24 novembre 1586 con la bolla \"Super universas\", ricavandone il territorio dalle diocesi di Ripatransone, di Fermo (Montelparo, Comunanza e Montemonaco) e di Ascoli Piceno (Castignano). A questi centri il papa univa l'abbazia di Santa Maria in Montesanto, \"nullius dioecesis\" costituita in terra d'Abruzzo, con i suoi possedimenti e le sue parrocchie, e disponeva che ogni vescovo ne avrebbe ricoperto il titolo di abate.\nIn origine Montalto era immediatamente soggetta alla Santa Sede. Nel 1589 entr\u00f2 a far parte della provincia ecclesiastica di Fermo, eretta a sede metropolitana con la bolla \"Universis orbis ecclesiis\" del 24 maggio.\nSisto V fu molto munifico nei confronti della nuova diocesi e di Montalto: vi istitu\u00ec la tipografia e la zecca, offr\u00ec numerosi paramenti e oggetti sacra, fond\u00f2 vitalizi a favore delle ragazze povere per facilitarne il matrimonio, istitu\u00ec due fiere annuali, dette avvio ad opere di ricostruzione della citt\u00e0; inoltre Montalto divenne il capoluogo del presidato omonimo, che comprendeva anche Ripatransone, che fu attivo fino al 1810. Per volere dello stesso pontefice fu dato avvio, nel mese di maggio 1589, alla costruzione della nuova cattedrale, in sostituzione della precedente chiesa di Santa Maria \"ad collem\".\nIl primo vescovo montaltese \u00e8 stato Paolo Emilio Giovannini, che nei suoi vent'anni di episcopato comp\u00ec sette visite pastorali alla nuova diocesi. Al successore Paolo Orsini si deve nel 1630 la celebrazione del primo sinodo diocesano; a causa dell'assenza di un adeguato palazzo vescovile, visse per la maggior parte del suo tempo a Montelparo. Girolamo Codeb\u00f2 (1645-1661) fond\u00f2 il seminario vescovile, sostenuto ed ingrandito da Lucantonio Accoramboni (1711-1735), che lo trasfer\u00ec nell'ex convento degli Agostiniani, e rifatto da Pietro Paolo Mazzichi nell'Ottocento in piazza della Cattedrale.\nTra i vescovi montaltesi si deve segnalare in particolare Francesco Antonio Marcucci, nativo di Force (1717). A soli 27 anni fond\u00f2 la congregazione delle Suore Pie Operaie dell'Immacolata Concezione. Divenne vescovo di Montalto nel 1770 e al contempo vicegerente della diocesi di Roma (dal 1774 al 1786); nel 1781 dette le dimissioni da vescovo di Montalto e fu nominato patriarca titolare di Costantinopoli; tuttavia mantenne l'amministrazione della diocesi di Montalto fino alla sua morte nel 1798. Visit\u00f2 di persona la sua diocesi nel 1771 e tenne un sinodo nel 1777.\nDurante l'occupazione francese, il vescovo Francesco Saverio Castiglioni fu deportato prima a Pavia (1808) e poi a Milano per essersi rifiutato di prestare il giuramento di fedelt\u00e0 al regime napoleonico; ritorn\u00f2 nella sua diocesi nel 1814; due anni dopo venne creato cardinale e infine divenne papa con il nome di Pio VIII nel 1829.\nLe diocesi unite.\nLe diocesi furono unite \"in persona episcopi\" il 18 dicembre 1924, sotto il vescovo montaltese Luigi Ferri, con sede a Ripatransone.\nGrazie all'opera e all'interessamento del vescovo Vincenzo Radicioni (1951-1983), con il decreto \"In dioecesi Ripana\" della Congregazione per i Vescovi, emanato l'11 febbraio 1973, ma reso noto soltanto il 25 marzo, la chiesa di Santa Maria della Marina di San Benedetto del Tronto fu elevata al rango di concattedrale.\nIl vescovo aveva da sempre in progetto di elevare la pi\u00f9 popolosa San Benedetto a citt\u00e0 vescovile, e aveva a tal fine gi\u00e0 avviato le opere edilizie necessarie allo scopo: ristrutturazione della futura cattedrale, costruzione in via Formentini (1959) di un edificio destinato a fungere da nuovo palazzo vescovile. La sua iniziativa ebbe successo il 7 aprile 1983, quando la Santa Sede, con il decreto \"Quo aptius\" della Congregazione per i Vescovi trasfer\u00ec la sede episcopale da Ripatransone a San Benedetto del Tronto e la diocesi assunse il nome ufficiale di Ripatransone-San Benedetto del Tronto. Contestualmente le sedi di Montalto e di Ripatransone-San Benedetto del Tronto furono unite \"aeque principaliter\" con il nome di \"diocesi di Montalto e Ripatransone-San Benedetto del Tronto\" e con sede vescovile in quest'ultima citt\u00e0.\nIl 30 settembre 1986, in forza del decreto \"Instantibus votis\" della Congregazione per i Vescovi, \u00e8 stata stabilita la \"plena unione\" delle due diocesi e la nuova circoscrizione ecclesiastica ha assunto il nome attuale; la concattedrale di San Benedetto del Tronto \u00e8 stata elevata al rango di nuova cattedrale diocesana, mentre le altre cattedrali divennero concattedrali.\nNel 1998 vengono istituiti i \u00abMusei sistini del Piceno\u00bb, una rete di musei di arte sacra, costituiti da una decina di sedi sparse nel territorio diocesano.\nCronotassi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 143.500 persone contava 135.800 battezzati, corrispondenti al 94,6% del totale.\nParrocchie.\nParrocchie divise per vicaria:\nSanti, venerabili e servi di Dio.\nSanti, venerabili e servi di Dio ricordati in diocesi:"}
{"id": "502827", "revid": "110157", "url": "https://it.wikipedia.org/wiki?curid=502827", "title": "Diocesi di Sant\u00edssima Concei\u00e7\u00e3o do Araguaia", "text": "La diocesi di Sant\u00edssima Concei\u00e7\u00e3o do Araguaia (in latino: \"Dioecesis Sanctissimae Conceptionis de Araguaya\") \u00e8 una sede della Chiesa cattolica in Brasile suffraganea dell'arcidiocesi di Bel\u00e9m do Par\u00e1. Nel 2017 contava 252.160 battezzati su 353.000 abitanti. \u00c8 retta dal vescovo Dominique Marie Jean Denis You.\nTerritorio.\nLa diocesi comprende 13 comuni nella parte sud-orientale dello stato brasiliano di Par\u00e1: Concei\u00e7\u00e3o do Araguaia, Bannach, Cumaru do Norte, Floresta do Araguaia, Pau d'Arco, Pi\u00e7arra, Reden\u00e7\u00e3o, Rio Maria, Santa Maria das Barreiras, Santana do Araguaia, S\u00e3o Geraldo do Araguaia, Sapucaia e Xinguara.\nSede vescovile \u00e8 la citt\u00e0 di Concei\u00e7\u00e3o do Araguaia, dove si trova la cattedrale dell'Immacolata Concezione.\nIl territorio si estende su una superficie di 52.000\u00a0km\u00b2 ed \u00e8 suddiviso in 10 parrocchie.\nStoria.\nLa prima prelatura territoriale della Sant\u00edssima Concei\u00e7\u00e3o do Araguaia fu eretta il 18 luglio 1911, ricavandone il territorio dall'arcidiocesi di Bel\u00e9m do Par\u00e1. La sede prelatizia era la citt\u00e0 di Concei\u00e7\u00e3o do Araguaia.\nIl 20 dicembre 1969 la sede prelatizia fu traslata a Marab\u00e1 e la prelatura territoriale assunse il nome di prelatura territoriale di Marab\u00e1, che nel 1979 fu eretta in diocesi con il nome di diocesi di Marab\u00e1.\nIl 27 marzo 1976 con la bolla \"Haud sane\" di papa Paolo VI fu eretta una nuova prelatura territoriale di Sant\u00edssima Concei\u00e7\u00e3o do Araguaia, ricavandone il territorio dalle prelature territoriali di Cristal\u00e2ndia (oggi diocesi) e di Marab\u00e1.\nIl 16 ottobre 1979 la prelatura territoriale \u00e8 stata elevata a diocesi con la bolla \"Cum Praelaturae\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 353.000 persone contava 252.160 battezzati, corrispondenti al 71,4% del totale."}
{"id": "502828", "revid": "110157", "url": "https://it.wikipedia.org/wiki?curid=502828", "title": "Diocesi di San Carlos de Bariloche", "text": "La diocesi di San Carlos de Bariloche (in latino: \"Dioecesis Sancti Caroli Vurilocensis\") \u00e8 una sede della Chiesa cattolica in Argentina suffraganea dell'arcidiocesi di Bah\u00eda Blanca. Nel 2017 contava 161.700 battezzati su 232.000 abitanti. \u00c8 retta dal vescovo Juan Jos\u00e9 Chaparro Stivanello, C.M.F.\nTerritorio.\nLa diocesi comprende cinque dipartimenti della provincia di R\u00edo Negro: Bariloche, \u00d1orquinc\u00f3, Pilcaniyeu, Veinticinco de Mayo e Nueve de Julio.\nSede vescovile \u00e8 la citt\u00e0 di San Carlos de Bariloche, dove si trova la cattedrale di Nostra Signora del Nahuel Huapi.\nIl territorio si estende su 77.076\u00a0km\u00b2 ed \u00e8 suddiviso in 19 parrocchie.\nStoria.\nLa diocesi \u00e8 stata eretta il 22 luglio 1993 con la bolla \"In hac beati\" di papa Giovanni Paolo II, ricavandone il territorio dalla diocesi di Viedma.\nIl 18 luglio 1994, con la lettera apostolica \"Beatam Virginem\", papa Giovanni Paolo II ha confermato la Beata Maria Vergine, venerata con il titolo di \"Nuestra Se\u00f1ora de las Nieves\", e San Carlo Borromeo, patroni della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 232.000 persone contava 161.700 battezzati, corrispondenti al 69,7% del totale."}
{"id": "502830", "revid": "110157", "url": "https://it.wikipedia.org/wiki?curid=502830", "title": "Diocesi di San Crist\u00f3bal de Venezuela", "text": "La diocesi di San Crist\u00f3bal de Venezuela (in latino: \"Dioecesis Sancti Christophori in Venetiola\") \u00e8 una sede della Chiesa cattolica in Venezuela suffraganea dell'arcidiocesi di M\u00e9rida. Nel 2017 contava 1.540.300 battezzati su 1.672.000 abitanti. \u00c8 retta dal vescovo Mario del Valle Moronta Rodr\u00edguez.\nTerritorio.\nLa diocesi comprende lo stato venezuelano di T\u00e1chira.\nSede vescovile \u00e8 la citt\u00e0 di San Crist\u00f3bal de Venezuela, dove si trova la cattedrale di San Cristoforo. In diocesi sorgono anche 3 basiliche minori: la basilica della Nostra Signora della Consolazione a T\u00e1riba, la basilica di Sant'Antonio di Padova a San Antonio del T\u00e1chira e la basilica dello Spirito Santo a La Grita.\nIl territorio \u00e8 suddiviso in 90 parrocchie.\nStoria.\nLa diocesi \u00e8 stata eretta il 12 ottobre 1922 con la bolla \"Ad munus\" di papa Pio XI, ricavandone il territorio dalla diocesi di M\u00e9rida. Originariamente era suffraganea dell'arcidiocesi di Caracas, ma l'11 giugno 1923 M\u00e9rida fu elevata al rango di arcidiocesi metropolitana e la diocesi di San Crist\u00f3bal entr\u00f2 a far parte della nuova provincia ecclesiastica.\nIl 7 giugno 1954 ha ceduto una porzione del suo territorio a vantaggio dell'erezione della prefettura apostolica di San Fernando de Apure (oggi diocesi).\nIl 31 ottobre 1964 con la bolla \"Precibus venerabilis\" di papa Paolo VI \u00e8 stato istituito il capitolo della cattedrale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.672.000 persone contava 1.540.300 battezzati, corrispondenti al 92,1% del totale."}
{"id": "502831", "revid": "110157", "url": "https://it.wikipedia.org/wiki?curid=502831", "title": "Diocesi di Saint-Claude", "text": "La diocesi di Saint-Claude (in latino: \"Dioecesis Sancti Claudii\") \u00e8 una sede della Chiesa cattolica in Francia suffraganea dell'arcidiocesi di Besan\u00e7on. Nel 2017 contava 191.183 battezzati su 266.910 abitanti. \u00c8 retta dal vescovo Jean-Luc Garin.\nTerritorio.\nLa diocesi comprende il dipartimento francese del Giura.\nSede vescovile \u00e8 la citt\u00e0 di Lons-le-Saunier. A Saint-Claude si trova la cattedrale di San Pietro.\nIl territorio si estende su 4.499\u00a0km\u00b2 ed \u00e8 suddiviso in 65 parrocchie.\nStoria.\nLa diocesi fu eretta il 22 gennaio 1742 con una bolla di papa Benedetto XIV e costituita dal territorio dall'antica abbazia territoriale di Saint-Claude (la \"terre de Saint-Claude\" con 26 parrocchie), fondata da san Romano e san Lupicino nel V secolo, e da territori sottratti alle arcidiocesi di Besan\u00e7on e di Lione. Originariamente era suffraganea dell'arcidiocesi di Lione.\nIn seguito al concordato il 29 novembre 1801 con la bolla \"Qui Christi Domini\" di papa Pio VII la diocesi fu soppressa e il suo territorio accorpato all'arcidiocesi di Besan\u00e7on.\nNel giugno 1817 fra Santa Sede e governo francese fu stipulato un nuovo concordato, cui fece seguito il 27 luglio la bolla \"Commissa divinitus\", con la quale il papa restaurava la sede di Saint-Claude. Tuttavia, poich\u00e9 il concordato non entr\u00f2 in vigore in quanto non ratificato dal Parlamento di Parigi, questa erezione non ebbe effetto.\nLa diocesi fu ristabilita definitivamente il 6 ottobre 1822 con la bolla \"Paternae charitatis\" di papa Pio VII, con giurisdizione sul territorio del dipartimento del Giura. La restaurata diocesi fu resa suffraganea dell'arcidiocesi di Lione.\nNel 2002 fu confermata l'appartenenza della diocesi di Saint-Claude alla provincia ecclesiastica dell'arcidiocesi di Besan\u00e7on.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 266.910 persone contava 191.183 battezzati, corrispondenti al 71,6% del totale."}
{"id": "502832", "revid": "92723", "url": "https://it.wikipedia.org/wiki?curid=502832", "title": "Diocesi di San Crist\u00f3bal de La Laguna", "text": "La diocesi di San Crist\u00f3bal de La Laguna o diocesi di Tenerife (in latino: \"Dioecesis Sancti Christophori de Laguna\" o \"Dioecesis Nivariensis\") \u00e8 una sede della Chiesa cattolica in Spagna suffraganea dell'arcidiocesi di Siviglia. Nel 2020 contava 915.600 battezzati su 1.032.983 abitanti. \u00c8 retta dal vescovo Bernardo \u00c1lvarez Afonso.\nTerritorio.\nLa diocesi comprende le isole di Tenerife, La Palma, La Gomera ed El Hierro, che costituiscono la provincia di Santa Cruz de Tenerife.\nSede vescovile \u00e8 la citt\u00e0 di San Crist\u00f3bal de La Laguna sull'isola di Tenerife, dove si trova la cattedrale della \"Virgen de los Remedios\". Il pi\u00f9 importante luogo di pellegrinaggio \u00e8 la basilica di Nostra Signora della Candelaria (patrona delle isole Canarie), nell'omonimo municipio di Candelaria.\nIl territorio \u00e8 suddiviso in 312 parrocchie, raggruppate in 17 arcipresbiterati: La Laguna, Taco, La Cuesta, Santa Cruz de Tenerife, La Salud, Ofra, Tegueste, Tacoronte, La Orotava, Icod de los Vinos, Isora, Granadilla, G\u00fc\u00edmar, Santa Cruz de la Palma, Los Llanos de Aridane, La Gomera ed El Hierro.\nStoria.\nEvangelizzazione delle Canarie occidentali.\nL'arrivo del cristianesimo nelle isole occidentali delle Canarie ebbe luogo (come nelle isole orientali) prima della conquista completa dell'arcipelago e della sua incorporazione al regno di Castiglia, avvenuta nel 1496. La cristianizzazione fu di fatto una sorta di preparazione per alla conquista successiva.\nL'opera di evangelizzazione fu portata avanti dai frati, soprattutto francescani e domenicani, di origine normanna e poi catalana e di Maiorca, che si stabilirono come missionari prima nelle isole orientali e poi in quelle occidentali. Come sarebbe poi accaduto anche in America, questi frati accompagnarono i conquistadores per convertire e catechizzare gli aborigeni locali, i Guanci, che fino allora avevano avuto una religione di tipo animista e politeista.\nLa prima diocesi dell'arcipelago fu istituita nel 1351 con il nome di diocesi delle Isole Fortunate.\nDopo la conquista castigliana, i culti locali furono sostituiti con la religione cattolica. In ogni caso, la presenza di elementi cristiani nelle isole occidentali delle Canarie gi\u00e0 prima della conquista \u00e8 un dato di fatto, poich\u00e9 a questo periodo risalgono le due immagini mariane pi\u00f9 venerate dell'arcipelago: la Vergine della Candelaria a Tenerife (patrona delle Canarie) e la Madonna della Neve (patrona dell'isola di La Palma), che si ritiene siano state portate in queste isole dai missionari catalani o di Maiorca. \nRecentemente a Tenerife \u00e8 stata trovata una croce cristiana incisa nella roccia e orientata verso il sole, in un sito di Guanci nel comune di Buenavista del Norte. Questo simbolo \u00e8 stato trovato in un megalite utilizzato per i rituali di fecondit\u00e0 e come calendario solare. Questa scoperta \u00e8 stata posta in relazione alla presunta conoscenza che gli aborigeni avevano del cristianesimo.\nDurante la dominazione spagnola.\nGi\u00e0 poco dopo la conquista delle Canarie fu proposta la creazione di una diocesi a Tenerife: lo stesso conquistatore, Alonso Fern\u00e1ndez de Lugo, nel 1505 e nel 1513 chiese alla corte di Castiglia la traslazione della sede della diocesi delle Isole Canarie da Las Palmas de Gran Canaria a San Crist\u00f3bal de La Laguna. Questa proposta, per\u00f2, non fu realizzata, anche perch\u00e9 la sede era stata trasferita a Gran Canaria da Rubic\u00f3n, nel sud dell'isola di Lanzarote, pochi anni prima, nel 1483, rendendo effettivo un decreto di papa Eugenio IV del 1435.\nNei secoli XVI e XVII si svilupparono fortemente le congregazioni di vita contemplativa e religiosa. In questo periodo nascono a Tenerife Jos\u00e9 de Anchieta (1534-1597) e Pedro de San Jos\u00e9 de Bethencourt (1626-1667), i primi due santi nativi delle Canarie. Essi sono considerati due dei pi\u00f9 grandi missionari che siano esistiti nelle Americhe: Jos\u00e9 de Anchieta fu missionario in Brasile, dove fond\u00f2 la citt\u00e0 di San Paolo e fu uno dei fondatori di Rio de Janeiro; Pedro de Bethencourt fu missionario in Guatemala e fond\u00f2 l'ordine dei fratelli di Betlemme, il primo ordine religioso nato in America. Quasi contemporanea fu un'altra religiosa di Tenerife con fama di santit\u00e0: suor Mar\u00eda de Le\u00f3n Bello y Delgado, detta \"La Siervita\" (1643-1731).\nTenerife divenne rapidamente l'isola pi\u00f9 popolata dell'arcipelago e San Crist\u00f3bal de La Laguna la citt\u00e0 pi\u00f9 importante nelle Canarie, tanto che nel 1783 fu nuovamente chiesta l'erezione di una diocesi a La Laguna, suscitando la reazione negativa del vescovo e del capitolo della cattedrale di Gran Canaria.\nLa creazione della diocesi.\nNel 1818 il clero e le autorit\u00e0 di Tenerife chiesero nuovamente alla Santa Sede la creazione di una diocesi a Tenerife (ma stavolta con l'appoggio del re Ferdinando VII di Spagna). Un ruolo importante fu giocato da Crist\u00f3bal Bencomo y Rodr\u00edguez, confessore del re Ferdinando VII e arcivescovo titolare di Eraclea.\nLa diocesi di San Crist\u00f3bal de La Laguna fu, quindi, eretta il 1\u00ba febbraio 1819 con la bolla \"In cathedra illius\" di papa Pio VII, ricavandone il territorio dalla diocesi delle Isole Canarie. Tuttavia il primo vescovo fu nominato soltanto nel 1824.\nIl 24 ottobre 1832 fu istituito il seminario diocesano.\nIl concordato del 1851 prevedeva l'unione della diocesi di Tenerife con quella delle Canarie; questo concordato, per\u00f2, non ebbe effetto e non fu seguito da alcuna bolla pontificia di conferma e ratifica delle sue decisioni. In questo periodo di stallo la diocesi fu governata da vicari capitolari.\nNel novembre del 1875 la bolla \"Ad apostolicam\", di papa Pio IX, dichiarava nulla l'unione stabilita dal concordato, unione che tuttavia non era mai stata canonicamente riconosciuta. Cos\u00ec nel 1877 l'elezione del vescovo Ildefonso Joaqu\u00edn Infante y Mac\u00edas costitu\u00ec quasi un ristabilimento della sede. Dal punto di vista diplomatico la Santa Sede fece valere la mancata erezione della diocesi di Ciudad Real (al posto della diocesi il 14 luglio 1873 era stato eretto un priorato degli ordini militari) e ottenne di poter ristabilire la diocesi di Tenerife come compensazione.\nAl giorno d'oggi.\nNel 1959 \u00e8 nata in questa diocesi la Fondazione Missionaria e Missionari Identes, composta da missionari religiosi e laici, singoli o sposati.\nTra il 1998 e il 1999 la diocesi ha tenuto il suo primo sinodo diocesano (\"Sinodo diocesano nivariense\"), incentrato principalmente sulla comprensione del Concilio Vaticano II, il rinnovamento spirituale della Chiesa locale all'inizio del terzo millennio e la ricerca di risposte adeguate ai cambiamenti sociali, politici e culturali.\nL'attuale vescovo, 12 \u00b0 della diocesi di San Crist\u00f3bal de La Laguna, \u00e8 monsignor Bernardo \u00c1lvarez Afonso. La diocesi ha circa 892.000 battezzati nel 2014. \u00c8 anche la diocesi delle Canarie che ha sia pi\u00f9 sacerdoti (255), come diaconi permanenti (6) e parrocchie (312).\nSanti patroni.\nPatrona della diocesi di San Crist\u00f3bal de La Laguna \u00e8 la Vergine dei Rimedi. I santi patroni secondari sono san Ferdinando III di Castiglia e sant'Elisabetta del Portogallo. La patrona dell'arcipelago delle Canarie nel suo complesso \u00e8 la Vergine della Candelaria. San Cristoforo \u00e8 il \"titulare\" (ma non santo patrono) della diocesi perch\u00e9 porta il nome della citt\u00e0, e quindi include il nome di questo santo.\nIl patrocinio delle isole della diocesi \u00e8 il seguente:\nSanti patroni delle isole:\nFeste.\nIl calendario liturgico proprio e ufficiale della diocesi, approvato dalla Sede Apostolica, include le seguenti festivit\u00e0:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nSanti e beati della diocesi.\nLa diocesi di Tenerife ha santi, beati e venerabili di grande devozione popolare, tra cui:\nStatistiche.\nLa diocesi nel 2020 su una popolazione di 1.032.983 persone contava 915.600 battezzati, corrispondenti all'88,6% del totale."}
{"id": "502833", "revid": "125738943", "url": "https://it.wikipedia.org/wiki?curid=502833", "title": "Arcidiocesi di Sant'Angelo dei Lombardi-Conza-Nusco-Bisaccia", "text": "Larcidiocesi di Sant'Angelo dei Lombardi-Conza-Nusco-Bisaccia (in latino: \"Archidioecesis Sancti Angeli de Lombardis-Compsana-Nuscana-Bisaciensis\") \u00e8 una sede della Chiesa cattolica in Italia suffraganea dell'arcidiocesi di Benevento appartenente alla regione ecclesiastica Campania. Nel 2020 contava 77.050 battezzati su 78.000 abitanti. \u00c8 retta dall'arcivescovo Pasquale Cascio.\nTerritorio.\nL'arcidiocesi comprende 30 comuni della provincia di Avellino: Andretta, Aquilonia, Bagnoli Irpino, Bisaccia, Cairano, Calabritto, Calitri, Caposele, Cassano Irpino, Castelfranci, Castelvetere sul Calore, Conza della Campania, Frigento, Gesualdo, Guardia Lombardi, Lioni, Montella, Montemarano, Monteverde, Morra De Sanctis, Nusco, Rocca San Felice, Sant'Andrea di Conza, Sant'Angelo dei Lombardi, Senerchia, Sturno, Teora, Torella dei Lombardi, Villamaina e Volturara Irpina.\nSede arcivescovile \u00e8 la citt\u00e0 di Sant'Angelo dei Lombardi, dove si trova la cattedrale di Sant'Antonino martire. A Conza della Campania, Nusco e Bisaccia sorgono le concattedrali dedicate rispettivamente a Santa Maria Assunta, Sant'Amato e alla Nativit\u00e0 della Vergine Maria. Nella localit\u00e0 di Materdomini del comune di Caposele si trova la basilica minore e santuario di san Gerardo Maiella.\nFanno parte della diocesi tre centri che furono in passato sedi episcopali, Frigento, Montemarano e Monteverde, dove si trovano le ex cattedrali dedicate rispettivamente a Santa Maria Assunta, all'Assunzione di Maria Vergine e a Santa Maria Maggiore.\nIl territorio si estende su 1.291\u00a0km\u00b2 ed \u00e8 suddiviso in 36 parrocchie.\nSono sette i santuari riconosciuti come santuari diocesani:\nA Nusco, nell'ex palazzo episcopale, \u00e8 istituito il museo diocesano d'arte sacra, che raccoglie \u00able testimonianze storico-artistiche realizzate, nel corso dei secoli, dalle singole comunit\u00e0 credenti, che costituiscono l'odierna arcidiocesi\u00bb.\nStoria.\nL'odierna arcidiocesi nasce nel 1986 dall'unione di quattro antiche sedi episcopali: Nusco, Bisaccia, Conza e Sant'Angelo dei Lombardi.\nNusco.\nLa diocesi di Nusco fu eretta durante il pontificato di papa Gregorio VII. Ad Alfano I, arcivescovo di Salerno, si deve la consacrazione del primo vescovo, sant'Amato, durante o dopo il 1076, anno in cui i Normanni di Roberto il Guiscardo conquistarono Conza.\nLa nuova diocesi era suffraganea dell'arcidiocesi di Salerno e comprendeva l'ex gastaldato longobardo di Montella, costituito da quattro centri abitati: Montella, Bagnoli, Cassano e Nusco.\nA sant'Amato si deve pure la fondazione dell'abbazia benedettina di Santa Maria \"de Fundiliano\" (Fontigliano), che rimase soggetta al vescovado nuscano fino al 1164, quanto ottenne l'immediata soggezione alla Santa Sede; caduta in rovina, fu unita alla mensa vescovile di Nusco da papa Pio II nel 1461.\nSul finire del XV secolo, in occasione del quarto centenario della morte di sant'Amato, fu istituito a Nusco ad opera del vescovo Antonio Maramaldo il monte frumentario, uno dei primi del sud Italia.\nI vescovi ebbero difficolt\u00e0 ad attuare in diocesi i decreti di riforma del concilio di Trento. A Benedetto Giacinto Sangermano si deve una visita pastorale alla diocesi e la celebrazione di un sinodo diocesano nel 1680; come gi\u00e0 diversi suoi predecessori, anche Sangermano dovette abbandonare la diocesi per l'opposizione ai suoi tentativi di riforma e sostituito da un vicario apostolico. Solo nel Settecento fu istituito il seminario vescovile ad opera di Francesco Antonio Bonaventura (1758).\nIl 27 giugno 1818, in forza della bolla \"De utiliori\" di papa Pio VII, la diocesi di Montemarano venne soppressa ed il suo territorio, costituito dai comuni di Montemarano, Volturara, Castelfranci e Castelvetere, fu incorporato in quello della diocesi di Nusco.\nBisaccia.\nLa diocesi di Bisaccia fu eretta probabilmente nell'XI secolo. Infatti, il primo vescovo conosciuto fu Basilio, menzionato in un diploma del 1097, dove appare come testimone di alcune donazioni concesse da Goffredo di Andria. Per il XII secolo sono noti solo tre vescovi: Atinolfo, documentato in una carta del 1138; Riccardo, la cui firma appare in un diploma del 1174 e che prese parte al concilio lateranense del 1179; e Guglielmo, che partecip\u00f2 alla consacrazione della chiesa di San Marco a Bovino nel 1197.\nLa diocesi era una delle suffraganee dell'arcidiocesi di Conza. Questa dipendenza fu sancita da papa Innocenzo III con la bolla \"In eminenti\" dell'11 novembre 1200, che confermava precedenti privilegi concessi dai pontefici Alessandro III (1159-1181) e Lucio III (1181-1185).\nLa diocesi comprendeva tre centri abitati: Bisaccia, Vallata e Morra. Per la povert\u00e0 delle rendite della mensa vescovile, papa Leone X nel 1513 stabil\u00ec l'unione \"aeque principaliter\" di Bisaccia con Sant'Angelo dei Lombardi, ma questa unione venne sospesa nel 1517. Papa Paolo III stabil\u00ec nuovamente l'unione con la bolla \"Aequum reputamus\" del 3 novembre 1534, decidendo che il vescovo che sarebbe sopravvissuto avrebbe riunito le due sedi. L'unione si realizz\u00f2 nel 1540 alla morte del vescovo Nicola Volpe di Bisaccia, e Rainaldo Cancellieri divenne il primo vescovo delle due diocesi unite.\nAll'inizio dell'Ottocento, il capitolo della cattedrale della Nativit\u00e0 della Vergine Maria era costituito da tre dignit\u00e0 (cantore, primicerio e tesoriere) e da sette canonici. Nella citt\u00e0 episcopale si trovava un monastero dei francescani conventuali, soppresso durante il regime napoleonico.\nErano originari di Bisaccia, Nicola, che fu vescovo di Montemarano dal 1350 al 1364, e Arcangelo Gabriele Cela, vescovo di Anglona-Tursi (1819-1822). Due furono anche i vescovi nativi di Vallata, Antonio de Cozza, vescovo di Lacedonia (1428), e Giovanni Battista Capuani, vescovo di Belcastro (1729-1752). Infine Morra diede i natali a Nicola Cicirelli, vescovo di Gravina (1758-1790), e a Domenico Lombardi, vescovo ausiliare di Napoli e titolare di Lares.\nSant'Angelo dei Lombardi.\nLa diocesi di Sant'Angelo dei Lombardi risale all'XI secolo nel periodo che vide il territorio passare dal principato longobardo di Salerno ai nuovi dominatori normanni, e, come in altri casi analoghi, \u00abrientra appieno nello schema dell'incastellamento normanno e della successiva promozione del nuovo centro a sede vescovile\u00bb.\nLa prima menzione di un suo vescovo si trova in un documento di papa Gregorio VII, non datato ma attribuibile al periodo 1080/1085, dove si accenna ad un vescovo R. che, assieme ad altri vescovi, deve il doveroso ossequio all'arcivescovo Alfano I di Salerno. Tuttavia la sede di Sant'Angelo dei Lombardi appare ben presto suffraganea dell'arcidiocesi di Conza. Per il XII secolo \u00e8 noto un solo vescovo di Sant'Angelo, Giovanni, documentato dal 1174 al 1183, e che prese parte al concilio lateranense del 1179.\nScavi archeologici condotti sul finire del XX secolo nel castello di Sant'Angelo hanno portato alla luce i resti di un'ampia struttura basilicale, databile in epoca normanna tra XI e XII secolo ed identificabile con la primitiva cattedrale diocesana, dedicata a sant'Antonino martire. In seguito la cattedrale fu trasferita, probabilmente nel XIV secolo, nell'attuale posizione; fu pi\u00f9 volte ricostruita o rimaneggiata per i frequenti terremoti che nel corso dei tempi hanno devastato l'Irpinia.\nNel territorio diocesano fu fondata da san Guglielmo da Vercelli nella prima met\u00e0 del XII secolo l'abbazia del Santissimo Salvatore del Goleto, che vide il suo massimo splendore nel XII e nel XIII secolo; caduta in disgrazia, nel 1515 papa Leone X la un\u00ec alla Real Casa della Santissima Annunziata di Napoli.\nA partire dal 1540 la diocesi fu unita \"aeque principaliter\" alla diocesi di Bisaccia.\nNel 1590 fu aperto il seminario diocesano, che fu tuttavia chiuso nel 1628. Un secolo dopo, nel 1738, il vescovo Antonio Manerba lo riapr\u00ec in alcuni locali del palazzo episcopale, finch\u00e9 nel 1746 lo stesso Manerba edific\u00f2 un apposito edificio a fianco dell'episcopio.\nTra i vescovi di Sant'Angelo dei Lombardi e Bisaccia si distinse in modo particolare Gaspare Paluzzi degli Albertoni (1601 - 1614), nipote di papa Urbano VII, governatore delle province dell'Umbria e di Roma e nunzio apostolico in Portogallo, dove mor\u00ec.\nAll'inizio dell'Ottocento la diocesi comprendeva i centri abitati di Sant'Angelo dei Lombardi, Lioni, Guardia e Torella. Il 27 giugno 1818, in forza della bolla \"De utiliori\" di papa Pio VII, la diocesi di Monteverde venne soppressa ed il suo territorio, costituito dai comuni di Monteverde e di Carbonara, fu incorporato in quello della diocesi di Sant'Angelo dei Lombardi, a cui fu unita anche l'abbazia del Goleto.\nConza.\nIgnote sono le origini della diocesi di Conza, che alcuni autori fanno risalire all'epoca costantiniana. La diocesi \u00e8 documentata per la prima volta nell'VIII secolo, quando il vescovo Ladu (Lando) prese parte al sinodo indetto a Roma da papa Zaccaria nel 743.\nAltrettanto sconosciuta \u00e8 l'epoca in cui Conza venne elevata al rango di sede metropolitana. Nella bolla di papa Giovanni XV del 12 luglio 989, Conza appare tra le suffraganee dell'arcidiocesi di Salerno; la stessa indicazione \u00e8 ripetuta nelle bolle dei successivi pontefici Sergio IV (1012), Benedetto VIII (1016) e Clemente II (1047). Nel decreto sinodale emesso il 2 maggio 1050 in occasione della canonizzazione di san Gerardo di Toul, per la prima volta Pietro di Conza si firma come arcivescovo. Tuttavia \u00e8 probabile che ci furono delle contestazioni da parte dei metropoliti di Salerno; infatti in bolle successive del 1051, 1058 e 1059 Conza appare ancora tra le suffraganee di Salerno e Pietro come semplice vescovo. I papi Alessandro II e Gregorio VII (circa 1080/85) confermarono la soggezione di Conza a Salerno. \u00abNel 1098 Urbano II, pur riaffermando l'ormai solo teorica supremazia degli arcivescovi di Salerno sui vescovi di Conza e di Acerenza, riconobbe il fatto compiuto dell'elevazione alla dignit\u00e0 arcivescovile di questi ultimi\u00bb.\nAlla fine del XII secolo sono documentate le diocesi suffraganee di Conza: Muro Lucano, Satriano, Monteverde, Lacedonia, Sant'Angelo dei Lombardi e Bisaccia.\nTra i primi vescovi di Conza, dopo Ladu, si ricordano: Pietro I, che appare tuttavia in un diploma del 967 ritenuto spurio; un anonimo vescovo, che mor\u00ec durante il terremoto che distrusse Conza nel 990; Pietro II, documentato in diverse occasioni tra il 1050 e il 1059 e che per primo ebbe il titolo di arcivescovo; Leone, menzionato nel racconto della traslazione delle reliquie di san Nicola di Bari, scritto da Giovanni diacono; Gregorio, che nel 1103 don\u00f2 ai suoi canonici la chiesa di San Martino de Silere; Roberto, documentato dal 1121/24 al 1129; sant'Erberto, patrono di Conza.\nLa cattedrale di Conza fu consacrata nel 1122 o 1123 dall'arcivescovo Roberto e dedicata all'Assunta.\nLa citt\u00e0 episcopale fu oggetto di periodiche distruzioni ad opera di violenti terremoti (si ricordano quelli del 1456, 1466, 1561, 1694, 1702, 1732), che ne causarono lo spopolamento e il progressivo abbandono. A partire dal XIV o dal XV secolo gli arcivescovi lasciarono Conza e posero la loro residenza in vari centri dell'arcidiocesi, tra cui Calitri e Santomenna, fino a stabilirsi definitivamente a Sant'Andrea di Conza, dove fu eretto un nuovo episcopio, attualmente sede comunale, e la locale chiesa di San Michele eretta a procattedrale. Durante l'episcopato di Francesco Paolo Nicolai (1716-1731) fu istituito a Sant'Andrea di Conza il seminario arcivescovile. Anche a Santomenna esistevano un episcopio, un seminario e la procattedrale di San Gaetano, edifici andati tutti distrutti con il terremoto del 1980.\nIl 27 giugno 1818, in forza della bolla \"De utiliori\" di papa Pio VII, agli arcivescovi di Conza fu data in amministrazione perpetua la diocesi di Campagna, a cui fu unito il territorio della soppressa diocesi di Satriano. Con la medesima bolla, fu ridisegnata la provincia ecclesiastica di Conza che comprendeva ora le diocesi di Campagna, Lacedonia e Muro Lucano e le sedi unite di Sant'Angelo dei Lombardi e Bisaccia.\nAll'inizio dell'Ottocento l'arcidiocesi era costituita di 24 centri: Conza, Sant'Andrea di Conza, Pescopagano, Calitri, Cairano, Andretta, Teora, Caposele, Calabritto, Quaglietta, Senerchia, Auletta, Buccino, Castelnuovo di Conza, Colliano, Contursi Terme, Laviano, Oliveto Citra, Palomonte, Salvitelle, San Gregorio Magno, Santomenna, Valva e Vietri di Potenza.\nLe sedi unite.\nIl 30 settembre 1921 con la bolla \"Ad christifidelium\" di papa Benedetto XV ebbe termine il regime di amministrazione perpetua e fu ristabilita la diocesi di Campagna, resa immediatamente soggetta alla Santa Sede. Contestualmente l'arcidiocesi di Conza fu unita \"aeque principaliter\" alle diocesi di Sant'Angelo dei Lombardi e Bisaccia, ed inoltre perse 13 comuni che furono ceduti alla diocesi di Campagna. Giulio Tommasi, gi\u00e0 vescovo di Sant'Angelo dei Lombardi e Bisaccia, fu nominato anche arcivescovo di Conza, ma continu\u00f2 a mantenere la sua residenza a Sant'Angelo dei Lombardi, cos\u00ec come i suoi successori.\nIl 4 agosto 1973 Gastone Mojaisky Perrelli, gi\u00e0 vescovo di Nusco, fu nominato anche arcivescovo di Conza e vescovo di Sant'Angelo dei Lombardi e Bisaccia, unendo cos\u00ec \"in persona episcopi\" le quattro sedi diocesane.\nL'8 settembre 1976 l'arcidiocesi di Conza cedette il comune di Pescopagano alla diocesi di Melfi. Il 30 aprile 1979 perse anche la dignit\u00e0 metropolitica in forza della bolla \"Quamquam Ecclesia\" di papa Giovanni Paolo II, mantenendo il titolo arcivescovile. La diocesi di Nusco e l'arcidiocesi di Conza, con le antiche suffraganee di Sant'Angelo dei Lombardi, Bisaccia e Lacedonia, entrarono a far parte della provincia ecclesiastica dell'arcidiocesi di Benevento.\nIl terremoto del 1980 danneggi\u00f2 gravemente il patrimonio culturale delle diocesi dell'Irpinia. In particolare and\u00f2 distrutta la cittadina di Conza e la sua antica cattedrale, ridotta attualmente a poche vestigia.\nIl 30 settembre 1986 con il decreto \"Instantibus votis\" della Congregazione per i Vescovi l'arcidiocesi di Conza e le diocesi di Sant'Angelo dei Lombardi, Bisaccia e Nusco sono state unite con la formula \"plena unione\" e la nuova circoscrizione ecclesiastica sorta dall'unione ha assunto il nome di \"Arcidiocesi di Sant'Angelo dei Lombardi-Conza-Nusco-Bisaccia\".\nIl 18 ottobre 1995 l'arcidiocesi si \u00e8 ampliata, incorporando il comune di Rocca San Felice, che apparteneva alla diocesi di Avellino.\nIl 25 gennaio 1998 con una nuova variazione territoriale per effetto del decreto \"Quo uberius\" della Congregazione per i vescovi, la diocesi ha incorporato i comuni di Frigento (antica sede vescovile), Sturno, Gesualdo e Villamaina, che appartenevano alla diocesi di Avellino, e ha ceduto alla diocesi di Ariano Irpino-Lacedonia il comune di Vallata.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 78.000 persone contava 77.050 battezzati, corrispondenti al 98,8% del totale."}
{"id": "502834", "revid": "92723", "url": "https://it.wikipedia.org/wiki?curid=502834", "title": "Arcidiocesi di Santiago di Compostela", "text": "Larcidiocesi di Santiago di Compostela (in latino: \"Archidioecesis Compostellana\") \u00e8 una sede metropolitana della Chiesa cattolica in Spagna. Nel 2020 contava 1.133.880 battezzati su 1.320.350 abitanti. \u00c8 retta dall'arcivescovo Juli\u00e1n Barrio Barrio.\nTerritorio.\nL'arcidiocesi \u00e8 situata nella comunit\u00e0 autonoma della Galizia, Spagna nord-occidentale e si trova a cavallo tra le province di A Coru\u00f1a e Pontevedra.\nSede arcivescovile \u00e8 la citt\u00e0 di Santiago di Compostela, dove si trova la cattedrale di San Giacomo. A Pontevedra sorge la basilica minore di Santa Maria Maggiore (\"Bas\u00edlica de Santa Mar\u00eda la Mayor\").\nParrocchie e vicariati.\nIl territorio si estende su 8.546\u00a0km\u00b2 ed \u00e8 suddiviso in 1.070 parrocchie raggruppate in 48 arcipresbiterati (\"archiprestazgos\") e questi a loro volta, raggruppati in 3 vicariati, come segue:\nComuni compresi nell'arcidiocesi.\nTerritorio comunale completamente compreso nell'arcidiocesi:\nTerritorio comunale parzialmente compreso nell'arcidiocesi:\nProvincia ecclesiastica.\nLa provincia ecclesiastica di Santiago di Compostela comprende le seguenti suffraganee:\nIl cammino di Santiago.\nSantiago di Compostela \u00e8 meta di continui pellegrinaggi provenienti da tutto il mondo. La sua maestosa cattedrale dedicata a San Giacomo da Compostela \u00e8 la tappa finale di ogni pellegrino che decide di affrontare il vecchio \"cammino di Santiago di Compostela\". Il 23 ottobre 1987 il Consiglio d'Europa ha riconosciuto l'importanza dei percorsi religiosi e culturali che attraversano l'Europa per giungere a Santiago di Compostela dichiarando i percorsi \"itinerario culturale europeo\".\nIn particolare l'arcidiocesi, tramite la cosiddetta \"Officina del pellegrino\", \u00e8 l'organismo preposto ad emettere le \"Compostele\", ovvero i documenti che attestano che chi la possiede ha compiuto almeno cento chilometri del \"Camino\".\nStoria.\nLa diocesi di Iria Flavia fu eretta nel VI secolo e se ne trova riscontro per la prima volta nei documenti del concilio di Braga del 561. Era originariamente suffraganea dell'arcidiocesi di Braga.\nNell'829 il vescovo Teodomiro scopr\u00ec la tomba dell'apostolo san Giacomo Maggiore, che divenne uno dei principali luoghi di pellegrinaggio dell'Europa medievale.\nIl pellegrinaggio permise la circolazione di idee: da Santiago viene probabilmente anche la preghiera Salve Regina, composta dal vescovo san Pietro di Mezonzo verso l'anno mille.\nA partire dalla met\u00e0 del IX secolo i vescovi portano sempre pi\u00f9 spesso il titolo di Iria Flavia e della Sede Apostolica, e la loro sede abituale \u00e8 il \"locus Sancti Iacobi\", che poi diverr\u00e0 Santiago.\nIl 5 dicembre 1095 papa Urbano II con la bolla \"Veterum sinodalia\" attribu\u00ec all'antica diocesi di Iria Flavia una nuova sede e il nuovo nome di diocesi di Santiago di Compostela. Nel contempo concesse alla diocesi l'esenzione dalla giurisdizione metropolitica, rendendola immediatamente soggetta alla Santa Sede.\nIl 27 febbraio 1120 papa Callisto II con la bolla \"Omnipotentis dispositione\" elev\u00f2 la diocesi al rango di arcidiocesi metropolitana.\nIl 5 marzo 1525 fu istituita con bolla di papa Clemente VII l'universit\u00e0 di Santiago, che traeva origine dalla scuola della cattedrale, che per tutto il Medioevo aveva avuto maestri celebri. Per molti anni (fino al XIX secolo) l'universit\u00e0 mantenne un corso di teologia e serv\u00ec alla formazione dei sacerdoti in vece di un seminario diocesano, che fu eretto solo nel 1829. Con difficolt\u00e0 nella seconda met\u00e0 dell'Ottocento il seminario ottenne il diritto di rilasciare titoli accademici, finch\u00e9 nel 1932 fu ridotto al rango di semplice seminario diocesano. Infine nel 1981 il seminario ottenne lo \"status\" di Istituto Teologico, associato all'Universit\u00e0 di Salamanca con il diritto di rilasciare il baccalaureato di teologia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 1.320.350 persone contava 1.133.880 battezzati, corrispondenti all'85,9% del totale."}
{"id": "502835", "revid": "110157", "url": "https://it.wikipedia.org/wiki?curid=502835", "title": "Diocesi di San Carlos", "text": "La diocesi di San Carlos (in latino: \"Dioecesis Sancti Caroli Borromeo\") \u00e8 una sede della Chiesa cattolica nelle Filippine suffraganea dell'arcidiocesi di Jaro. Nel 2017 contava 933.675 battezzati su 1.098.440 abitanti. \u00c8 retta dal vescovo Gerardo Alimane Alminaza.\nTerritorio.\nLa diocesi comprende:\nSede vescovile \u00e8 la citt\u00e0 di San Carlos, dove si trova la cattedrale di San Carlo Borromeo.\nIl territorio si estende su 3.041\u00a0km\u00b2 ed \u00e8 suddiviso in 33 parrocchie.\nStoria.\nLa diocesi \u00e8 stata eretta il 30 marzo 1987 con la bolla \"Certiores quidem facti\" di papa Giovanni Paolo II, ricavandone il territorio dalle diocesi di Bacolod e di Dumaguete.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.098.440 persone contava 933.675 battezzati, corrispondenti all'85,0% del totale."}
{"id": "502836", "revid": "92723", "url": "https://it.wikipedia.org/wiki?curid=502836", "title": "Arcidiocesi di Santa Cruz de la Sierra", "text": "Larcidiocesi di Santa Cruz de la Sierra (in latino: \"Archidioecesis Sanctae Crucis de Sierra\") \u00e8 una sede metropolitana della Chiesa cattolica in Bolivia. Nel 2020 contava 1.925.600 battezzati su 2.567.480 abitanti. \u00c8 retta dall'arcivescovo Sergio Alfredo Gualberti Calandrina.\nTerritorio.\nL'arcidiocesi comprende le seguenti province del dipartimento boliviano di Santa Cruz: Andr\u00e9s Ib\u00e1\u00f1ez, Ignacio Warnes, Obispo Santistevan, Sara, Ichilo, Vallegrande, Florida e Manuel Caballero. Comprende anche una piccola parte della provincia di Cordillera.\nSede arcivescovile \u00e8 la citt\u00e0 di Santa Cruz de la Sierra, dove si trova la cattedrale di San Lorenzo.\nIl territorio si estende su 49.170\u00a0km\u00b2 ed \u00e8 suddiviso in 86 parrocchie.\nLa provincia ecclesiastica di Santa Cruz de la Sierra comprende una sola diocesi suffraganea, San Ignacio de Velasco.\nStoria.\nLa diocesi di Santa Cruz de la Sierra fu eretta il 5 luglio 1605, ricavandone il territorio dalla diocesi di La Plata o Charcas (oggi arcidiocesi di Sucre).\nOriginariamente suffraganea dell'arcidiocesi di Lima, il 20 luglio 1609 entr\u00f2 a far parte della provincia ecclesiastica dell'arcidiocesi di La Plata o Charcas.\nNel 1649 fu istituito il seminario diocesano, dedicato a san Giovanni Battista, che rest\u00f2 in funzione fino al 1661. Successivamente il seminario fu riaperto nel 1770.\nIl 25 giugno 1847, 1\u00ba dicembre 1917, il 22 maggio 1919 e il 27 gennaio 1930 cedette porzioni del suo territorio a vantaggio dell'erezione della diocesi di Cochabamba (oggi arcidiocesi) e dei vicariati apostolici rispettivamente di El Beni, del Chaco (oggi vicariato apostolico di Camiri) e di Chiquitos (oggi diocesi di San Ignacio de Velasco).\nIl 30 luglio 1975 \u00e8 stata elevata al rango di arcidiocesi metropolitana con la bolla \"Quo gravius\" di papa Paolo VI.\nL'arcidiocesi ha ricevuto la visita pastorale di papa Giovanni Paolo II nel 1988 e di papa Francesco nel 2015.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 2.567.480 persone contava 1.925.600 battezzati, corrispondenti al 75,0% del totale."}
{"id": "502837", "revid": "110157", "url": "https://it.wikipedia.org/wiki?curid=502837", "title": "Diocesi di Santa Cruz do Sul", "text": "La diocesi di Santa Cruz do Sul (in latino: \"Dioecesis Sanctae Crucis in Brasilia\") \u00e8 una sede della Chiesa cattolica in Brasile suffraganea dell'arcidiocesi di Santa Maria appartenente alla regione ecclesiastica Sul 3. Nel 2017 contava 488.300 battezzati su 625.490 abitanti. \u00c8 retta dal vescovo Alo\u00edsio Alberto Dilli, O.F.M.\nTerritorio.\nLa diocesi comprende 40 comuni nella parte centrale dello stato brasiliano del Rio Grande do Sul: Santa Cruz do Sul, Amaral Ferrador, Anta Gorda, Arroio do Meio, Arvorezinha, Boqueir\u00e3o do Le\u00e3o, Candel\u00e1ria, Canudos do Vale, Capit\u00e3o, Coqueiro Baixo, Cruzeiro do Sul, Dom Feliciano, Doutor Ricardo, Encantado, Encruzilhada do Sul, Forquetinha, Gramado Xavier, Herveiras, Il\u00f3polis, Lajeado, Marques de Souza, Mato Leit\u00e3o, Mu\u00e7um, Nova Br\u00e9scia, Pantano Grande, Passo do Sobrado, Pouso Novo, Progresso, Putinga, Relvado, Rio Pardo, Santa Clara do Sul, Santa Cruz do Sul, S\u00e9rio, Sinimbu, Travesseiro, Vale do Sol, Ven\u00e2ncio Aires, Vera Cruz e Vespasiano Correa.\nSede vescovile \u00e8 la citt\u00e0 di Santa Cruz do Sul, dove si trova la cattedrale di San Giovanni Battista.\nIl territorio si estende su una superficie di 15.691\u00a0km\u00b2 ed \u00e8 suddiviso in 51 parrocchie, raggruppate in 6 foranie: Santo \u00c2ngelo, S\u00e3o Luiz Gonzaga, Cerro Largo, Santo Cristo, Santa Rosa e Tr\u00eas de Maio.\nStoria.\nLa diocesi \u00e8 stata eretta il 20 giugno 1959 con la bolla \"Quandoquidem Servatoris\" di papa Giovanni XXIII, ricavandone il territorio dall'arcidiocesi di Porto Alegre, di cui originariamente era suffraganea.\nIl 12 dicembre 1997 la diocesi si \u00e8 ampliata, incorporando il territorio dei comuni di Mu\u00e7um e di Vespasiano Correa, che erano appartenuti alla diocesi di Caxias do Sul.\nIl 13 aprile 2011 \u00e8 entrata a far parte della provincia ecclesiastica dell'arcidiocesi di Santa Maria.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 625.490 persone contava 488.300 battezzati, corrispondenti al 78,1% del totale."}
{"id": "502838", "revid": "110157", "url": "https://it.wikipedia.org/wiki?curid=502838", "title": "Diocesi di San Carlos de Venezuela", "text": "La diocesi di San Carlos de Venezuela (in latino: \"Dioecesis Sancti Caroli in Venetiola\") \u00e8 una sede della Chiesa cattolica in Venezuela suffraganea dell'arcidiocesi di Valencia en Venezuela. Nel 2017 contava 333.000 battezzati su 348.000 abitanti. \u00c8 retta dal vescovo Polito Rodr\u00edguez M\u00e9ndez.\nTerritorio.\nLa diocesi comprende lo stato venezuelano di Cojedes.\nSede vescovile \u00e8 la citt\u00e0 di San Carlos, dove si trova la cattedrale dell'Immacolata Concezione di Maria Vergine.\nIl territorio \u00e8 suddiviso in 19 parrocchie.\nStoria.\nLa diocesi \u00e8 stata eretta il 16 maggio 1972 con la bolla \"In vertice\" di papa Paolo VI, ricavandone il territorio dalla diocesi di Valencia en Venezuela (oggi arcidiocesi).\nOriginariamente suffraganea dell'arcidiocesi di Caracas, il 12 novembre 1974 \u00e8 entrata a far parte della provincia ecclesiastica dell'arcidiocesi di Valencia en Venezuela.\nIl 26 maggio 1976, con la lettera apostolica \"Peculiarem et assiduum\", papa Paolo VI ha confermato la Beata Maria Vergine, con il titolo di Madre del Divino Pastore, patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 348.000 persone contava 333.000 battezzati, corrispondenti al 95,7% del totale."}
{"id": "502839", "revid": "110157", "url": "https://it.wikipedia.org/wiki?curid=502839", "title": "Diocesi di Santo Domingo in Ecuador", "text": "La diocesi di Santo Domingo in Ecuador (in latino: \"Dioecesis Sancti Dominici in Aequatoria\") \u00e8 una sede della Chiesa cattolica in Ecuador suffraganea dell'arcidiocesi di Portoviejo. Nel 2017 contava 725.700 battezzati su 839.600 abitanti. \u00c8 retta dal vescovo Bertram V\u00edctor Wick Enzler.\nTerritorio.\nLa diocesi comprende la provincia di Santo Domingo de los Ts\u00e1chilas e la parte occidentale della provincia del Pichincha.\nSede vescovile \u00e8 la citt\u00e0 di Santo Domingo, dove si trova la cattedrale dell'Ascensione.\nIl territorio \u00e8 suddiviso in 59 parrocchie.\nStoria.\nLa prelatura territoriale di Santo Domingo de los Colorados fu eretta il 5 gennaio 1987 con la bolla \"Patres atque pastores\" di papa Giovanni Paolo II, ricavandone il territorio dall'arcidiocesi di Quito, di cui era originariamente suffraganea.\nIl 25 febbraio 1994 entr\u00f2 a far parte della nuova provincia ecclesiastica dell'arcidiocesi di Portoviejo.\nL'8 agosto 1996 fu elevata al rango di diocesi con la bolla \"Cum hisce recentioribus\" dello stesso papa Giovanni Paolo II.\nIl 7 marzo 2003 monsignor Wilson Moncayo ha annunciato la costruzione di una nuova cattedrale, che verr\u00e0 chiamata \"El Buen Pastor\" e potr\u00e0 contenere 1.200 fedeli. I lavori di costruzione della nuova cattedrale, inizialmente erano stati previsti concludersi nel 2011, tuttavia nonostante all'interno la chiesa sia operativa, mancano ancora alcune pareti esterne, una torre e la cappella del Santissimo. La cattedrale \u00e8 stata costruita coi proventi di alcune lotterie organizzate e con l'aiuto proveniente da paesi come Germania e Italia.\nIl 18 giugno 2008 la diocesi ha assunto la denominazione attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 839.600 persone contava 725.700 battezzati, corrispondenti all'86,4% del totale."}
{"id": "502840", "revid": "461628", "url": "https://it.wikipedia.org/wiki?curid=502840", "title": "Diocesi di Saint-Denis", "text": "La diocesi di Saint-Denis (in latino: \"Dioecesis Sancti Dionysii in Francia\") \u00e8 una sede della Chiesa cattolica in Francia suffraganea dell'arcidiocesi di Parigi. Nel 2017 contava 672.400 battezzati su 1.549.817 abitanti. \u00c8 retta dal vescovo Pascal Delannoy.\nTerritorio.\nLa diocesi comprende il territorio del dipartimento francese della Senna-Saint-Denis.\nSede vescovile \u00e8 la citt\u00e0 di Saint-Denis, nella \"banlieu\" di Parigi, dove si trova la basilica cattedrale di San Dionigi.\nIl territorio si estende su 236\u00a0km\u00b2 ed \u00e8 suddiviso in 85 parrocchie, raggruppate in 4 zone apostoliche (\"zones apostoliques\") e 18 settori pastorali (\"secteurs pastoraux\"). Il numero delle chiese e delle cappelle diocesane \u00e8 di 117; molte di queste, edificate dopo la legge di separazione del 1905, sono di propriet\u00e0 della diocesi.\nCattedrale.\nLa cattedrale di \"Saint-Denis\", dedicata a san Dionigi, protovescovo dell'arcidiocesi di Parigi, era la chiesa dell'abbazia omonima. \u00c8 una pietra miliare dell'architettura gotica e viene considerato il primo edificio costruito in questo stile.\nStoria.\nLa diocesi \u00e8 stata eretta il 9 ottobre 1966 con la bolla \"Qui volente Deo\" di papa Paolo VI, ricavandone il territorio dall'arcidiocesi di Parigi e dalla diocesi di Versailles. La diocesi, suffraganea dall'arcidiocesi di Parigi, copre il territorio del dipartimento della Senna-Saint-Denis, istituito dal governo francese con la legge del 10 luglio 1964 in sostituzione dei precedenti dipartimenti di Senna e di Seine-et-Oise.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.549.817 persone contava 672.400 battezzati, corrispondenti al 43,4% del totale."}
{"id": "502841", "revid": "30610", "url": "https://it.wikipedia.org/wiki?curid=502841", "title": "Alice Hoffman", "text": "Ha scritto 17 romanzi, tradotti in 20 lingue.\nI film \"Amori &amp; incantesimi\", \"Aquamarine\" e \"The River King\" sono stati tratti da suoi libri. Il primo libro ad essere tradotto in italiano \u00e8 stato \"Non calpestate il mio giardino\" (\"Seventh Heaven\"), pubblicato da Frassinelli nel 1992."}
{"id": "502843", "revid": "599013", "url": "https://it.wikipedia.org/wiki?curid=502843", "title": "Dvina", "text": "Dvina \u00e8 un toponimo geografico russo che pu\u00f2 riferirsi a due grandi fiumi:"}
{"id": "502844", "revid": "110157", "url": "https://it.wikipedia.org/wiki?curid=502844", "title": "Diocesi di Saint-Di\u00e9", "text": "La diocesi di Saint-Di\u00e9 (in latino: \"Dioecesis Sancti Deodati\") \u00e8 una sede della Chiesa cattolica in Francia suffraganea dell'arcidiocesi di Besan\u00e7on. Nel 2017 contava 311.400 battezzati su 375.226 abitanti. \u00c8 retta dal vescovo Didier Berthet.\nTerritorio.\nLa diocesi comprende il dipartimento francese dei Vosgi.\nSede vescovile \u00e8 la citt\u00e0 di \u00c9pinal. A Saint-Di\u00e9-des-Vosges si trova la cattedrale di San Diodato.\nIl territorio \u00e8 suddiviso in 46 parrocchie, raggruppate in 10 decanati.\nStoria.\nLa diocesi fu eretta il 21 luglio 1777 con la bolla \"Relata semper\" di papa Pio VI. Il suo territorio fu costituito in parte con parrocchie sottratte alla diocesi di Toul; in parte con i possedimenti delle antiche grandi abbazie di \u00c9tival, di Senones e di Moyenmoutier; e infine con i possedimenti della collegiata \"nullius dioecesis\" di Saint-Di\u00e9. Originariamente era suffraganea dell'arcidiocesi di Treviri.\nIn seguito al Concordato il 29 novembre 1801 con la bolla \"Qui Christi Domini\" di papa Pio VII la diocesi fu soppressa e il suo territorio fu accorpato a quello della diocesi di Nancy. Tuttavia il vescovo Barth\u00e9lemy-Louis-Martin de Chaumont de La Galaisi\u00e8re rifiut\u00f2 di dimettersi.\nNel giugno 1817 fra Santa Sede e governo francese fu stipulato un nuovo concordato, cui fece seguito il 27 luglio la bolla \"Commissa divinitus\", con la quale il papa restaurava la sede di Saint-Di\u00e9. Tuttavia, poich\u00e9 il concordato non entr\u00f2 in vigore in quanto non ratificato dal Parlamento di Parigi, questa erezione non ebbe effetto; di conseguenza il vescovo gi\u00e0 nominato, Augustin-Louis de Montblanc, non pot\u00e9 mai prendere possesso della sua sede.\nLa diocesi fu ristabilita definitivamente come suffraganea dell'arcidiocesi di Besan\u00e7on il 6 ottobre 1822 con la bolla \"Paternae charitatis\" di papa Pio VII.\nIl 10 luglio 1874 a seguito delle variazioni territoriali determinate dalla Guerra franco-prussiana cedette una porzione del suo territorio a vantaggio della diocesi di Strasburgo.\nDal 1944 il vescovo risiede a \u00c9pinal, il capoluogo dipartimentale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 375.226 persone contava 311.400 battezzati, corrispondenti all'83,0% del totale."}
{"id": "502845", "revid": "1123126", "url": "https://it.wikipedia.org/wiki?curid=502845", "title": "Diocesi di Saint-Denis-de-La R\u00e9union", "text": "La diocesi di Saint-Denis-de-La R\u00e9union (in latino: \"Dioecesis S. Dionysii Reunionis\") \u00e8 una sede della Chiesa cattolica in Francia immediatamente soggetta alla Santa Sede. Nel 2017 contava 674.000 battezzati su 850.996 abitanti. \u00c8 retta dal vescovo Gilbert Guillaume Marie-Jean Aubry.\nTerritorio.\nLa diocesi comprende l'isola di Riunione.\nSede vescovile \u00e8 la citt\u00e0 di Saint-Denis-de-La R\u00e9union, dove si trova la cattedrale di San Dionigi.\nIl territorio \u00e8 suddiviso in 72 parrocchie.\nStoria.\nLa prefettura apostolica delle Isole dell'Oceano Indiano fu eretta nel 1712, ricavandone il territorio dalla diocesi di Malacca (oggi arcidiocesi di Singapore). La prefettura aveva giurisdizione, almeno formalmente, sulle isole di Riunione (all'epoca chiamata Bourbon), Seychelles e Mauritius (all'epoca chiamata Isle de France), colonie francesi, a cui si aggiunse nella seconda met\u00e0 del Settecento anche il Madagascar, bench\u00e9 sporadici furono i tentativi missionari su quest'isola.\nNel dicembre del 1714 i primi lazzaristi, a cui era stata affidata la prefettura apostolica, sbarcarono a Bourbon: erano i padri Daniel Renou, primo prefetto apostolico, Louis Criais, Jacques Houbert e Jean-Ren\u00e9 Abot, e il fratello laico Joseph Moutardier.\nUn breve di papa Benedetto XIV del 6 ottobre 1740 sottomise la prefettura apostolica all'autorit\u00e0 degli arcivescovi di Parigi.\nNel 1772 la residenza della prefettura apostolica fu trasferita dalla Riunione all'isola di Mauritius, a Port Louis, dove era concentrata la maggior parte dell'attivit\u00e0 missionaria dei lazzaristi.\nIn seguito al trattato di Parigi del 1814, Mauritius e le Seychelles divennero parte dei domini coloniali inglesi. Nel 1818 queste isole, assieme a Madagascar, furono scorporate dalla prefettura apostolica e costituirono parte di un nuovo vicariato apostolico, che comprendeva diversi territori coloniali inglesi dell'Africa australe e dell'Oceania (vedi diocesi di Port-Louis e arcidiocesi di Citt\u00e0 del Capo). Contestualmente, la prefettura apostolica delle Isole dell'Oceano Indiano mut\u00f2 il proprio nome in prefettura apostolica di Bourbon.\nDa questo momento i prefetti apostolici posero stabilmente la loro residenza alla Riunione. Tra questi si ricorda in particolare Henri de Solages, che per primo tent\u00f2 una missione in Madagascar, isola che la Santa Sede aveva assegnato ai prefetti della Riunione nel 1829. Nel 1830 de Solages aveva accumulato anche la carica di prefetto apostolico delle Isole dei Mari del Sud, sede che non pot\u00e9 mai raggiungere per la sua prematura morte in Madagascar nel dicembre del 1832.\nNel 1841 cedette l'isola del Madagascar a vantaggio dell'erezione della prefettura apostolica del Madagascar (oggi arcidiocesi di Antananarivo).\nIl 27 settembre 1850 \u00e8 stata elevata a diocesi con la bolla \"Inter praecipuas\" di papa Pio IX e ha assunto il nome attuale. Originariamente era suffraganea dell'arcidiocesi di Bordeaux.\nIl 26 febbraio 1860 ha ceduto il territorio corrispondente al vasto sultanato di Zanzibar alla prefettura apostolica di Zanguebar, da cui trae origine l'odierna arcidiocesi di Nairobi.\nI vescovi di Saint-Denis-de-La R\u00e9union sono membri di diritto della Conferenza Episcopale dell'Oceano Indiano, che raggruppa i vescovi di Comore, Mauritius, Riunione, Mayotte e Seychelles.\nCronotassi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 850.996 persone contava 674.000 battezzati, corrispondenti al 79,2% del totale."}
{"id": "502846", "revid": "110157", "url": "https://it.wikipedia.org/wiki?curid=502846", "title": "Diocesi di Saint-\u00c9tienne", "text": "La diocesi di Saint-\u00c9tienne (in latino: \"Dioecesis Sancti Stephani\") \u00e8 una sede della Chiesa cattolica in Francia suffraganea dell'arcidiocesi di Lione. Nel 2017 contava 470.387 battezzati su 600.037 abitanti. \u00c8 retta dal vescovo Sylvain Bataille.\nTerritorio.\nLa diocesi comprende il dipartimento francese della Loira, escluso l'arrondissement di Roanne che appartiene all'arcidiocesi di Lione.\nSede vescovile \u00e8 la citt\u00e0 di Saint-\u00c9tienne, dove si trova la cattedrale di San Carlo Borromeo.\nIl territorio \u00e8 suddiviso in 31 parrocchie.\nStoria.\nL'idea di creare una diocesi a Saint-\u00c9tienne, separata dall'arcidiocesi di Lione, sorse gi\u00e0 nell'Ottocento quando, per l'accresciuta importanza assunta dalla citt\u00e0, il 25 luglio 1855 divenne capoluogo del dipartimento della Loira in sostituzione della citt\u00e0 di Montbrison. Il 27 ottobre 1856 il consiglio municipale di Saint-\u00c9tienne fece richiesta alle autorit\u00e0 civili che la loro citt\u00e0 divenisse sede di una diocesi; la domanda \u00e8 ripetuta nel 1869 presso la prefettura.\nNel settembre 1873 l'arcivescovo di Lione Jacques-Marie-Achille Ginoulhiac convoc\u00f2 un sinodo diocesano, dove era prevista una discussione sull'eventuale creazione di una nuova diocesi. Ma all'ultimo momento, questo punto dell'ordine del giorno venne ritirato. Tuttavia, su richiesta dello stesso Ginoulhiac, nel 1875 la Santa Sede nomin\u00f2 Odon Thibaudier vescovo ausiliare con residenza a Saint-\u00c9tienne. Ma gi\u00e0 l'anno successivo Thibaudier venne nominato alla sede di Soissons. Da questo momento, Saint-\u00c9tienne ebbe unicamente un pro-vicario rappresentante dell'arcivescovo lionese.\nNel 1917 la Santa Sede nomin\u00f2 dopo oltre quarant'anni un vescovo ausiliare nella persona di Hyacinthe-Jean Chassagnon, con l'obbligo della residenza in Saint-\u00c9tienne (\"cum onere residentiae in oppido St. Etienne\"). A lui succedettero altri vescovi ausiliari residenti: Etienne Ir\u00e9n\u00e9e Faugier (1922-1928), Jean Delay (1928-1937), Etienne Bornet (1937-1958).\nNel frattempo continuarono le istanze per la creazione di una diocesi. Nel 1958 il cardinale lionese Pierre-Marie Gerlier istitu\u00ec una speciale commissione per lo studio della questione. Dopo la morte di papa Pio XII, che si era opposto alla creazione di una nuova diocesi, a Lione vennero nominati nello stesso giorno (17 dicembre 1959) un vescovo coadiutore con diritto di successione, Jean-Marie Villot, e un vescovo ausiliare, Marius-F\u00e9lix-Antoine Maziers. A quest'ultimo furono demandati i seguenti offici per la citt\u00e0 e il dipartimento di Saint-\u00c9tienne: nomina dei parroci e dei vicari parrocchiali; nomina a tutti gli altri uffici ecclesiastici; autorizzazione alla costruzione di nuove chiese; direzione dell'Azione cattolica. Nel suo lavoro Maziers era coadiuvato da un proprio consiglio episcopale, distinto da quello di Lione. Trasferito a Bordeaux, fu sostituito nel 1968 da Paul-Marie Fran\u00e7ois Rousset.\nIl 22 ottobre 1968 il nunzio apostolico Paolo Bertoli install\u00f2 a Lione una speciale commissione interdiocesana per lo studio di diverse questioni, tra cui l'erezione della diocesi di Saint-\u00c9tienne. In seguito al lavoro della commissione, il consiglio presbiterale di Lione, nell'aprile 1970, dette il suo parere favorevole all'erezione della diocesi; nel giugno successivo, i vescovi coinvolti nei cambiamenti, fecero espressa richiesta a Roma della nascita della nuova sede episcopale.\nCos\u00ec, finalmente, dopo un lungo percorso durato pi\u00f9 di un secolo, il 26 dicembre 1970, giorno della festa di santo Stefano protomartire, con la bolla \"Signa temporum\" papa Paolo VI eresse la diocesi di Saint-\u00c9tienne, con territorio ricavato da quello dell'arcidiocesi di Lione. Il 23 febbraio successivo fu nominato primo vescovo Paul-Marie Fran\u00e7ois Rousset, ultimo vescovo ausiliare per Saint-\u00c9tienne.\nNel 1988 e nel 1999 papa Giovanni Paolo II ha canonizzato due sacerdoti originari della diocesi: il missionario Jean-Louis Bonnard, morto in Vietnam e celebrato assieme ai Martiri del Vietnam, e Marcellin Champagnat, fondatore dei Fratelli maristi delle scuole.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 600.037 persone contava 470.387 battezzati, corrispondenti al 78,4% del totale."}
{"id": "502847", "revid": "1543377", "url": "https://it.wikipedia.org/wiki?curid=502847", "title": "M99 (astronomia)", "text": "M 99 (altrimenti conosciuta come NGC 4254) \u00e8 una galassia a spirale visibile nella costellazione della Chioma di Berenice; dista approssimativamente 60 milioni di anni luce e fa parte dell'Ammasso della Vergine.\nOsservazione.\nM99 si trova in una regione di cielo priva di stelle di riferimento, fra le costellazioni della Vergine e della Chioma di Berenice; la si pu\u00f2 trovare comunque circa sette gradi ad est della stella Denebola. M99 ha una luminosit\u00e0 al limite estremo della portata di un binocolo di media potenza, mentre \u00e8 visibile con un piccolo telescopio amatoriale come una macchia chiara quasi perfettamente circolare; con strumenti da 150mm appare una distinzione fra la regione del nucleo, luminosa, e quella dell'alone, molto pallido ed esteso. Strumenti da 250-300mm si iniziano ad intravedere i primi segni della sua struttura a spirale, sebbene con grosse difficolt\u00e0.\nM99 pu\u00f2 essere osservata con facilit\u00e0 da entrambi gli emisferi terrestri e da tutte le aree abitate della Terra, grazie al fatto che la sua declinazione non \u00e8 eccessivamente settentrionale; dalle regioni boreali \u00e8 maggiormente osservabile e si presenta estremamente alto nel cielo nelle notti di primavera, mentre dall'emisfero australe appare mediamente pi\u00f9 basso, ad eccezione delle aree prossime all'equatore. Il periodo migliore per la sua osservazione nel cielo serale \u00e8 quello compreso fra febbraio e agosto.\nStoria delle osservazioni.\nLa galassia fu scoperta da Pierre M\u00e9chain nel corso del 1781, mentre il suo collega Charles Messier la inser\u00ec nel suo celebre catalogo e ne forn\u00ec i dettagli osservativi, descrivendola come una nebulosa senza stelle molto pallida, sebbene pi\u00f9 luminosa di altri oggetti visibili nella stessa area di cielo; assieme a questa il Messier scopr\u00ec un gran numero di altre galassie in questa regione di cielo. John Herschel la riosserv\u00f2 con un telescopio molto pi\u00f9 potente, descrivendola come una larga nube chiara dall'alone molto esteso e un nucleo gradatamente pi\u00f9 brillante; Lord Rosse, nel 1848, fu in grado di osservare direttamente e con chiarezza la struttura dei suoi bracci, divenendo cos\u00ec la seconda galassia (dopo M51) che mostr\u00f2 possedere questa struttura.\nCaratteristiche.\nM99 \u00e8 una delle galassie pi\u00f9 brillanti dell'Ammasso della Vergine; possiede dei bracci ben sviluppati orientati in senso orario, sebbene siano asimmetrici forse a causa di un'interazione con un'altra galassia, forse la vicina M98. Un altro indizio che possa essere stata disturbata deriva dalla sua velocit\u00e0 radiale: infatti la galassia sembra recedere rispetto a noi alla velocit\u00e0 di 2.407 km/s, che equivale ad un movimento di 1.200\u00a0km/s rispetto al centro dell'ammasso di cui fa parte, la pi\u00f9 alta fra tutte le galassie osservate dal Messier. Il diametro della galassia \u00e8 di 87.000 anni luce e la sua massa sarebbe pari a circa 130 miliardi di masse solari; nei suoi bracci sono state osservate tre supernovae, catalogate come SN 1967H, che raggiunse la magnitudine 14, SN 1972Q di tipo II, che raggiunse la magnitudine 15,6, e SN 1986I, di tipo Ia, di magnitudine 14."}
{"id": "502848", "revid": "92723", "url": "https://it.wikipedia.org/wiki?curid=502848", "title": "Arcidiocesi di Santa Fe de Antioquia", "text": "Larcidiocesi di Santa Fe de Antioquia (in latino: \"Archidioecesis Sanctae Fidei de Antioquia\") \u00e8 una sede metropolitana della Chiesa cattolica in Colombia. Nel 2017 contava 247.970 battezzati su 280.940 abitanti. \u00c8 retta dall'arcivescovo Orlando Antonio Corrales Garc\u00eda.\nTerritorio.\nL'arcidiocesi comprende per intero 18 comuni del dipartimento colombiano di Antioquia: Dabeiba, Ca\u00f1asgordas, Caicedo, Uramita, Frontino, Giraldo, Buritic\u00e1, Abriaqu\u00ed, Santa Fe de Antioquia, Urrao, Anz\u00e1, Eb\u00e9jico, San Jer\u00f3nimo, Sopetr\u00e1n, Olaya, Liborina, Sabanalarga, Peque. Inoltre appartengono all'arcidiocesi anche i distretti di Palmitas nel comune di Medell\u00edn e quello di Altamira nel comune di Betulia del medesimo dipartimento.\nSede arcivescovile \u00e8 la citt\u00e0 di Santa Fe de Antioquia, dove si trova la cattedrale dell'Assunzione di Maria Vergine. A Frontino sorge la basilica minore di Nostra Signora del Carmelo.\nIl territorio si estende su una superficie di 9.925\u00a0km\u00b2 ed \u00e8 suddiviso in 48 parrocchie, raggruppate in 8 vicariati: Nuestra Se\u00f1ora de Chiquinquir\u00e1, Nuestra Se\u00f1ora del Perpetuo Socorro, San Pablo Ap\u00f3stol, Sant\u00edsima Trinidad, Juan Pablo II, San Jos\u00e9, Nuestra Se\u00f1ora de la Asunci\u00f3n, San Lorenzo.\nProvincia ecclesiastica.\nLa provincia ecclesiastica di Santa Fe de Antioquia, istituita nel 1988, comprende le seguenti suffraganee:\nStoria.\nLa diocesi di Antioquia fu eretta il 31 agosto 1804, ricavandone il territorio dalle diocesi di Cartagena e di Popay\u00e1n (oggi entrambe arcidiocesi) e dall'arcidiocesi di Santaf\u00e9 en Nueva Granada (oggi arcidiocesi di Bogot\u00e0). Originariamente era suffraganea dell'arcidiocesi di Santaf\u00e9 en Nueva Granada.\nIl primo vescovo fu il francescano spagnolo Fernando Cano Almirante, il quale tuttavia, nel contesto del processo di indipendenza delle colonie americane, non pot\u00e9 prendere possesso della sede e nel 1825 fu trasferito alle Isole Canarie.\nIl primo vescovo che si insedi\u00f2 ad Antioquia, con il permesso del governo repubblicano, fu il domenicano Mariano Garnica y Orjuela, che nel 1830 istitu\u00ec il seminario diocesano. Al suo successore si deve la consacrazione della cattedrale nel 1837.\nIl 14 febbraio 1868 in forza del decreto \"Apostolici ministerii\" della Congregazione Concistoriale fu soppressa e cedette il suo territorio a vantaggio dell'erezione della diocesi di Medell\u00edn (oggi arcidiocesi). Gi\u00e0 il 29 gennaio 1873 con la bolla \"Super oecumenica\" di papa Pio IX la sede di Antioquia fu ristabilita e riebbe dalla diocesi di Medell\u00edn parte del suo antico territorio. Il 16 aprile 1875 cedette a Medell\u00edn altre 26 municipalit\u00e0.\nIl 24 febbraio 1902 la diocesi entr\u00f2 a far parte della provincia ecclesiastica dell'arcidiocesi di Medell\u00edn.\nIl 28 aprile 1908 cedette un'altra porzione di territorio a vantaggio dell'erezione della prefettura apostolica di Choc\u00f3.\nIl 5 febbraio 1917 in virt\u00f9 della bolla \"Quod catholicae\" di papa Benedetto XV cedette ancora una porzione di territorio a vantaggio dell'erezione della diocesi di Santa Rosa de Osos e nel contempo fu unita \"aeque principaliter\" alla diocesi di Jeric\u00f3, che era stata eretta il 29 gennaio 1915, e assunse il nome di diocesi di Antioquia-Jeric\u00f3.\nIl 3 luglio 1941 in forza della bolla \"Universi dominici gregis\" di papa Pio XII la diocesi si divise, dando origine alla diocesi di Jeric\u00f3 e alla presente diocesi, che torn\u00f2 alla precedente denominazione di diocesi di Antioquia. Contestualmente la diocesi di Antioquia si ingrand\u00ec con tre comuni (Anz\u00e1, Caicedo e Urrao) appartenuti alla diocesi di Jeric\u00f3 e con il territorio della soppressa prefettura apostolica di Urab\u00e1.\nIl 14 novembre 1952 cedette un'ulteriore porzione di territorio a vantaggio dell'erezione del vicariato apostolico di Quibd\u00f3 (oggi diocesi).\nIl 18 giugno 1988 ha ceduto ancora una porzione di territorio a vantaggio dell'erezione della diocesi di Apartad\u00f3 e nel contempo, in forza della bolla \"Spiritali sane\" di papa Giovanni Paolo II, \u00e8 stata elevata al rango di arcidiocesi metropolitana con il nome attuale.\nIl 22 novembre 2003 ha ceduto i comuni di Murind\u00f3 e di Vig\u00eda del Fuerte alla diocesi di Quibd\u00f3, e al contempo si \u00e8 ingrandita con i comuni di Eb\u00e9jico, Liborina, Peque, San Jer\u00f3nimo, Sopetr\u00e1n, Olaya, Sabanalarga e il distretto di Palmitas nel comune di Medell\u00edn, appartenuti alla diocesi di Santa Rosa de Osos.\nStatistiche.\nL'arcidiocesi al termine dell'anno 2016 su una popolazione di 280.940 persone contava 247.970 battezzati, corrispondenti all'88,3% del totale."}
{"id": "502849", "revid": "92723", "url": "https://it.wikipedia.org/wiki?curid=502849", "title": "Diocesi di San Felipe (Cile)", "text": "La diocesi di San Felipe (in latino: \"Dioecesis Sancti Philippi\") \u00e8 una sede della Chiesa cattolica in Cile suffraganea dell'arcidiocesi di Santiago del Cile. Nel 2020 contava 213.043 battezzati su 337.720 abitanti. \u00c8 retta dal vescovo Gonzalo Arturo Bravo \u00c1lvarez.\nTerritorio.\nLa diocesi comprende le province di San Felipe de Aconcagua, Los Andes e Petorca, nella regione di Valpara\u00edso, in Cile.\nSede vescovile \u00e8 la citt\u00e0 di San Felipe, dove si trova la cattedrale di San Filippo apostolo.\nIl territorio si estende su 10.302\u00a0km\u00b2 ed \u00e8 suddiviso in 29 parrocchie, raggruppate in 3 decanati.\nStoria.\nLa diocesi \u00e8 stata eretta il 18 ottobre 1925 con la bolla \"Apostolicis muneris ratio\" di papa Pio XI, ricavandone il territorio dall'arcidiocesi di Santiago del Cile.\nIl 30 aprile 1960 ha ceduto una porzione del suo territorio a vantaggio dell'erezione della prelatura territoriale di Illapel.\nNel 1981 si \u00e8 ampliata, incorporando la parrocchia di Llay Llay, che era appartenuta alla diocesi di Valpara\u00edso.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 337.720 persone contava 213.043 battezzati, corrispondenti al 63,1% del totale."}
{"id": "502850", "revid": "110157", "url": "https://it.wikipedia.org/wiki?curid=502850", "title": "Arcidiocesi di San Fernando", "text": "Larcidiocesi di San Fernando (in latino: \"Archidioecesis Sancti Ferdinandi\") \u00e8 una sede metropolitana della Chiesa cattolica nelle Filippine. Nel 2017 contava 2.246.982 battezzati su 2.524.699 abitanti. \u00c8 retta dall'arcivescovo Florentino Galang Lavarias.\nTerritorio.\nL'arcidiocesi comprende la provincia filippina di Pampanga.\nSede arcivescovile \u00e8 la citt\u00e0 di San Fernando, dove si trova la cattedrale di San Ferdinando.\nIl territorio \u00e8 suddiviso in 94 parrocchie.\nProvincia ecclesiastica.\nLa provincia ecclesiastica di San Fernando, istituita nel 1975, comprende le seguenti suffraganee:\nLa provincia ecclesiastica si estende sulle province civili filippine di Pampanga, Bataan, Zambales e Tarlac sull'isola di Luzon.\nStoria.\nLa diocesi di San Fernando fu eretta l'11 dicembre 1948 con la bolla \"Probe noscitur\" di papa Pio XII, ricavandone il territorio dall'arcidiocesi di Manila, di cui era originariamente suffraganea.\nNel 1950 fu istituito il seminario diocesano, dedicato alla Madre del Buon Consiglio.\nIl 12 giugno 1955 ha ceduto una porzione del suo territorio a vantaggio dell'erezione della prelatura territoriale di Iba (oggi diocesi).\nIl 16 febbraio 1963 ha ceduto altre porzioni di territorio a vantaggio dell'erezione delle diocesi di Cabanatuan e di Tarlac.\nIl 17 marzo 1975 ha ceduto un'ulteriore porzione di territorio a vantaggio dell'erezione della diocesi di Balanga e nel contempo \u00e8 stata elevata al rango di arcidiocesi metropolitana con la bolla \"Aptam Ecclesiarum\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 2.524.699 persone contava 2.246.982 battezzati, corrispondenti all'89,0% del totale."}
{"id": "502851", "revid": "322321", "url": "https://it.wikipedia.org/wiki?curid=502851", "title": "Diocesi di San Fernando de Apure", "text": "La diocesi di San Fernando de Apure (in latino: \"Dioecesis Sancti Ferdinandi Apurensis\") \u00e8 una sede della Chiesa cattolica in Venezuela suffraganea dell'arcidiocesi di Calabozo. Nel 2017 contava 295.131 battezzati su 368.914 abitanti. \u00c8 retta dal vescovo Alfredo Enrique Torres Rond\u00f3n.\nTerritorio.\nLa diocesi comprende i comuni di Achaguas, Biruaca, Pedro Camejo e San Fernando de Apure nello stato venezuelano di Apure.\nSede vescovile \u00e8 la citt\u00e0 di San Fernando de Apure, dove si trova la cattedrale di Nostra Signora del Carmelo.\nIl territorio \u00e8 suddiviso in 25 parrocchie.\nStoria.\nLa prelatura territoriale di San Fernando de Apure fu eretta il 7 giugno 1954 con la bolla \"Providentissimo Redemptoris\" di papa Pio XII, ricavandone il territorio dalle diocesi di Calabozo (oggi arcidiocesi) e di San Crist\u00f3bal de Venezuela. Originariamente era suffraganea dell'arcidiocesi di Caracas.\nL'8 settembre 1957, con la lettera apostolica \"Quod Venerabilis\", lo stesso papa Pio XII proclam\u00f2 la Beata Maria Vergine del Monte Carmelo patrona principale della prelatura territoriale.\nIl 12 novembre 1974 la prelatura \u00e8 stata elevata a diocesi in forza della bolla \"Sancti Ferdinandi Apurensis\" di papa Paolo VI.\nIl 17 giugno 1995 \u00e8 entrata a far parte della provincia ecclesiastica dell'arcidiocesi di Calabozo.\nIl 3 dicembre 2015 ha ceduto una porzione di territorio a vantaggio dell'erezione della diocesi di Guasdualito.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 368.914 persone contava 295.131 battezzati, corrispondenti all'80,0% del totale."}
{"id": "502852", "revid": "92723", "url": "https://it.wikipedia.org/wiki?curid=502852", "title": "Diocesi di Saint-Flour", "text": "La diocesi di Saint-Flour (in latino: \"Dioecesis Sancti Flori\") \u00e8 una sede della Chiesa cattolica in Francia suffraganea dell'arcidiocesi di Clermont. Nel 2017 contava 143.000 battezzati su 164.000 abitanti. \u00c8 retta dal vescovo Didier Noblot.\nTerritorio.\nLa diocesi comprende il dipartimento francese di Cantal.\nSede vescovile \u00e8 la citt\u00e0 di Saint-Flour, dove si trova la cattedrale di San Pietro.\nIl territorio \u00e8 suddiviso in 20 parrocchie, raggruppate in 4 decanati: Saint-Flour, Aurillac, Maurs e Mauriac.\nStoria.\nIl priorato di Sant'Odilone venne fondato all'inizio dell'XI secolo e sottoposto alla giurisdizione dell'abbazia di Cluny. La chiesa priorale venne consacrata da papa Urbano II nel 1095.\nLa diocesi di Saint-Flour fu eretta il 9 luglio 1317 con la bolla \"Salvator noster\" di papa Giovanni XXII, ricavandone il territorio dalla diocesi di Clermont. Fu elevata a cattedrale la chiesa del priorato e fu nominato vescovo Raymond de Mim\u00e8ges, ultimo abate di Sant'Odilone. Originariamente era suffraganea dell'arcidiocesi di Bourges. La nuova diocesi comprendeva le arcipreture di Saint-Flour, Aurillac, Langeac, Brioude e Blesle, con 290 parrocchie, 6 abbazie e 68 priorati.\nTra le abbazie, la pi\u00f9 importante era l'abbazia Saint-G\u00e9raud di Aurillac, che fu un centro culturale ed intellettuale di primo piano durante il Medioevo; fu distrutta dai calvinisti durante le guerre di religione nel XVI secolo.\nNel 1368 Pierre de Rensin fu il primo vescovo a non essere eletto dal capitolo della cattedrale.\nIl 7 dicembre 1466 fu consacrata l'attuale cattedrale, in sostituzione della chiesa priorale che croll\u00f2 nel 1396.\nNel 1653 il vescovo Jacques de Montrouge istitu\u00ec il seminario diocesano; fu ricostruito in forme monumentali nel XVIII secolo ed inaugurato nel 1762; a causa della drastica riduzione del numero dei seminaristi, venne chiuso nel 1959.\nIn seguito al concordato, con la bolla \"Qui Christi Domini\" di papa Pio VII del 29 novembre 1801 la diocesi fu fatta coincidere con il dipartimento di Cantal, incorporando parte del territorio della diocesi di Rodez che fu soppressa, e la regione di Mauriac che apparteneva alla diocesi di Clermont.\nNella vicina diocesi di Rodez, all'inizio dell'Ottocento, un gruppo di preti e di fedeli, sostenuti dal vescovo in esilio Charles Colbert de Seigneley, si opposero al regime concordatario e, rifiutandosi di sottomettersi al nuovo vescovo Charles de Ramond-Lalande, dettero origine ad uno scisma e ad una Chiesa nota con il nome di \"Petite Eglise\". Lo scisma contamin\u00f2 anche alcune parrocchie del Cantal, dove sopravvisse fino all'inizio del Novecento; nel 1911 l'ultima famiglia refrattaria si sottomise all'autorit\u00e0 di Roma.\nL'8 dicembre 2002, con la riorganizzazione delle circoscrizioni diocesane francesi, \u00e8 entrata a far parte della provincia ecclesiastica dell'arcidiocesi di Clermont.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 164.000 persone contava 143.000 battezzati, corrispondenti all'87,2% del totale."}
{"id": "502853", "revid": "110157", "url": "https://it.wikipedia.org/wiki?curid=502853", "title": "Diocesi di San Fernando de La Union", "text": "La diocesi di San Fernando de La Union (in latino: \"Dioecesis Ferdinandopolitana ab Unione\") \u00e8 una sede della Chiesa cattolica nelle Filippine suffraganea dell'arcidiocesi di Lingayen-Dagupan. Nel 2017 contava 739.830 battezzati su 855.690 abitanti. \u00c8 retta dal vescovo Daniel Oca Presto.\nTerritorio.\nLa diocesi comprende la provincia filippina di La Union sull'isola di Luzon.\nSede vescovile \u00e8 la citt\u00e0 di San Fernando de La Union, dove si trova la cattedrale di San Guglielmo l'eremita. A Agoo sorge la basilica minore di Nostra Signora della Carit\u00e0.\nIl territorio si estende su 1.493\u00a0km\u00b2 ed \u00e8 suddiviso in 28 parrocchie.\nStoria.\nLa diocesi \u00e8 stata eretta il 19 gennaio 1970 con la bolla \"Qui disponente Deo\" di papa Paolo VI, ricavandone il territorio dall'arcidiocesi di Nueva Segovia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 855.690 persone contava 739.830 battezzati, corrispondenti all'86,5% del totale."}
{"id": "502854", "revid": "110157", "url": "https://it.wikipedia.org/wiki?curid=502854", "title": "Diocesi di San Francisco", "text": "La diocesi di San Francisco (in latino: \"Dioecesis Franciscopolitana\") \u00e8 una sede della Chiesa cattolica in Argentina suffraganea dell'arcidiocesi di C\u00f3rdoba. Nel 2017 contava 228.180 battezzati su 237.990 abitanti. \u00c8 retta dal vescovo Sergio Osvaldo Buenanueva.\nTerritorio.\nLa diocesi comprende nella provincia di C\u00f3rdoba il dipartimento di San Justo, nonch\u00e9 la circoscrizione (\"pedan\u00eda\") di Casta\u00f1o nel dipartimento di R\u00edo Primero e una parte del dipartimento di R\u00edo Segundo.\nSede vescovile \u00e8 la citt\u00e0 di San Francisco, dove si trova la cattedrale di San Francesco d'Assisi.\nIl territorio si estende su 19.611\u00a0km\u00b2 ed \u00e8 suddiviso in 30 parrocchie.\nStoria.\nLa diocesi \u00e8 stata eretta il 10 aprile 1961 con la bolla \"Fit persaepe\" di papa Giovanni XXIII, ricavandone il territorio dall'arcidiocesi di C\u00f3rdoba.\nIl 17 ottobre 1962, con la lettera apostolica \"A Christi praecone\", papa Giovanni XXIII ha proclamato San Francesco d'Assisi patrono principale della diocesi. Tale decisione fu modificata il 17 gennaio 1985; con la lettera apostolica \"Esse mortales\", papa Giovanni Paolo II proclam\u00f2 la Beata Maria Vergine di Fatima patrona principale della diocesi, e San Francesco d'Assisi patrono della citt\u00e0 episcopale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 237.990 persone contava 228.180 battezzati, corrispondenti al 95,9% del totale."}
{"id": "502855", "revid": "110157", "url": "https://it.wikipedia.org/wiki?curid=502855", "title": "Arcidiocesi di Santa Fe de la Vera Cruz", "text": "Larcidiocesi di Santa Fe de la Vera Cruz (in latino: \"Archidioecesis Sanctae Fidei Verae Crucis\") \u00e8 una sede metropolitana della Chiesa cattolica in Argentina. Nel 2017 contava 711.000 battezzati su 890.000 abitanti. \u00c8 retta dall'arcivescovo Sergio Alfredo Fenoy.\nTerritorio.\nL'arcidiocesi comprende 6 dipartimenti della provincia di Santa Fe: Garay, La Capital, Las Colonias, San Jer\u00f3nimo, San Justo e San Mart\u00edn, nonch\u00e9 la parte meridionale del dipartimento di San Javier.\nSede arcivescovile \u00e8 la citt\u00e0 di Santa Fe, dove si trova la cattedrale di Ognissanti. Nel territorio sorgono anche tre basiliche minori: Nostra Signora di Guadalupe e Nostra Signora del Carmelo a Santa Fe, e la basilica della Nativit\u00e0 della Santissima Vergine a Esperanza.\nIl territorio si estende su 30.701\u00a0km\u00b2 ed \u00e8 suddiviso in 94 parrocchie.\nProvincia ecclesiastica.\nLa provincia ecclesiastica di Santa Fe de la Vera Cruz, istituita nel 1934, comprende 2 suffraganee:\nStoria.\nLa diocesi di Santa Fe fu eretta il 15 febbraio 1897 con la bolla \"In Petri Cathedra\" di papa Leone XIII, ricavandone il territorio dalla diocesi di Paran\u00e1 (oggi arcidiocesi). Originariamente era suffraganea dell'arcidiocesi di Buenos Aires.\nIl 20 aprile 1934 cedette una porzione del suo territorio a vantaggio dell'erezione della diocesi di diocesi di Rosario (oggi arcidiocesi) e contestualmente fu elevata al rango di arcidiocesi metropolitana con la bolla \"Nobilis Argentinae nationis\" di papa Pio XI.\nIl 3 giugno 1939, l'11 febbraio 1957 e il 10 aprile 1961 cedette altre porzioni del suo territorio a vantaggio dell'erezione rispettivamente delle diocesi di Resistencia (oggi arcidiocesi), di Reconquista e di Rafaela.\nIl 19 settembre 1992 ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 890.000 persone contava 711.000 battezzati, corrispondenti al 79,9% del totale."}
{"id": "502856", "revid": "110157", "url": "https://it.wikipedia.org/wiki?curid=502856", "title": "Eparchia di Sagar", "text": "Leparchia di Sagar (in latino: \"Eparchia Sagarensis\") \u00e8 una sede della Chiesa cattolica siro-malabarese in India suffraganea dell'arcidiocesi di Bhopal. Nel 2017 contava 3.960 battezzati su 5.379.980 abitanti. \u00c8 retta dall'eparca James Athikalam, M.S.T.\nTerritorio.\nL'eparchia comprende i distretti civili di Vidisha, Sagar, Raisen, Ashoknagar e Guna nello stato del Madhya Pradesh in India.\nSede eparchiale \u00e8 la citt\u00e0 di Sagar, dove si trova la cattedrale di Santa Teresa del Bambin Ges\u00f9.\nIl territorio \u00e8 suddiviso in 44 parrocchie.\nStoria.\nL'esarcato apostolico di Sagar fu eretto il 29 luglio 1968 con la bolla \"Quo aptius propiusque\" di papa Paolo VI, ricavandone il territorio dall'arcidiocesi di Bhopal.\nIl 2 aprile 1973 in virt\u00f9 del decreto \"De bono animarum\" della Congregazione per le Chiese orientali l'esarcato si ampli\u00f2, incorporando il distretto civile di Guna, che in precedenza era appartenuto alla diocesi di Ajmer-Jaipur (oggi divisa in diocesi di Ajmer e diocesi di Jaipur).\nIl 26 febbraio 1977 l'esarcato apostolico \u00e8 stato elevato al rango di eparchia con la bolla \"Divina verba\" dello stesso papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2017 su una popolazione di 5.379.980 persone contava 3.960 battezzati, corrispondenti allo 0,1% del totale."}
{"id": "502857", "revid": "92723", "url": "https://it.wikipedia.org/wiki?curid=502857", "title": "Diocesi di San Ignacio de Velasco", "text": "La diocesi di San Ignacio de Velasco (in latino: \"Dioecesis Sancti Ignatii Velascani\") \u00e8 una sede della Chiesa cattolica in Bolivia suffraganea dell'arcidiocesi di Santa Cruz de la Sierra. Nel 2020 contava 236.705 battezzati su 243.000 abitanti. \u00c8 retta dal vescovo Robert Herman Flock.\nTerritorio.\nLa diocesi comprende le seguenti province del dipartimento boliviano di Santa Cruz: Chiquitos, Jos\u00e9 de Miguel Velasco, \u00c1ngel Sandoval, Germ\u00e1n Busch e parte della provincia di Cordillera.\nSede vescovile \u00e8 la citt\u00e0 di San Ignacio de Velasco, dove si trova la cattedrale di Sant'Ignazio.\nIl territorio \u00e8 suddiviso in 25 parrocchie.\nStoria.\nIl vicariato apostolico di Chiquitos fu eretto il 27 gennaio 1930 con la bolla \"Apostolicae Sedi\" di papa Pio XI, ricavandone il territorio dalla diocesi di Santa Cruz de la Sierra (oggi arcidiocesi).\nIl 13 dicembre 1951 cedette una porzione del suo territorio a vantaggio dell'erezione del vicariato apostolico di \u00d1uflo de Ch\u00e1vez.\nIl 3 novembre 1994 il vicariato apostolico \u00e8 stato elevato a diocesi con la bolla \"Solet catholica\" di papa Giovanni Paolo II e ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 243.000 persone contava 236.705 battezzati, corrispondenti al 97,4% del totale."}
{"id": "502858", "revid": "110157", "url": "https://it.wikipedia.org/wiki?curid=502858", "title": "Diocesi di San Isidro", "text": "La diocesi di San Isidro (in latino: \"Dioecesis Sancti Isidori in Argentina\") \u00e8 una sede della Chiesa cattolica in Argentina suffraganea dell'arcidiocesi di Buenos Aires. Nel 2017 contava 1.166.045 battezzati su 1.227.680 abitanti. \u00c8 retta dal vescovo Oscar Vicente Ojea Quintana.\nTerritorio.\nLa diocesi comprende 4 distretti (\"partidos\") della provincia di Buenos Aires: San Fernando, San Isidro, Tigre e Vicente L\u00f3pez, nonch\u00e9 una parte delle isole del Delta Bonaerense.\nSede vescovile \u00e8 la citt\u00e0 di San Isidro, dove si trova la cattedrale di Sant'Isidoro.\nIl territorio si estende su 1.379\u00a0km\u00b2 ed \u00e8 suddiviso in 71 parrocchie.\nStoria.\nLa diocesi \u00e8 stata eretta l'11 febbraio 1957 con la bolla \"Quandoquidem adoranda\" di papa Pio XII, ricavandone il territorio dall'arcidiocesi di La Plata e dalla diocesi di San Nicol\u00e1s de los Arroyos.\nIl 2 maggio 1959 papa Giovanni XXIII con il breve \"Plantaria novella\" ha dichiarato sant'Isidoro l'Agricoltore patrono principale della diocesi.\nIl 10 aprile 1961 e il 27 marzo 1976 ha ceduto porzioni del suo territorio a vantaggio dell'erezione rispettivamente delle diocesi di San Mart\u00edn e di Z\u00e1rate-Campana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.227.680 persone contava 1.166.045 battezzati, corrispondenti al 95,0% del totale."}
{"id": "502859", "revid": "110157", "url": "https://it.wikipedia.org/wiki?curid=502859", "title": "Diocesi di San Juan Bautista de las Misiones", "text": "La diocesi di San Juan Bautista de las Misiones (in latino: \"Dioecesis Sancti Ioannis Baptistae a Missionibus\") \u00e8 una sede della Chiesa cattolica in Paraguay suffraganea dell'arcidiocesi di Asunci\u00f3n. Nel 2017 contava 238.540 battezzati su 242.400 abitanti. \u00c8 retta dal vescovo Pedro Collar Noguera.\nTerritorio.\nLa diocesi comprende i dipartimenti paraguaiani di Misiones e di \u00d1eembuc\u00fa.\nSede vescovile \u00e8 la citt\u00e0 di San Juan Bautista de las Misiones, dove si trova la cattedrale dedicata a San Giovanni Battista. A Pilar sorge la basilica minore di Nostra Signora del Pilar.\nIl territorio si estende su 21.690\u00a0km\u00b2 ed \u00e8 suddiviso in 30 parrocchie.\nNel territorio della diocesi si trovano due antiche riduzioni gesuite, San Ignacio Min\u00ed e Santa Maria la Mayor.\nStoria.\nLa diocesi \u00e8 stata eretta il 19 gennaio 1957 con la bolla \"Qui mandatum accepimus\" di papa Pio XII, ricavandone il territorio dall'arcidiocesi di Asunci\u00f3n e dalla diocesi di Villarrica (oggi diocesi di Villarrica del Esp\u00edritu Santo).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 242.400 persone contava 238.540 battezzati, corrispondenti al 98,4% del totale."}
{"id": "502860", "revid": "92723", "url": "https://it.wikipedia.org/wiki?curid=502860", "title": "Arcidiocesi di San Jos\u00e9 de Costa Rica", "text": "Larcidiocesi di San Jos\u00e9 de Costa Rica (in latino: \"Archidioecesis Sancti Iosephi in Costarica\") \u00e8 una sede metropolitana della Chiesa cattolica in Costa Rica. Nel 2017 contava 1.468.800 battezzati su 2.066.500 abitanti. \u00c8 retta dall'arcivescovo Jos\u00e9 Rafael Quir\u00f3s Quir\u00f3s.\nTerritorio.\nL'arcidiocesi comprende parte delle province costaricensi di San Jos\u00e9 e di Heredia.\nSede arcivescovile \u00e8 la citt\u00e0 di San Jos\u00e9, capitale della repubblica della Costa Rica, dove si trova la cattedrale di San Giuseppe.\nIl territorio \u00e8 suddiviso in 107 parrocchie.\nStoria.\nLa diocesi di San Jos\u00e9 fu eretta il 28 febbraio 1850 con la bolla \"Christianae religionis autor\" di papa Pio IX, ricavandone il territorio dalla diocesi di Le\u00f3n en Nicaragua. Originariamente era l'unica diocesi di tutta la Costa Rica ed era suffraganea dell'arcidiocesi di Santiago di Guatemala.\nIl 16 febbraio 1921 in forza della bolla \"Praedecessorum Nostrorum\" di papa Benedetto XV ha ceduto porzioni del suo territorio a vantaggio dell'erezione della diocesi di Alajuela e del vicariato apostolico di Lim\u00f3n (oggi diocesi) e contestualmente \u00e8 stata elevata al rango di arcidiocesi metropolitana.\nIl 19 agosto 1954 e il 24 maggio 2005 ha ceduto altre porzioni di territorio a vantaggio dell'erezione rispettivamente delle diocesi di San Isidro de El General e di Cartago.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 2.066.500 persone contava 1.468.800 battezzati, corrispondenti al 71,1% del totale."}
{"id": "502862", "revid": "92723", "url": "https://it.wikipedia.org/wiki?curid=502862", "title": "Arcidiocesi di San Juan de Cuyo", "text": "Larcidiocesi di San Juan de Cuyo (in latino: \"Archidioecesis Sancti Ioannis de Cuyo\") \u00e8 una sede metropolitana della Chiesa cattolica in Argentina. Nel 2020 contava 704.500 battezzati su 763.500 abitanti. \u00c8 retta dall'arcivescovo Jorge Eduardo Lozano.\nTerritorio.\nL'arcidiocesi comprende per intero la provincia di San Juan.\nSede arcivescovile \u00e8 la citt\u00e0 di San Juan de Cuyo, dove si trovano la cattedrale di San Giovanni Battista e la basilica minore di Nostra Signora \"de los Desamparados\".\nIl territorio si estende su 89.615\u00a0km\u00b2 ed \u00e8 suddiviso in 46 parrocchie.\nProvincia ecclesiastica.\nLa provincia ecclesiastica di San Juan de Cuyo, istituita nel 1934, comprende due suffraganee:\nStoria.\nIl vicariato apostolico di San Juan de Cuyo fu eretto il 22 dicembre 1828, ricavandone il territorio dalla diocesi di C\u00f3rdoba (oggi arcidiocesi).\nIl 19 settembre 1834 il vicariato apostolico fu elevato a diocesi con la bolla \"Ineffabili Dei Providentia\" di papa Gregorio XVI.\nOriginariamente suffraganea dell'arcidiocesi di La Plata o Charcas (oggi arcidiocesi di Sucre), il 5 marzo 1865 entr\u00f2 a far parte della provincia ecclesiastica dell'arcidiocesi di Buenos Aires.\nNel 1909 incorpor\u00f2 la provincia di Neuqu\u00e9n che era appartenuta al vicariato apostolico della Patagonia settentrionale, contestualmente soppresso.\nIl 20 aprile 1934 ha ceduto porzioni del suo territorio a vantaggio delle diocesi di Mendoza (oggi arcidiocesi) e di San Luis e contestualmente \u00e8 stata elevata al rango di arcidiocesi metropolitana con la bolla \"Nobilis Argentinae nationis\" di papa Pio XI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 763.500 persone contava 704.500 battezzati, corrispondenti al 92,3% del totale."}
{"id": "502863", "revid": "92723", "url": "https://it.wikipedia.org/wiki?curid=502863", "title": "Diocesi di San Jose de Antique", "text": "La diocesi di San Jose de Antique (in latino: \"Dioecesis Sancti Iosephi de Antiquonia\") \u00e8 una sede della Chiesa cattolica nelle Filippine suffraganea dell'arcidiocesi di Jaro. Nel 2020 contava 479.140 battezzati su 678.500 abitanti. \u00c8 retta dal vescovo Marvyn Abrea Maceda.\nTerritorio.\nLa diocesi comprende la provincia filippina di Antique sull'isola di Panay.\nSede vescovile \u00e8 la citt\u00e0 di San Jose de Antique, dove si trova la cattedrale di San Giuseppe Lavoratore.\nIl territorio si estende su 2.552\u00a0km\u00b2 ed \u00e8 suddiviso in 25 parrocchie.\nStoria.\nLa prelatura territoriale di San Jose de Antique fu eretta il 24 marzo 1962 con la bolla \"Novae cuiusque\" di papa Giovanni XXIII, ricavandone il territorio dall'arcidiocesi di Jaro.\nIl 15 novembre 1982 la prelatura territoriale \u00e8 stata elevata a diocesi con la bolla \"Cum Decessores\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 678.500 persone contava 479.140 battezzati, corrispondenti al 70,6% del totale."}
{"id": "502864", "revid": "110157", "url": "https://it.wikipedia.org/wiki?curid=502864", "title": "Diocesi di San Juan de la Maguana", "text": "La diocesi di San Juan de la Maguana (in latino: \"Dioecesis Sancti Ioannis Maguanensis\") \u00e8 una sede della Chiesa cattolica nella Repubblica Dominicana suffraganea dell'arcidiocesi di Santo Domingo. Nel 2017 contava 515.830 battezzati su 519.600 abitanti. \u00c8 retta dal vescovo Tom\u00e1s Alejo Concepci\u00f3n.\nTerritorio.\nLa diocesi comprende le province dominicane di Azua, El\u00edas Pi\u00f1a e San Juan.\nSede vescovile \u00e8 la citt\u00e0 di San Juan de la Maguana, dove si trova la cattedrale di San Giovanni Battista.\nIl territorio \u00e8 suddiviso in 35 parrocchie.\nStoria.\nLa prelatura territoriale di San Juan de la Maguana fu eretta il 25 settembre 1953 con la bolla \"Si magna et excelsa\" di papa Pio XII, ricavandone il territorio dall'arcidiocesi di Santo Domingo.\nIl 19 novembre 1969 \u00e8 stata elevata a diocesi con la bolla \"Summopere laetantes\" di papa Paolo VI.\nIl 24 aprile 1976 ha ceduto una porzione del suo territorio a vantaggio dell'erezione della diocesi di Barahona.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 519.600 persone contava 515.830 battezzati, corrispondenti al 99,3% del totale."}
{"id": "502865", "revid": "110157", "url": "https://it.wikipedia.org/wiki?curid=502865", "title": "Diocesi di San Jos\u00e9 del Guaviare", "text": "La diocesi di San Jos\u00e9 del Guaviare (in latino: \"Dioecesis Sancti Iosephi a Guaviare\") \u00e8 una sede della Chiesa cattolica in Colombia suffraganea dell'arcidiocesi di Villavicencio. Nel 2017 contava 125.200 battezzati su 130.965 abitanti. \u00c8 retta dal vescovo Nelson Jair Cardona Ram\u00edrez.\nTerritorio.\nLa diocesi \u00e8 collocata nella parte centro-meridionale della Colombia e comprende per intero il dipartimento di Guaviare, costituito da 4 comuni: Calamar, El Retorno, Miraflores e San Jos\u00e9 del Guaviare.\nSede vescovile \u00e8 la citt\u00e0 di San Jos\u00e9 del Guaviare, dove si trova la cattedrale di San Giuseppe.\nIl territorio si estende su una superficie di 42.327\u00a0km\u00b2 ed \u00e8 suddiviso in 15 parrocchie, raggruppate in 2 zone pastorali: urbana e rurale.\nStoria.\nIl vicariato apostolico di San Jos\u00e9 del Guaviare fu eretto il 19 gennaio 1989 con la bolla \"Tum novas utile\" di papa Giovanni Paolo II, ricavandone il territorio dalla prefettura apostolica di Mit\u00fa (oggi vicariato apostolico).\nIl 29 ottobre 1999 il vicariato apostolico \u00e8 stato elevato al rango di diocesi con la bolla \"Inter cetera\" dello stesso papa Giovanni Paolo II.\nOriginariamente suffraganea dell'arcidiocesi di Bogot\u00e0, il 3 luglio 2004 la diocesi \u00e8 entrata a far parte della provincia ecclesiastica dell'arcidiocesi di Villavicencio.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 130.965 persone contava 125.200 battezzati, corrispondenti al 95,6% del totale."}
{"id": "502866", "revid": "322321", "url": "https://it.wikipedia.org/wiki?curid=502866", "title": "Diocesi di San Jos\u00e9 de Mayo", "text": "La diocesi di San Jos\u00e9 de Mayo (in latino: \"Dioecesis Sancti Iosephi in Uraquaria\") \u00e8 una sede della Chiesa cattolica in Uruguay suffraganea dell'arcidiocesi di Montevideo. Nel 2017 contava 84.980 battezzati su 149.850 abitanti. \u00c8 retta dal vescovo Edgardo Fabi\u00e1n Ant\u00fanez-Perc\u00edncula Kaenel, S.I.\nTerritorio.\nLa diocesi comprende 2 dipartimenti uruguaiani: San Jos\u00e9 e Flores.\nSede vescovile \u00e8 la citt\u00e0 di San Jos\u00e9 de Mayo, dove si trova la basilica cattedrale di San Giuseppe.\nIl territorio si estende su 10.136\u00a0km\u00b2 ed \u00e8 suddiviso in 13 parrocchie.\nStoria.\nLa diocesi \u00e8 stata eretta il 15 novembre 1955 con la bolla \"Accepta arcano\" di papa Pio XII, ricavandone il territorio dall'arcidiocesi di Montevideo e dalla diocesi di Salto.\nIl 17 dicembre 1960 e il 25 novembre 1961 ha ceduto porzioni del suo territorio a vantaggio dell'erezione rispettivamente delle diocesi di Mercedes e di Canelones.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 149.850 persone contava 84.980 battezzati, corrispondenti al 56,7% del totale."}
{"id": "502867", "revid": "110157", "url": "https://it.wikipedia.org/wiki?curid=502867", "title": "Diocesi di San Juan de los Lagos", "text": "La diocesi di San Juan de los Lagos (in latino: \"Dioecesis Sancti Ioannis a Lacubus\") \u00e8 una sede della Chiesa cattolica in Messico suffraganea dell'arcidiocesi di Guadalajara appartenente alla regione ecclesiastica Occidente. Nel 2017 contava 895.275 battezzati su 929.365 abitanti. \u00c8 retta dal vescovo Jorge Alberto Cavazos Arizpe.\nTerritorio.\nLa diocesi comprende 20 comuni nella parte orientale dello stato messicano di Jalisco: Acatic, Arandas, Atotonilco el Alto, Ayotl\u00e1n, Ca\u00f1adas de Obreg\u00f3n, Degollado, Jalostotitl\u00e1n, Jes\u00fas Mar\u00eda, Lagos de Moreno, Mexticac\u00e1n, San Diego de Alejandr\u00eda, San Ignacio Cerro Gordo, San Juan de los Lagos, San Juli\u00e1n, San Miguel el Alto, Tepatitl\u00e1n de Morelos, Tototl\u00e1n, Uni\u00f3n de San Antonio, Valle de Guadalupe e Yahualica de Gonz\u00e1lez Gallo. Appartiene alla diocesi anche la localit\u00e0 di Jalpa de C\u00e1novas nel comune di Pur\u00edsima del Rinc\u00f3n nello stato di Guanajuato.\nSede vescovile \u00e8 la citt\u00e0 di San Juan de los Lagos, dove si trova la cattedrale di Nostra Signora (\"Nuestra Se\u00f1ora de San Juan de los Lagos\"), che \u00e8 anche uno dei santuari pi\u00f9 visitati del Messico, secondo solo al santuario di Nostra Signora di Guadalupe.\nIl territorio si estende su una superficie di 12.000\u00a0km\u00b2 ed \u00e8 suddiviso in 89 parrocchie.\nStoria.\nLa diocesi \u00e8 stata eretta il 25 marzo 1972 con la bolla \"Qui omnium\" di papa Paolo VI, ricavandone il territorio dall'arcidiocesi di Guadalajara.\nLa diocesi ha ricevuto la visita pastorale di papa Giovanni Paolo II nel mese di maggio del 1990.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 929.365 persone contava 895.275 battezzati, corrispondenti al 96,3% del totale."}
{"id": "502868", "revid": "110157", "url": "https://it.wikipedia.org/wiki?curid=502868", "title": "Diocesi di San Jose", "text": "La diocesi di San Jose (in latino: \"Dioecesis Sancti Iosephi in Insulis Philippinis\") \u00e8 una sede della Chiesa cattolica nelle Filippine suffraganea dell'arcidiocesi di Lingayen-Dagupan. Nel 2017 contava 799.790 battezzati su 907.510 abitanti. \u00c8 retta dal vescovo Roberto Calara Mallari.\nTerritorio.\nLa diocesi comprende 2 citt\u00e0 e 12 municipalit\u00e0 nella parte settentrionale della provincia filippina di Nueva Ecija sull'isola di Luzon.\nSede vescovile \u00e8 la citt\u00e0 di San Jose, dove si trova la cattedrale di San Giuseppe artigiano.\nIl territorio \u00e8 suddiviso in 19 parrocchie.\nStoria.\nLa diocesi \u00e8 stata eretta il 16 febbraio 1984 con la bolla \"Saepe catholicorum\" di papa Giovanni Paolo II, ricavandone il territorio dalla diocesi di Cabanatuan.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 907.510 persone contava 799.790 battezzati, corrispondenti all'88,1% del totale."}
{"id": "502870", "revid": "110157", "url": "https://it.wikipedia.org/wiki?curid=502870", "title": "Arcidiocesi di San Juan (Porto Rico)", "text": "Larcidiocesi di San Juan di Porto Rico (in latino: \"Archidioecesis Sancti Joannis Portoricensis\") \u00e8 una sede metropolitana della Chiesa cattolica a Porto Rico. Nel 2017 contava 929.000 battezzati su 1.330.000 abitanti. \u00c8 retta dall'arcivescovo Roberto Octavio Gonz\u00e1lez Nieves, O.F.M.\nTerritorio.\nL'arcidiocesi si estende nella parte nord-orientale dell'isola di Porto Rico e comprende la citt\u00e0 di San Juan, dove si trova la cattedrale di San Giovanni Battista.\nIl territorio \u00e8 suddiviso in 177 parrocchie.\nStoria.\nLa diocesi di Porto Rico fu eretta l'8 agosto 1511 con la bolla \"Romanus Pontifex\" di papa Giulio II. Originariamente era suffraganea dell'arcidiocesi di Siviglia.\nIl primo vescovo fu Alonso Manso, che ebbe la cattedra episcopale per 26 anni e fu il primo vescovo a giungere nelle Americhe. Nel 1519 la diocesi si ampli\u00f2, includendo nel suo territorio tutte le Piccole Antille.\nIl 12 febbraio 1546 la diocesi entr\u00f2 a far parte della provincia ecclesiastica dell'arcidiocesi di Santo Domingo.\nIl 20 maggio 1790 cedette una porzione del suo territorio a vantaggio dell'erezione della diocesi di Santo Tom\u00e1s de Guayana (oggi arcidiocesi di Ciudad Bol\u00edvar).\nIl 24 novembre 1803 in virt\u00f9 della bolla \"In universalis Ecclesiae regimine\" di papa Pio VII la diocesi entr\u00f2 a far parte della provincia ecclesiastica dell'arcidiocesi di Santiago di Cuba.\nIl 28 novembre 1816 per effetto della bolla \"Divinis praeceptis\" dello stesso papa Pio VII torn\u00f2 ad essere suffraganea dell'arcidiocesi di Santo Domingo.\nCon il breve apostolico \"Actum Praeclare\" del 20 febbraio 1903, papa Leone XIII separ\u00f2 la diocesi dalla provincia ecclesiastica di Santiago di Cuba, a cui nel frattempo era stata nuovamente sottomessa, e la rese immediatamente soggetta alla Santa Sede.\nIl 21 novembre 1924 con la bolla \"Ad Sacrosanctum Apostolatus Officium\" di papa Pio XI assunse il nome di diocesi di San Juan di Porto Rico. Con la stessa bolla, la diocesi cedette una porzione del suo territorio a vantaggio dell'erezione della diocesi di Ponce e contestualmente ampli\u00f2 il proprio territorio con le Isole Vergini americane, fino a quel momento appartenute alla diocesi di Roseau.\nIl 30 aprile 1960 in forza della bolla \"Cum apostolicus\" di papa Giovanni XXIII ha ceduto altre porzioni di territorio a vantaggio dell'erezione della diocesi di Arecibo e della prelatura territoriale delle Isole Vergini (oggi diocesi di Saint Thomas) e contestualmente \u00e8 stata elevata al rango di arcidiocesi metropolitana.\nIl 4 novembre 1964 ha ceduto un'ulteriore porzione di territorio a vantaggio dell'erezione della diocesi di Caguas.\nIl 21 ottobre 1968 in virt\u00f9 del decreto \"Maiori Christifidelium\" della Congregazione per i vescovi ha acquisito il territorio del municipio di Toa Baja, che apparteneva alla diocesi di Arecibo. \nL'11 marzo 2008 ha ceduto ancora una porzione di territorio a vantaggio dell'erezione della diocesi di Fajardo-Humacao.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 1.330.000 persone contava 929.000 battezzati, corrispondenti al 69,8% del totale."}
{"id": "502871", "revid": "110157", "url": "https://it.wikipedia.org/wiki?curid=502871", "title": "Diocesi di San Justo", "text": "La diocesi di San Justo (in latino: \"Dioecesis Sancti Iusti\") \u00e8 una sede della Chiesa cattolica in Argentina suffraganea dell'arcidiocesi di Buenos Aires. Nel 2017 contava 1.350.000 battezzati su 1.500.000 abitanti. \u00c8 retta dal vescovo Eduardo Horacio Garc\u00eda.\nTerritorio.\nLa diocesi comprende circa un terzo del distretto di La Matanza, nella provincia di Buenos Aires.\nSede vescovile \u00e8 la citt\u00e0 di San Justo, dove si trova la cattedrale dei Santi Giusto e Pastore.\nIl territorio si estende su 134\u00a0km\u00b2 ed \u00e8 suddiviso in 40 parrocchie.\nStoria.\nLa diocesi \u00e8 stata eretta il 18 luglio 1969 con la bolla \"Omnimode solliciti\" di papa Paolo VI, ricavandone il territorio dalle diocesi di Lomas de Zamora e di Mor\u00f3n.\nIl 22 febbraio 1971, con la lettera apostolica \"Quandoquidem homines\", papa Paolo VI ha proclamato la Beata Maria Vergine, venerata con il titolo di Madre di Dio, patrona principale della diocesi, e San Giusto patrono secondario.\nIl 25 novembre 2000 ha ceduto una porzione del suo territorio a vantaggio dell'erezione della diocesi di Gregorio de Laferrere.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.500.000 persone contava 1.350.000 battezzati, corrispondenti al 90,0% del totale."}
{"id": "502872", "revid": "110157", "url": "https://it.wikipedia.org/wiki?curid=502872", "title": "Arcidiocesi di S\u00e3o Lu\u00eds do Maranh\u00e3o", "text": "Larcidiocesi di S\u00e3o Lu\u00eds do Maranh\u00e3o (in latino: \"Archidioecesis Sancti Ludovici in Maragnano\") \u00e8 una sede metropolitana della Chiesa cattolica in Brasile appartenente alla regione ecclesiastica Nordeste 5. Nel 2017 contava 1.025.780 battezzati su 1.423.180 abitanti. \u00c8 retta dall'arcivescovo Gilberto Pastana de Oliveira.\nTerritorio.\nL'arcidiocesi comprende 15 comuni nella parte settentrionale dello stato brasiliano di Maranh\u00e3o: S\u00e3o Lu\u00eds, Axix\u00e1, Bacabeira, Cachoeira Grande, Humberto de Campos, Icatu, Morros, Pa\u00e7o do Lumiar, Presidente Juscelino, Primeira Cruz, Raposa, Ros\u00e1rio, Santa Rita, S\u00e3o Jos\u00e9 de Ribamar e Santo Amaro do Maranh\u00e3o.\nSede arcivescovile \u00e8 la citt\u00e0 di S\u00e3o Lu\u00eds, dove si trova la cattedrale di Nostra Signora della Vittoria.\nIl territorio si estende su 12.546\u00a0km\u00b2 ed \u00e8 suddiviso in 54 parrocchie, raggruppate in 10 foranie: Nossa Senhora da Vit\u00f3ria, Anjo da Guarda, S\u00e3o Lu\u00eds Rei de Fran\u00e7a, Nossa Senhora da Concei\u00e7\u00e3o, S\u00e3o Judas Tadeu, Nossa Senhora de Nazar\u00e9, S\u00e3o Francisco e Santa Clara, S\u00e3o Crist\u00f3v\u00e3o, S\u00e3o Jos\u00e8 de Ribamar, S\u00e3o Benedito.\nProvincia ecclesiastica.\nLa provincia ecclesiastica di S\u00e3o Lu\u00eds do Maranh\u00e3o, istituita nel 1922, comprende 11 suffraganee, che coprono l'intero Stato di Maranh\u00e3o:\nStoria.\nLa diocesi di S\u00e3o Lu\u00eds do Maranh\u00e3o fu eretta il 30 agosto 1677 con la bolla \"Super universas\" di papa Innocenzo XI, ricavandone il territorio dall'arcidiocesi di San Salvador di Bahia. Gi\u00e0 il 5 luglio 1614 in forza della bolla \"In supereminenti militantis\" di papa Paolo V il territorio del Maranh\u00e3o era divenuto un'amministrazione ecclesiastica dipendente dai prelati del Pernambuco; tuttavia questa decisione fu revocata da papa Urbano VIII nel 1624. Originariamente la diocesi di S\u00e3o Lu\u00eds do Maranh\u00e3o era suffraganea del patriarcato di Lisbona.\nIl 4 marzo 1720 cedette una porzione del suo territorio a vantaggio dell'erezione della diocesi di Bel\u00e9m do Par\u00e1 (oggi arcidiocesi).\nIl 5 giugno 1828 per effetto della bolla \"Romanorum Pontificum\" di papa Leone XII entr\u00f2 a far parte della provincia ecclesiastica dell'arcidiocesi di San Salvador di Bahia.\nIl 20 febbraio 1902 cedette un'altra porzione di territorio a vantaggio dell'erezione della diocesi del Piau\u00ed (oggi arcidiocesi di Teresina).\nIl 1\u00ba maggio 1906 entr\u00f2 a far parte della provincia ecclesiastica dell'arcidiocesi di Bel\u00e9m do Par\u00e1.\nIl 10 febbraio 1922 ha ceduto un'ulteriore porzione di territorio a vantaggio dell'erezione della prelatura territoriale di S\u00e3o Jos\u00e9 do Graja\u00fa (oggi diocesi di Graja\u00fa) e contestualmente l'arcidiocesi \u00e8 divenuta sede metropolitana con la bolla \"Rationi congruit\" di papa Pio XI.\nSuccessivamente ha ancora ceduto a pi\u00f9 riprese ulteriori porzioni di territorio a vantaggio dell'erezione di nuove circoscrizioni ecclesiastiche e precisamente:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 1.423.180 persone contava 1.025.780 battezzati, corrispondenti al 72,1% del totale."}
{"id": "502875", "revid": "322321", "url": "https://it.wikipedia.org/wiki?curid=502875", "title": "Diocesi di Salem", "text": "La diocesi di Salem (in latino: \"Dioecesis Salemensis\") \u00e8 una sede della Chiesa cattolica in India suffraganea dell'arcidiocesi di Pondicherry e Cuddalore. Nel 2017 contava 84.721 battezzati su 5.513.709 abitanti. \u00c8 retta dal vescovo Arulselvam Rayappan.\nTerritorio.\nLa diocesi comprende i distretti di Namakkal e Salem, nello Stato indiano del Tamil Nadu.\nSede vescovile \u00e8 la citt\u00e0 di Salem, dove si trova la cattedrale del Bambin Ges\u00f9.\nIl territorio \u00e8 suddiviso in 61 parrocchie.\nStoria.\nLa diocesi \u00e8 stata eretta il 26 maggio 1930 con la bolla \"Ad maius religionis\" di papa Pio XI, ricavandone il territorio dalle diocesi di Kumbakonam e di Mysore e dall'arcidiocesi di Pondicherry (oggi arcidiocesi di Pondicherry e Cuddalore).\nIl 24 gennaio 1997 ha ceduto una porzione del suo territorio a vantaggio dell'erezione della diocesi di Dharmapuri.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 5.513.709 persone contava 84.721 battezzati, corrispondenti all'1,5% del totale."}
{"id": "502877", "revid": "110157", "url": "https://it.wikipedia.org/wiki?curid=502877", "title": "Diocesi di S\u00e3o Lu\u00eds de Montes Belos", "text": "La diocesi di S\u00e3o Lu\u00eds de Montes Belos (in latino: \"Dioecesis Sancti Aloisii de Montes Belos\") \u00e8 una sede della Chiesa cattolica in Brasile suffraganea dell'arcidiocesi di Goi\u00e2nia appartenente alla regione ecclesiastica Centro-Oeste. Nel 2017 contava 297.550 battezzati su 347.970 abitanti. \u00c8 retta dal vescovo Lindomar Rocha Mota.\nTerritorio.\nLa diocesi comprende 36 comuni nella parte centro-occidentale dello stato brasiliano di Goi\u00e1s: S\u00e3o Lu\u00eds de Montes Belos, Acre\u00fana, Adel\u00e2ndia, Americano do Brasil, Amorin\u00f3polis, Anicuns, Aragar\u00e7as, Aren\u00f3polis, Auril\u00e2ndia, Avelin\u00f3polis, Baliza, Bom Jardim de Goi\u00e1s, Cachoeira de Goi\u00e1s, Caiap\u00f4nia, Cezarina, C\u00f3rrego do Ouro, Diorama, Doverl\u00e2ndia, Firmin\u00f3polis, Indiara, Ipor\u00e1, Israel\u00e2ndia, Ivol\u00e2ndia, Jandaia, Jaupaci, Moipor\u00e1, Montes Claros de Goi\u00e1s, Naz\u00e1rio, Palestina de Goi\u00e1s, Palmeiras de Goi\u00e1s, Palmin\u00f3polis, Para\u00fana, Piranhas, S\u00e3o Jo\u00e3o da Para\u00fana, Turv\u00e2nia e Turvel\u00e2ndia.\nSede vescovile \u00e8 la citt\u00e0 di S\u00e3o Lu\u00eds de Montes Belos, dove si trova la cattedrale di San Luigi Gonzaga.\nIl territorio si estende su una superficie di 43.963\u00a0km\u00b2 ed \u00e8 suddiviso in 52 parrocchie.\nStoria.\nLa prelatura territoriale di S\u00e3o Lu\u00eds de Montes Belos fu eretta il 25 novembre 1961 con la bolla \"Cum venerabilis\" di papa Giovanni XXIII, ricavandone il territorio dall'arcidiocesi di Goi\u00e2nia e dalle diocesi di Goi\u00e1s e di Jata\u00ed.\nIl 4 agosto 1981 la prelatura territoriale \u00e8 stata elevata a diocesi con la bolla \"Qui ad Beatissimi Petri\" di papa Giovanni Paolo II.\nIl 3 agosto 1990, con la lettera apostolica \"Cum nuper\", lo stesso papa Giovanni Paolo II ha confermato San Luigi Gonzaga patrono della citt\u00e0 vescovile e della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 347.970 persone contava 297.550 battezzati, corrispondenti all'85,5% del totale."}
{"id": "502878", "revid": "110157", "url": "https://it.wikipedia.org/wiki?curid=502878", "title": "Diocesi di San Lorenzo", "text": "La diocesi di San Lorenzo (in latino: \"Dioecesis Sancti Laurentii\") \u00e8 una sede della Chiesa cattolica in Paraguay, suffraganea dell'arcidiocesi di Asunci\u00f3n. Nel 2017 contava 852.730 battezzati su 862.890 abitanti. \u00c8 retta dal vescovo Joaqu\u00edn Hermes Robledo Romero.\nTerritorio.\nLa diocesi comprende alcuni distretti del dipartimento Central: Capiat\u00e1, Guarambar\u00e9, Inmaculada Concepci\u00f3n de Posta Ibycu\u00e1, It\u00e1, Itaugu\u00e1, Nueva Italia, \u00d1emby, San Antonio, San Lorenzo, San Miguel de Posta Leiva, Santo Domingo Savio, Villeta, Ypacara\u00ed e Ypan\u00e9.\nSede vescovile \u00e8 la citt\u00e0 di San Lorenzo, dove si trova l'omonima cattedrale.\nIl territorio si estende su 1.944\u00a0km\u00b2 ed \u00e8 suddiviso in 22 parrocchie.\nStoria.\nLa diocesi \u00e8 stata eretta il 18 maggio 2000 con la bolla \"Magno perfundimur\" di papa Giovanni Paolo II, ricavandone il territorio dall'arcidiocesi di Asunci\u00f3n.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 862.890 persone contava 852.730 battezzati, corrispondenti al 98,8% del totale."}
{"id": "502879", "revid": "110157", "url": "https://it.wikipedia.org/wiki?curid=502879", "title": "Diocesi di San Luis", "text": "La diocesi di San Luis (in latino: \"Dioecesis Sancti Ludovici in Argentina\") \u00e8 una sede della Chiesa cattolica in Argentina suffraganea dell'arcidiocesi di San Juan de Cuyo. Nel 2017 contava 393.000 battezzati su 437.000 abitanti. \u00c8 retta dal vescovo Gabriel Bernardo Barba.\nTerritorio.\nLa diocesi comprende per intero la provincia di San Luis.\nSede vescovile \u00e8 la citt\u00e0 di San Luis, dove si trova la cattedrale dell'Immacolata Concezione.\nIl territorio si estende su 76.748\u00a0km\u00b2 ed \u00e8 suddiviso in 47 parrocchie.\nStoria.\nLa diocesi \u00e8 stata eretta il 20 aprile 1934 con la bolla \"Nobilis Argentinae nationis\" di papa Pio XI, ricavandone il territorio dalla diocesi di San Juan de Cuyo, che fu contestualmente elevata ad arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 437.000 persone contava 394.000 battezzati, corrispondenti all'89,9% del totale."}
{"id": "502881", "revid": "110157", "url": "https://it.wikipedia.org/wiki?curid=502881", "title": "Diocesi di San Mart\u00edn", "text": "La diocesi di San Mart\u00edn (in latino: \"Dioecesis Foromartiniensis\") \u00e8 una sede della Chiesa cattolica in Argentina suffraganea dell'arcidiocesi di Buenos Aires. Nel 2017 contava 536.000 battezzati su 760.800 abitanti. \u00c8 retta dal vescovo Mart\u00edn Fassi.\nTerritorio.\nLa diocesi comprende il partido di General San Mart\u00edn e il partido di Tres de Febrero nella provincia di Buenos Aires.\nSede vescovile \u00e8 la citt\u00e0 di San Mart\u00edn, dove si trova la cattedrale di Ges\u00f9 Buon Pastore.\nIl territorio si estende su 99\u00a0km\u00b2 ed \u00e8 suddiviso in 40 parrocchie.\nStoria.\nLa diocesi \u00e8 stata eretta il 10 aprile 1961 con la bolla \"Hispanae linguae\" di papa Giovanni XXIII, ricavandone il territorio dalle diocesi di Mor\u00f3n e di San Isidro.\nL'11 luglio 1978 ha ceduto una porzione del suo territorio a vantaggio dell'erezione della diocesi di San Miguel.\nIl 22 marzo 1980, con la lettera apostolica \"Beatam Mariam\", papa Giovanni Paolo II ha confermato la Beata Maria Vergine, venerata con il titolo di \"Nuestra Se\u00f1ora de Lourdes\", patrona principale della diocesi, e San Giuseppe Lavoratore patrono secondario.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 760.800 persone contava 536.000 battezzati, corrispondenti al 70,5% del totale."}
{"id": "502882", "revid": "92723", "url": "https://it.wikipedia.org/wiki?curid=502882", "title": "Diocesi di San Marco Argentano-Scalea", "text": "La diocesi di San Marco Argentano-Scalea (in latino: \"Dioecesis Sancti Marci Argentanensis-Scaleensis\") \u00e8 una sede della Chiesa cattolica in Italia suffraganea dell'arcidiocesi di Cosenza-Bisignano, appartenente alla regione ecclesiastica Calabria. Nel 2020 contava 113.715 battezzati su 116.900 abitanti. \u00c8 retta dal vescovo Leonardo Bonanno.\nIl santo patrono \u00e8 San Marco evangelista.\nTerritorio.\nLa diocesi comprende la parte settentrionale del versante tirrenico della provincia di Cosenza e i seguenti comuni: Acquappesa, Aieta, Belvedere Marittimo, Bonifati, Buonvicino, Cervicati, Cerzeto, Cetraro, Diamante, Fagnano Castello, Grisolia, Guardia Piemontese, Maier\u00e0, Malvito, Mongrassano, Mottafollone, Orsomarso, Papasidero, Praia a Mare, Roggiano Gravina, San Donato di Ninea, San Marco Argentano, San Nicola Arcella, San Sosti, Sangineto, Santa Caterina Albanese, Santa Domenica Talao, Santa Maria del Cedro, Sant'Agata di Esaro, Scalea, Tortora e Verbicaro.\nSede vescovile \u00e8 la citt\u00e0 di San Marco Argentano, dove si trova la cattedrale di San Nicola. A San Sosti sorge la basilica minore della Madonna del Pettoruto. Oltre alla cattedrale e alla basilica di San Sosti, la diocesi comprende altri tre santuari: Santa Maria della Grotta a Praia a Mare, San Francesco di Paola a Verbicaro, e Santa Maria di Monte Serra a Cetraro.\nIl territorio si estende su 1.142\u00a0km\u00b2 ed \u00e8 suddiviso in 65 parrocchie, raggruppate in 3 vicarie: San Marco Argentano, Scalea e Belvedere Marittimo.\nStoria.\nIncerta e controversa \u00e8 l'origine della diocesi di San Marco in Calabria. Un vivace dibattito fra gli storici nella seconda met\u00e0 del XX secolo ha evidenziato due distinte ipotesi sulla nascita della diocesi, ognuna sorretta da prove avvincenti.\nLa prima tesi, avallata da uno storico locale, Francesco Russo, \u00e8 ancora oggi sostenuta da Luigi Gazzaneo, archivista della diocesi, e dall'autore della voce sulla diocesi nell'opera collettiva \"Le diocesi d'Italia\". Dai loro studi emerge che la diocesi di San Marco \u00e8 stata eretta da Roberto il Guiscardo dopo il 1065 e prima della sua morte, avvenuta nel 1085; primo vescovo documentato \u00e8 Godoino, \"Argentanae urbis archiepiscopus\", che fu presente a Bari alla traslazione delle reliquie di san Nicola di Mira nel 1087; solo in seguito, verso la fine del XII secolo o forse all'inizio del XIII secolo, la diocesi di Malvito, i cui vescovi sarebbero ancora documentati per tutto il corso del XII secolo, fu soppressa ed il suo territorio annesso a quello di San Marco.\nLa seconda tesi \u00e8 quella tradizionale, gi\u00e0 sostenuta dal Barrio nel 1570, ripresa da Ferdinando Ughelli nel Seicento, ribadita all'inizio del Novecento da Paul Fabre e Jules Gay, ed infine sostenuta pi\u00f9 recentemente da Emanuele Conti nelle pagine della rivista \"Archivio storico per la Calabria e la Lucania\", da Paul Fridolin Kehr, e dall'autore della voce sulla diocesi di Malvito nell'opera \"Le diocesi d'Italia\". Secondo questi autori la diocesi di San Marco \u00e8 erede della diocesi di Malvito. Questa \u00e8 menzionata, tra le suffraganee salernitane, in una bolla di papa Giovanni XV del 989, che delimitava la provincia ecclesiastica di Salerno recentemente creata; questa suffraganeit\u00e0 \u00e8 confermata diverse volte dai papi successivi fino al 1058. Di Malvito si conoscono i nomi di alcuni vescovi: Lorenzo nel 1065, Gualtiero I nel 1087, Pietro nel 1122 e Gualtiero II nel 1144, che avrebbe in seguito trasferito la sede a San Marco, ponendo fine alla diocesi di Malvito.\nDi certo la diocesi di San Marco fu eretta dai Normanni, che avevano fatto della citt\u00e0 longobarda il centro delle loro operazioni militari per la conquista della valle del Crati (1048-1085). Divenne cattedrale della diocesi la chiesa di San Nicola, gi\u00e0 nota fin dal 1087, quando, assieme alle sue pertinenze, era stata concessa dal duca Ruggero Borsa al vescovo di Malvito Gualtiero I.\nNei pressi di San Marco sorgeva l'importante abbazia di Santa Maria della Matina, dell'ordine di San Benedetto, fondata verso il 1060 e immediatamente posta sotto la protezione della Santa Sede. Oltre ai benedettini della Matina, la diocesi comprendeva altre due abbazie, quella di San Sozonte e quella comunemente conosciuta come il cenobio di Buonvicino, fondato da san Ciriaco. Alla fine del Settecento v'erano inoltre diciotto monasteri, fra cui quello dei Frati Minori di San Marco Argentano, fondato da Pietro Cathin, discepolo di san Francesco.\nNel 1479 il duca di San Marco Geronimo Sanseverino concesse alla mensa vescovile di San Marco la giurisdizione civile e altri diritti feudali su Mongrassano, casale ripopolato da profughi albanesi, e da quel momento i vescovi della diocesi poterono fregiarsi del titolo di baroni di Mongrassano.\nDurante le sessioni del concilio di Trento presero parte i vescovi Coriolano Martirano, Fabrizio Landriano e Guglielmo Sirleto, futuro cardinale. Si deve al vescovo Giovanni Antonio Grignetta, l'istituzione del seminario diocesano nel 1580, mentre un po' pi\u00f9 tardi fu indetto il primo sinodo dal vescovo Giovan Battista Indelli nel 1627.\nIl 27 giugno 1818, con la bolla \"De utiliori\" di papa Pio VII, San Marco, vacante da otto anni, fu unita \"aeque principaliter\" alla diocesi di Bisignano.\nDopo il periodo napoleonico e i lunghi periodi di sede vacante, la diocesi era tutta da ricostruire. Spett\u00f2 al vescovo Felice Greco (1824-1840) questo importante compito: \u00abegli restaur\u00f2 le cattedrali, gli episcopi e i seminari e costru\u00ec a sue spese il santuario del Pettoruto, centro della devozione mariana dedicato alla Nativit\u00e0 della Vergine\u00bb. Nella seconda met\u00e0 dell'Ottocento oper\u00f2 per ben 39 anni il vescovo Livio Parladore, che ricostru\u00ec le strutture diocesane dopo due terremoti che sconvolsero le due sedi episcopali, e prese parte al concilio Vaticano I, dove tenne un discorso in favore del dogma dell'infallibilit\u00e0 papale.\nNel 1834 la diocesi si ampli\u00f2, inglobando il territorio di Cetraro, che fino a quel momento era sotto la giurisdizione dell'abbazia territoriale di Montecassino.\nIl 4 aprile 1979 sub\u00ec nuove variazioni territoriali in forza della bolla \"Quo aptius\" di papa Giovanni Paolo II, con cui ebbe termine l'unione con Bisignano; venne infatti aggregato alla diocesi il territorio del vicariato di Scalea, che era appartenuto alla diocesi di Cassano all'Jonio, e comprensivo dei comuni di Scalea, Aieta, Orsomarso, Papasidero, Praia a Mare, San Nicola Arcella, Santa Domenica Taleo, Santa Maria del Cedro, Tortora e Verbicaro; contestualmente la diocesi assunse il nome attuale.\nIl 22 ottobre 1994, con la lettera apostolica \"Sanctus Marcus\", papa Giovanni Paolo II ha confermato San Marco Evangelista patrono della diocesi. \nL'ultima variazione territoriale risale al 10 novembre 1997, quando furono aggregate alla diocesi le parrocchie di Acquappesa, Intavolata e Guardia Piemontese, che erano soggette all'arcidiocesi di Cosenza-Bisignano.\nIl 30 gennaio 2001 la diocesi, che era immediatamente soggetta alla Santa Sede fin dalle origini, \u00e8 entrata a far parte della provincia ecclesiastica dell'arcidiocesi di Cosenza-Bisignano con la bolla \"Maiori Christifidelium\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 116.900 persone contava 113.715 battezzati, corrispondenti al 97,3% del totale."}
{"id": "502884", "revid": "92723", "url": "https://it.wikipedia.org/wiki?curid=502884", "title": "Diocesi di Santa Marta", "text": "La diocesi di Santa Marta (in latino: \"Dioecesis Sanctae Marthae\") \u00e8 una sede della Chiesa cattolica in Colombia suffraganea dell'arcidiocesi di Barranquilla. Nel 2020 contava 809.000 battezzati su 925.000 abitanti. \u00c8 retta dal vescovo Jos\u00e9 Mario Bacci Trespalacios, C.I.M.\nTerritorio.\nLa diocesi comprende 17 comuni nella parte settentrionale del dipartimento colombiano di Magdalena: Santa Marta, Ci\u00e9naga, Aracataca, Fundaci\u00f3n, Zona Bananera, Puebloviejo, Sitionuevo, Remolino, El Ret\u00e9n, Salamina, Pivijay, Algarrobo, El Pi\u00f1\u00f3n, Cerro de San Antonio, Concordia, Pedraza e Zapay\u00e1n.\nSede vescovile \u00e8 la citt\u00e0 di Santa Marta, dove si trova l'omonima basilica cattedrale.\nIl territorio si estende su una superficie di 11.333\u00a0km\u00b2 ed \u00e8 suddiviso in 58 parrocchie, raggruppate in 7 arcipreture.\nStoria.\nLa diocesi \u00e8 stata eretta il 9 gennaio 1534 ed \u00e8 la pi\u00f9 antica diocesi della Colombia. \u00c8 incerto se il territorio della diocesi fosse ricavato dalla diocesi di Santo Domingo o da quella di Panama. In ogni caso originariamente la diocesi era suffraganea dell'arcidiocesi di Siviglia, finch\u00e9 il 12 febbraio 1546 entr\u00f2 a far parte della provincia ecclesiastica dell'arcidiocesi di Santo Domingo.\nDurante l'episcopato di Juan de los Barrios, l'11 settembre 1562, la diocesi di Santa Marta fu soppressa e la sede vescovile traslata a Bogot\u00e0, che il 22 marzo 1564 fu elevata al rango di arcidiocesi metropolitana. Tuttavia gi\u00e0 il 15 settembre 1577 fu ristabilita la sede vescovile, da questo momento suffraganea dell'arcidiocesi di Santaf\u00e9 en Nueva Granada.\nNegli 1760 fu iniziata la costruzione dell'attuale cattedrale per iniziativa del vescovo Nicol\u00e1s Gil Mart\u00ednez y Malo e del governatore Andr\u00e9s P\u00e9rez, in base ai progetti dell'architetto Juan Cayetano Chac\u00f3n. In questo edificio trov\u00f2 la prima sepoltura Sim\u00f3n Bol\u00edvar, fino a che i suoi resti non furono traslati a Caracas nel 1842.\nUn primo tentativo di erigere il seminario vescovile avvenne negli anni 1669-1682, ma fall\u00ec per la mancanza di risorse. Fu definitivamente istituito nel 1788 durante l'episcopato di Francisco Navarro; tuttavia l'edificio che doveva ospitarlo sar\u00e0 terminato solo il 4 gennaio 1811.\nIl 20 giugno 1900 la diocesi divenne suffraganea dell'arcidiocesi di Cartagena.\nSuccessivamente ha ceduto a pi\u00f9 riprese porzioni del suo territorio a vantaggio dell'erezione di nuove circoscrizioni ecclesiastiche e precisamente:\nIl 26 aprile 1969 \u00e8 entrata a far parte della provincia ecclesiastica dell'arcidiocesi di Barranquilla.\nIl 17 gennaio 2006 ha ceduto un'altra porzione di territorio a vantaggio dell'erezione della diocesi di El Banco.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 925.000 persone contava 809.000 battezzati, corrispondenti all'87,5% del totale."}
{"id": "502885", "revid": "110157", "url": "https://it.wikipedia.org/wiki?curid=502885", "title": "Diocesi di Sambalpur", "text": "La diocesi di Sambalpur (in latino: \"Dioecesis Sambalpurensis\") \u00e8 una sede della Chiesa cattolica in India suffraganea dell'arcidiocesi di Cuttack-Bhubaneswar. Nel 2017 contava 44.389 battezzati su 7.436.673 abitanti. \u00c8 retta dal vescovo Niranjan Sual Singh.\nTerritorio.\nLa diocesi comprende i distretti civili di Balangir, Sambalpur e Dhenkanal nello stato dell'Orissa, in India.\nSede vescovile \u00e8 la citt\u00e0 di Sambalpur, dove si trova la cattedrale di San Giuseppe Lavoratore.\nIl territorio \u00e8 suddiviso in 23 parrocchie.\nStoria.\nLa diocesi \u00e8 stata eretta il 14 giugno 1951 con la bolla \"Novarum dioecesium\" di papa Pio XII, ricavandone il territorio dall'arcidiocesi di Calcutta e dalle diocesi di Nagpur e di Ranchi (oggi entrambe arcidiocesi).\nOriginariamente suffraganea dell'arcidiocesi di Calcutta, il 19 settembre 1953 \u00e8 entrata a far parte della provincia ecclesiastica di Ranchi e il 24 gennaio 1974 di quella di Cuttack-Bhubaneswar.\nIl 4 luglio 1979 ha ceduto una porzione del suo territorio a vantaggio dell'erezione della diocesi di Rourkela.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 7.436.673 persone contava 44.389 battezzati, corrispondenti allo 0,6% del totale."}
{"id": "502887", "revid": "322321", "url": "https://it.wikipedia.org/wiki?curid=502887", "title": "Arcidiocesi di Santa Maria", "text": "Larcidiocesi di Santa Maria (in latino: \"Archidioecesis Sanctae Mariae\") \u00e8 una sede metropolitana della Chiesa cattolica in Brasile appartenente alla regione ecclesiastica Sul 3. Nel 2017 contava 429.700 battezzati su 571.900 abitanti. \u00c8 retta dall'arcivescovo Leomar Ant\u00f4nio Brustolin.\nTerritorio.\nL'arcidiocesi comprende 26 comuni dello stato brasiliano del Rio Grande do Sul: Cacequi, Dilermando de Aguiar, Dona Francisca, Faxinal do Soturno, Formigueiro, Itaara, Ivor\u00e1, Jaguari, Jari, J\u00falio de Castilhos, Mata, Nova Esperan\u00e7a do Sul, Nova Palma, Pinhal Grande, Quevedos, Restinga Seca, Santa Maria, S\u00e3o Jo\u00e3o do Pol\u00easine, S\u00e3o Martinho da Serra, S\u00e3o Pedro do Sul, S\u00e3o Sep\u00e9, S\u00e3o Vicente do Sul, Silveira Martins, Toropi, Tupanciret\u00e3 e Vila Nova do Sul\nSede arcivescovile \u00e8 la citt\u00e0 di Santa Maria, dove si trova la cattedrale metropolitana dell'Immacolata Concezione. Nella stessa citt\u00e0 sorge anche la basilica minore di Nostra Signora Mediatrice di Ogni Grazia (\"Nossa Senhora Medianeira de Todas as Gra\u00e7as\").\nIl territorio si estende su una superficie di 20.278\u00a0km\u00b2 ed \u00e8 suddiviso in 39 parrocchie.\nProvincia ecclesiastica.\nLa provincia ecclesiastica di Santa Maria, istituita nel 2011, comprende le seguenti suffraganee:\nStoria.\nLa diocesi di Santa Maria fu eretta il 15 agosto 1910 con la bolla \"Praedecessorum Nostrorum\" di papa Pio X, ricavandone il territorio dalla diocesi di S\u00e3o Pedro do Rio Grande, che contestualmente venne elevata al rango di arcidiocesi metropolitana assumendo il nome di arcidiocesi di Porto Alegre.\nLa diocesi era molto vasta e corrispondeva all'incirca ad un terzo dell'intero territorio del Rio Grande do Sul; nel corso della sua storia sub\u00ec diverse modifiche territoriali che ne limitarono l'ampiezza. Il 27 maggio 1921 cedette diversi comuni alle diocesi vicine. Il 13 febbraio 1937 cedette ancora i comuni di Candel\u00e1ria e di Rio Pardo all'arcidiocesi di Porto Alegre. Il 20 agosto 1962 acquis\u00ec dalla diocesi di Uruguaiana la parrocchia di S\u00e4o Pedro de Pont\u00e4o nel comune di Tupanciret\u00e3.\nInoltre cedette a pi\u00f9 riprese porzioni del suo territorio a vantaggio dell'erezione di nuove diocesi e precisamente: la diocesi di Passo Fundo (oggi arcidiocesi) il 10 marzo 1951; la diocesi di Frederico Westphalen il 22 maggio 1961; la diocesi di Cruz Alta il 27 maggio 1971; la diocesi di Cachoeira do Sul il 17 luglio 1991.\nIl 12 dicembre 1997 la diocesi si ingrand\u00ec con la parrocchia di Santa Maria della Vittoria nel comune di Cacequi e il territorio della comunit\u00e0 di Santa Maria in localit\u00e0 Laranjeiras, acquisiti dalla diocesi di Bag\u00e9.\nIl 13 aprile 2011 \u00e8 stata elevata al rango di arcidiocesi metropolitana con la bolla \"Spiritali itineri\" di papa Benedetto XVI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 571.900 persone contava 429.700 battezzati, corrispondenti al 75,1% del totale."}
{"id": "502888", "revid": "110157", "url": "https://it.wikipedia.org/wiki?curid=502888", "title": "Diocesi di San Miguel (Argentina)", "text": "La diocesi di San Miguel (in latino: \"Dioecesis Sancti Micha\u00eblis in Argentina\") \u00e8 una sede della Chiesa cattolica in Argentina suffraganea dell'arcidiocesi di Buenos Aires. Nel 2017 contava 917.220 battezzati su 1.055.110 abitanti. \u00c8 retta dal vescovo Dami\u00e1n Nannini.\nTerritorio.\nLa diocesi comprende quattro distretti (\"partidos\") della provincia di Buenos Aires: San Miguel, Malvinas Argentinas, Jos\u00e9 Clemente Paz, nonch\u00e9 una parte del distretto di Pilar.\nSede vescovile \u00e8 la citt\u00e0 di San Miguel, dove si trova la cattedrale di San Michele arcangelo.\nIl territorio si estende su 206\u00a0km\u00b2 ed \u00e8 suddiviso in 29 parrocchie.\nStoria.\nLa diocesi \u00e8 stata eretta l'11 luglio 1978 con la bolla \"Tutius ut consuleretur\" di papa Paolo VI, ricavandone il territorio dalla diocesi di San Mart\u00edn.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.055.110 persone contava 917.220 battezzati, corrispondenti all'86,9% del totale."}
{"id": "502889", "revid": "1649409", "url": "https://it.wikipedia.org/wiki?curid=502889", "title": "Diocesi di San Miniato", "text": "La diocesi di San Miniato (in latino: \"Dioecesis Sancti Miniati\") \u00e8 una sede della Chiesa cattolica in Italia suffraganea dell'arcidiocesi di Firenze appartenente alla regione ecclesiastica Toscana. Nel 2017 contava 166.371 battezzati su 178.195 abitanti. \u00c8 retta dal vescovo Andrea Migliavacca.\nPatrono principale della diocesi \u00e8 san Genesio martire, patrono secondario \u00e8 san Miniato, protomartire fiorentino.\nTerritorio.\nLa diocesi comprende 18 comuni delle province di Firenze, Pisa e Pistoia. Comprende per intero i territori comunali di Capannoli, Casciana Terme Lari, Castelfranco di Sotto, Cerreto Guidi, Larciano, Montopoli in Val d'Arno, Ponsacco, San Miniato, Santa Croce sull'Arno e Santa Maria a Monte; e in parte i comuni di Crespina Lorenzana, Empoli, Fauglia, Fucecchio, Palaia, Pontedera, Terricciola e Vinci.\nSede vescovile \u00e8 la citt\u00e0 di San Miniato, dove si trova la cattedrale di Santa Maria Assunta e di San Genesio.\nParrocchie e vicariati.\nIl territorio si estende su 691\u00a0km\u00b2 ed \u00e8 suddiviso in 4 vicariati, che a loro volta si suddividono in 21 unit\u00e0 pastorali e 91 parrocchie.\nSantuari diocesani.\nSono riconosciuti come santuari diocesani le seguenti chiese:\nStoria.\nSan Miniato \u00e8 menzionata per la prima volta nell'VIII secolo in una pergamena del 788, a proposito di un oratorio dedicato a san Miniato dipendente dalla pieve di San Genesio. Nel 1248 la pieve di San Genesio, con il suo capitolo, fu trasferita a San Miniato nella chiesa di Santa Maria. Successivamente la chiesa pievana fu elevata al rango di collegiata e nel 1526, in forza della bolla \"Romanus Pontifex\" di papa Clemente VII, il suo prevosto ottenne l'uso delle insegne pontificali.\nNel 1408 la repubblica di Firenze aveva gi\u00e0 l'intenzione di erigere una diocesi a San Miniato, per sottrarla alla giurisdizione dell'arcidiocesi di Lucca. Il progetto tuttavia and\u00f2 in porto solo due secoli dopo, soprattutto grazie all'interessamento di Maria Maddalena d'Austria, vedova di Cosimo II de' Medici. La diocesi fu eretta il 5 dicembre 1622 con la bolla \"Pro excellenti\" di papa Gregorio XV, ricavandone il territorio dall'arcidiocesi di Lucca, per un totale di 118 parrocchie dell'epoca. L'antica collegiata fu elevata al rango di cattedrale sotto il titolo di Santa Maria Assunta e San Genesio. Le parrocchie sottratte alla sede di Lucca corrispondevano a quelle che si trovavano nel territorio del Granducato di Toscana; in questo modo i confini ecclesiastici vennero a coincidere con i confini civili tra la repubblica di Lucca e il Granducato. La nuova diocesi fu sottomessa alla provincia ecclesiastica dell'arcidiocesi di Firenze.\nAl territorio della nuova diocesi fu aggregata anche l'abbazia vallombrosana di San Salvatore di Fucecchio, con le sue dipendenze, che era esente dalla giurisdizione degli arcivescovi di Lucca e sottomessa direttamente all'abbadessa del monastero delle clarisse di Santa Maria di Gattaiola che vi esercitava giurisdizione quasi episcopale, a tal punto che era chiamata \u00abl'episcopessa di Fucecchio\u00bb.\nIl primo vescovo fu il canonico fiorentino Francesco Nori, che venne eletto solamente nel marzo del 1624 e prese possesso della nuova diocesi il 13 agosto dello stesso anno. Gli succedette Alessandro Strozzi, gi\u00e0 vescovo di Andria, che indisse il primo sinodo diocesano nel 1638. Nel 1650 il vescovo Angelo Pichi istitu\u00ec il seminario, a cui fu data una sede definitiva nel 1685 e fu ampliato nel secolo successivo. Grande premura pastorale ebbero i primi prelati di San Miniato, tramite frequenti sinodi e visite pastorali, in un territorio che per secoli aveva raramente ricevuto visite da Lucca.\nNel 1727 la diocesi cedette il territorio di Altopascio a favore della neoeretta diocesi di Pescia.\nAlla fine dell'Settecento il vescovo Francesco Brunone Fazzi appoggi\u00f2 le riforme introdotte dal granduca Leopoldo II d'Asburgo-Lorena, ma si oppose decisamente \u00abal disegno di costituire una Chiesa nazionale toscana di stampo giansenista\u00bb Tra i vescovi successivi sono da ricordare Torello Romolo Pierazzi, che istitu\u00ec la biblioteca del seminario e la cassa di risparmio; e il vescovo Pio Alberto del Corona, dichiarato beato da papa Francesco nel 2014.\nCon il vescovo Carlo Falcini ebbe inizi\u00f2 la pubblicazione del bollettino diocesano (nel 1911), mentre con il suo successore Ugo Giubbi fu istituita l'Azione Cattolica e il settimanale diocesano \"La domenica\"; allo stesso vescovo si deve la celebrazione del primo congresso eucaristico diocesano.\nA partire dalla seconda met\u00e0 del Novecento la diocesi vive una profonda crisi vocazionale con una drastica riduzione del clero attivo, con la conseguente riduzione delle parrocchie e l'affidamento di pi\u00f9 comunit\u00e0 parrocchiali ad un unico sacerdote.\nIstituzioni culturali diocesane.\nIl museo diocesano d'arte sacra \u00e8 stato inaugurato nel 1966 negli spazi dell'antica sacrestia, attigua alla cattedrale di San Miniato, ed il suo allestimento \u00e8 stato riorganizzato nel 2000 con l'obiettivo di valorizzare la storia della citt\u00e0 e del suo territorio. Il museo conserva opere d'arte e suppellettile liturgica proveniente sia dal duomo, sia da altre chiese del territorio diocesano. Inoltre, sono esposti dipinti del XVII secolo pervenuti dalla donazione (1910) del cardinale Alessandro Sanminiatelli Zabarella alla canonica di Montecastello di Pontedera.\nLa biblioteca del seminario vescovile nasce con la fondazione del seminario a met\u00e0 del Seicento e si \u00e8 venuta a costituire attorno al suo nucleo originario composta dalla libreria del canonico Vincenzo Maccanti, acquistata dal vescovo Angelo Pichi, accresciuta nel tempo da numerose donazioni e grazie agli acquisti periodici volute dai rettori del seminario. Ma fu soprattutto merito del vescovo Torello Romolo Pierazzi l'aver dato una sua definitiva collocazione alla biblioteca all'interno del palazzo del seminario; alla sua morte, nel 1851, oltre 4.000 volumi di sua propriet\u00e0 arricchirono ulteriormente il fondo librario. Oggi la biblioteca \u00e8 costituita da due fondi, antico e moderno, per un totale di oltre 30.000 volumi.\nIl palazzo vescovile ospita l'archivio storico della diocesi, la cui ultima sistemazione fu voluta dal vescovo Paolo Ghizzoni (1972-1986). Parte dei fondi andarono distrutti in seguito al bombardamento del 22 luglio 1944.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 178.195 persone contava 166.371 battezzati, corrispondenti al 93,4% del totale.\nComunit\u00e0 religiose.\nIn diocesi, all'inizio del 2018, erano presenti i seguenti istituti religiosi:"}
{"id": "502890", "revid": "1543377", "url": "https://it.wikipedia.org/wiki?curid=502890", "title": "Kunowice", "text": "Kunowice (\"Kunersdorf\" in tedesco) \u00e8 una frazione della Polonia, parte del comune di S\u0142ubice, nel voivodato di Lubusz. Nel 2008 contava 700 abitanti.\nGeografia fisica.\nLa frazione si trova a pochi km ad est di S\u0142ubice, vicino a Puszcza Rzepi\u0144ska e Rzepin, ed alla frontiera tedesco-polacca di S\u0142ubice.\nStoria.\nIl 12 agosto 1759 alla battaglia di Kunersdorf l'esercito di Federico il Grande di Prussia fu completamente distrutto a Kunowice dagli eserciti russo e austriaco."}
{"id": "502891", "revid": "110157", "url": "https://it.wikipedia.org/wiki?curid=502891", "title": "Arcidiocesi di Samarinda", "text": "Larcidiocesi di Samarinda (in latino: \"Archidioecesis Samarindaensis\") \u00e8 una sede metropolitana della Chiesa cattolica in Indonesia. Nel 2017 contava 154.754 battezzati su 3.772.000 abitanti. \u00c8 retta dall'arcivescovo Justinus Harjosusanto, M.S.F.\nTerritorio.\nL'arcidiocesi si trova nella parte indonesiana dell'isola del Borneo, nel Kalimantan Orientale, e comprende le citt\u00e0 di Samarinda, Balikpapan e Bontang, e le reggenze di Kutai occidentale, Kutai Kartanegara, Kutai orientale, Pasir e Penajam Paser Utara.\nSede arcivescovile \u00e8 la citt\u00e0 di Samarinda, dove si trova la cattedrale di Santa Maria.\nIl territorio \u00e8 suddiviso in 25 parrocchie.\nStoria.\nIl vicariato apostolico di Samarinda fu eretto il 21 febbraio 1955 con la bolla \"Quod Christus\" di papa Pio XII, ricavandone il territorio dal vicariato apostolico di Bandjarmasin (oggi diocesi di Banjarmasin).\nIl 18 aprile 1958, con la lettera apostolica \"Quae materno\", papa Pio XII proclam\u00f2 la Beata Maria Vergine del Perpetuo Soccorso patrona principale del vicariato apostolico.\nIl 3 gennaio 1961 il vicariato apostolico fu elevato a diocesi con la bolla \"Quod Christus\" di papa Giovanni XXIII. Originariamente era suffraganea dell'arcidiocesi di Pontianak.\nIl 22 dicembre 2001 cedette una porzione del suo territorio a vantaggio dell'erezione della diocesi di Tanjung Selor.\nIl 14 gennaio 2003 la diocesi \u00e8 stata elevata al rango di arcidiocesi metropolitana con la bolla \"Cum Ecclesia\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 3.772.000 persone contava 154.754 battezzati, corrispondenti al 4,1% del totale."}
{"id": "502892", "revid": "110157", "url": "https://it.wikipedia.org/wiki?curid=502892", "title": "Diocesi di Same", "text": "La diocesi di Same (in latino: \"Dioecesis Samensis\") \u00e8 una sede della Chiesa cattolica in Tanzania suffraganea dell'arcidiocesi di Arusha. Nel 2017 contava 81.900 battezzati su 750.120 abitanti. \u00c8 retta dal vescovo Rogatus Kimaryo, C.S.Sp.\nTerritorio.\nLa diocesi comprende i distretti di Mwanga e di Same nella parte meridionale della regione del Kilimanjaro in Tanzania.\nSede vescovile \u00e8 la citt\u00e0 di Same, dove si trova la cattedrale di Cristo Re.\nIl territorio \u00e8 suddiviso in 30 parrocchie.\nStoria.\nLa prefettura apostolica di Same fu eretta il 10 dicembre 1963 con la bolla \"Adpetens Natalis Christi\" di papa Paolo VI, ricavandone il territorio dalla diocesi di Moshi.\nIl 3 febbraio 1977 la prefettura apostolica \u00e8 stata elevata a diocesi con la bolla \"Praefecturam illam\" dello stesso pontefice Paolo VI. Originariamente era suffraganea dell'arcidiocesi di Dar-es-Salaam.\nIl 16 marzo 1999 \u00e8 entrata a far parte della provincia ecclesiastica dell'arcidiocesi di Arusha.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 750.120 persone contava 81.900 battezzati, corrispondenti al 10,9% del totale."}
{"id": "502893", "revid": "110157", "url": "https://it.wikipedia.org/wiki?curid=502893", "title": "Diocesi di Santo Amaro", "text": "La diocesi di Santo Amaro (in latino: \"Dioecesis Sancti Mauri\") \u00e8 una sede della Chiesa cattolica in Brasile suffraganea dell'arcidiocesi di San Paolo appartenente alla regione ecclesiastica Sul 1. Nel 2017 contava 2.590.425 battezzati su 3.132.211 abitanti. \u00c8 retta dal vescovo Giuseppe Negri, P.I.M.E.\nTerritorio.\nLa diocesi comprende la parte meridionale del comune di San Paolo, in Brasile.\nLa sede vescovile \u00e8 nel quartiere Santo Amaro, dove si trova la cattedrale di San Mauro.\nIl territorio si estende su 563\u00a0km\u00b2 ed \u00e8 suddiviso in 112 parrocchie, raggruppate in 11 settori: Cupec\u00ea, Graja\u00fa, Interlagos, Jordan\u00f3polis, Parelheiros, Pedreira, Sabar\u00e1, Santa Catarina, Santo Amaro, Varginha e Veleiros.\nStoria.\nLa diocesi \u00e8 stata eretta il 15 marzo 1989 con la bolla \"Ea in regione\" di papa Giovanni Paolo II, ricavandone il territorio dall'arcidiocesi di San Paolo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 3.132.211 persone contava 2.590.425 battezzati, corrispondenti all'82,7% del totale."}
{"id": "502896", "revid": "267975", "url": "https://it.wikipedia.org/wiki?curid=502896", "title": "Arcidiocesi di San Antonio", "text": "Larcidiocesi di San Antonio (in latino: \"Archidioecesis Sancti Antonii\") \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica X (AR, OK, TX). Nel 2017 contava 764.244 battezzati su 2.622.403 abitanti. \u00c8 retta dall'arcivescovo Gustavo Garcia-Siller, M.Sp.S.\nTerritorio.\nL'arcidiocesi comprende 16 contee nella parte centrale del Texas negli Stati Uniti d'America: Atascosa, Bexar, Comal, Edwards, Frio, Gillespie, Gonzales, Guadalupe, Karnes, Kendall, Kerr, Kinney, Medina, Uvalde, Val Verde, Wilson. Comprende inoltre una parte della contea di McMullen.\nSede arcivescovile \u00e8 la citt\u00e0 di San Antonio, dove si trova la cattedrale di San Fernando. \u00c8 la pi\u00f9 antica cattedrale in attivit\u00e0 negli Stati Uniti. Nella stessa citt\u00e0 sorge anche la basilica minore e santuario nazionale del Piccolo Fiore (\"Basilica of the National Shrine of the Little Flower\").\nIl territorio si estende su 60.036\u00a0km\u00b2 ed \u00e8 suddiviso in 139 parrocchie.\nProvincia ecclesiastica.\nLa provincia ecclesiastica di San Antonio, istituita nel 1926, comprende le diocesi della parte centro-occidentale del Texas e precisamente:\nStoria.\nLa diocesi di San Antonio fu eretta il 28 agosto 1874 con il breve \"Arcano divinae\" di papa Pio IX, ricavandone il territorio dalla diocesi di Galveston (oggi arcidiocesi di Galveston-Houston). Originariamente era suffraganea dell'arcidiocesi di New Orleans.\nIl 3 marzo 1914 cedette una porzione del suo territorio a vantaggio dell'erezione della diocesi di El Paso.\nIl 3 agosto 1926 cedette un'altra porzione del suo territorio a vantaggio dell'erezione della diocesi di Amarillo e contestualmente fu elevata al rango di arcidiocesi metropolitana con la bolla \"Pastoris aeterni\" di papa Pio XI.\nIl 15 novembre 1947, il 13 aprile 1982 e il 3 luglio 2000 ha ceduto ulteriori porzioni del suo territorio a vantaggio dell'erezione rispettivamente delle diocesi di Austin, di Victoria in Texas e di Laredo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 2.622.403 persone contava 764.244 battezzati, corrispondenti al 29,1% del totale."}
{"id": "502897", "revid": "322321", "url": "https://it.wikipedia.org/wiki?curid=502897", "title": "Diocesi di San Andr\u00e9s Tuxtla", "text": "La diocesi di San Andr\u00e9s Tuxtla (in latino: \"Dioecesis Sancti Andreae de Tuxtla\") \u00e8 una sede della Chiesa cattolica in Messico suffraganea dell'arcidiocesi di Jalapa appartenente alla regione ecclesiastica Golfo. Nel 2017 contava 1.019.479 battezzati su 1.418.848 abitanti. \u00c8 retta dal vescovo Jos\u00e9 Luis Canto Sosa.\nTerritorio.\nLa diocesi comprende 32 comuni nella parte sud-orientale dello stato messicano di Veracruz.\nSede vescovile \u00e8 la citt\u00e0 di San Andr\u00e9s Tuxtla, dove si trova la cattedrale dei Santi Giuseppe e Andrea.\nIl territorio si estende su una superficie di 13.495\u00a0km\u00b2 ed \u00e8 suddiviso in 65 parrocchie.\nStoria.\nLa diocesi \u00e8 stata eretta il 23 maggio 1959 con la bolla \"Quibus christiani\" di papa Giovanni XXIII, ricavandone il territorio dalla diocesi di Tehuantepec e dall'arcidiocesi di Veracruz o Jalapa (oggi arcidiocesi di Jalapa).\nIl 9 giugno 1962 e il 14 marzo 1984 ha ceduto porzioni del suo territorio a vantaggio dell'erezione rispettivamente della diocesi di Veracruz e della diocesi di Coatzacoalcos.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.418.848 persone contava 1.019.479 battezzati, corrispondenti al 71,9% del totale."}
{"id": "502898", "revid": "110157", "url": "https://it.wikipedia.org/wiki?curid=502898", "title": "Diocesi di San Bernardino", "text": "La diocesi di San Bernardino (in latino: \"Dioecesis Sancti Bernardi\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Los Angeles appartenente alla regione ecclesiastica XI (CA, HI, NV). Nel 2017 contava 1.703.846 battezzati su 4.489.159 abitanti. \u00c8 retta dal vescovo Alberto Rojas.\nTerritorio.\nLa diocesi comprende le contee di San Bernardino e Riverside nella California meridionale.\nSede vescovile \u00e8 la citt\u00e0 di San Bernardino, dove si trova la cattedrale di Nostra Signora del Rosario (\"Our Lady of The Rosary Cathedral\").\nIl territorio \u00e8 suddiviso in 92 parrocchie.\nStoria.\nLa diocesi \u00e8 stata eretta il 14 luglio 1978 con la bolla \"Apostolici officii\" di papa Paolo VI, ricavandone il territorio dalla diocesi di San Diego.\nIl 10 marzo 1981, con la lettera apostolica \"Bernardinopolitanae dioecesis\", papa Giovanni Paolo II ha confermato San Bernardino da Siena patrono principale della diocesi, e la Beata Maria Vergine, venerata con il titolo di Nostra Signora di Guadalupe, patrona secondaria.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 4.489.159 persone contava 1.703.846 battezzati, corrispondenti al 38,0% del totale."}
{"id": "502899", "revid": "92723", "url": "https://it.wikipedia.org/wiki?curid=502899", "title": "Arcidiocesi di Santiago de los Caballeros", "text": "Larcidiocesi di Santiago de los Caballeros (in latino: \"Archidioecesis Sancti Iacobi Equitum\") \u00e8 una sede metropolitana della Chiesa cattolica nella Repubblica Dominicana. Nel 2020 contava 1.182.400 battezzati su 1.412.500 abitanti. \u00c8 retta dall'arcivescovo Freddy Antonio de Jes\u00fas Bret\u00f3n Mart\u00ednez.\nTerritorio.\nL'arcidiocesi comprende:\nSede arcivescovile \u00e8 la citt\u00e0 di Santiago de los Caballeros, dove si trova la cattedrale di San Giacomo.\nIl territorio \u00e8 suddiviso in 108 parrocchie, raggruppate in 9 zone pastorali.\nStoria.\nLa diocesi di Santiago de los Caballeros fu eretta il 25 settembre 1953 con la bolla \"Si magna et excelsa\" di papa Pio XII, ricavandone il territorio dall'arcidiocesi di Santo Domingo, di cui era originariamente suffraganea.\nIl 16 gennaio 1978 cedette una porzione del suo territorio a vantaggio dell'erezione della diocesi di Mao-Monte Cristi e nella stessa occasione la provincia di Salcedo pass\u00f2 alla diocesi di La Vega.\nIl 14 febbraio 1994 \u00e8 stata elevata al rango di arcidiocesi metropolitana con la bolla \"Solicitam sane curam\" di papa Giovanni Paolo II.\nIl 16 dicembre 1996 cedette un'altra porzione di territorio a vantaggio dell'erezione della diocesi di Puerto Plata.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 1.412.500 persone contava 1.182.400 battezzati, corrispondenti all'83,7% del totale."}
{"id": "502900", "revid": "110157", "url": "https://it.wikipedia.org/wiki?curid=502900", "title": "Arcidiocesi di San Crist\u00f3bal de la Habana", "text": "Larcidiocesi di San Crist\u00f3bal de la Habana (in latino: \"Archidioecesis Sancti Christophori de Habana\") \u00e8 una sede metropolitana della Chiesa cattolica a Cuba. Nel 2017 contava 2.624.000 battezzati su 2.728.000 abitanti. \u00c8 retta dall'arcivescovo cardinale Juan de la Caridad Garc\u00eda Rodr\u00edguez.\nTerritorio.\nL'arcidiocesi comprende le province cubane di Mayabeque e di Artemisa, la citt\u00e0 de L'Avana ed il municipio speciale dell'Isola della Giovent\u00f9 (\"Isla de la Juventud\").\nSede arcivescovile \u00e8 la citt\u00e0 dell'Avana, dove si trova la cattedrale dell'Immacolata Concezione (\"Inmaculada Concepci\u00f3n de Mar\u00eda\"). Nella capitale dell'isola sorgono anche la basilica minore di Nostra Signora della Carit\u00e0 e il santuario nazionale di Ges\u00f9 Nazareno del Rescate. A Santiago de las Vegas si trova il santuario nazionale di San Lazzaro.\nIl territorio si estende su 7.542\u00a0km\u00b2 ed \u00e8 suddiviso in 85 parrocchie, raggruppate in 7 vicariati.\nProvincia ecclesiastica.\nLa provincia ecclesiastica dell'Avana, istituita nel 1925, comprende due suffraganee:\nStoria.\nLa diocesi di San Crist\u00f3bal de la Habana fu eretta il 10 settembre 1787, ricavandone il territorio dalla diocesi di Santiago di Cuba (oggi arcidiocesi). Originariamente era suffraganea dell'arcidiocesi di Santo Domingo.\nIl 25 aprile 1793 cedette una porzione del suo territorio a vantaggio dell'erezione della diocesi della Louisiana e delle due Floride (oggi arcidiocesi di New Orleans).\nIl 24 novembre 1803 in virt\u00f9 della bolla \"In universalis Ecclesiae regimine\" di papa Pio VII entr\u00f2 a far parte della provincia ecclesiastica dell'arcidiocesi di Santiago di Cuba.\nIl 20 febbraio 1903 cedette porzioni del suo territorio a vantaggio dell'erezione delle diocesi di Pinar del R\u00edo e di Cienfuegos.\nIl 10 dicembre 1912 cedette un'altra porzione di territorio a vantaggio dell'erezione della diocesi di Matanzas.\nIl 6 gennaio 1925 \u00e8 stata elevata al rango di arcidiocesi metropolitana con la bolla \"Inter praecipuas\" di papa Pio XI.\nL'arcidiocesi ha ricevuto in visita pastorale tre pontefici: Giovanni Paolo II nel 1998, Benedetto XVI nel 2012 e Francesco nel 2015.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 2.728.000 persone contava 2.624.000 battezzati, corrispondenti al 96,2% del totale."}
{"id": "502901", "revid": "92723", "url": "https://it.wikipedia.org/wiki?curid=502901", "title": "Diocesi di Santa Clara", "text": "La diocesi di Santa Clara (in latino: \"Dioecesis Sanctae Clarae\") \u00e8 una sede della Chiesa cattolica a Cuba suffraganea dell'arcidiocesi di Camag\u00fcey. Nel 2017 contava 796.606 battezzati su 1.309.000 abitanti. \u00c8 retta dal vescovo Marcelo Arturo Gonz\u00e1lez Amador.\nTerritorio.\nLa diocesi comprende la citt\u00e0 di Santa Clara, dove si trova la cattedrale di Santa Chiara d'Assisi.\nIl territorio \u00e8 suddiviso in 35 parrocchie.\nStoria.\nLa diocesi \u00e8 stata eretta il 1\u00ba aprile 1995 con la bolla \"Ad aptius consulendum\" di papa Giovanni Paolo II in seguito alla divisione della diocesi di Cienfuegos-Santa Clara, che ha dato origine anche alla diocesi di Cienfuegos. Originariamente era suffraganea dell'arcidiocesi di Santiago di Cuba.\nIl 5 dicembre 1998 \u00e8 entrata a far pare della provincia ecclesiastica dell'arcidiocesi di Camag\u00fcey.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.309.000 persone contava 796.606 battezzati, corrispondenti al 60,9% del totale."}
{"id": "502903", "revid": "322321", "url": "https://it.wikipedia.org/wiki?curid=502903", "title": "Diocesi di San Crist\u00f3bal de Las Casas", "text": "La diocesi di San Crist\u00f3bal de Las Casas (in latino: \"Dioecesis Sancti Christophori de Las Casas\") \u00e8 una sede della Chiesa cattolica in Messico suffraganea dell'arcidiocesi di Tuxtla Guti\u00e9rrez appartenente alla regione ecclesiastica Pac\u00edfico-Sur. Nel 2017 contava 1.600.000 battezzati su 2.385.000 abitanti. \u00c8 retta dal vescovo Rodrigo Aguilar Mart\u00ednez.\nTerritorio.\nLa diocesi comprende 48 comuni dello stato messicano del Chiapas.\nSede vescovile \u00e8 la citt\u00e0 di San Crist\u00f3bal de Las Casas, dove si trova la cattedrale di San Cristoforo.\nIl territorio si estende su 36.821\u00a0km\u00b2 ed \u00e8 suddiviso in 55 parrocchie, raggruppate in 7 zone pastorali.\nStoria.\nLa diocesi del Chiapas (o di Ciudad Real del Chiapas) fu eretta il 19 marzo 1539 con la Bolla \"Inter multiplices\" di papa Paolo III, ricavandone il territorio dalla diocesi di Antequera (oggi arcidiocesi). Originariamente era suffraganea dell'arcidiocesi di Siviglia.\nIl 12 febbraio 1546 entr\u00f2 a far parte della provincia ecclesiastica dell'arcidiocesi di Citt\u00e0 del Messico.\nDopo che vi si stabilirono i primi spagnoli nel 1541 i vescovi del Chiapas esercitarono per vicinanza la loro giurisdizione sullo Yucat\u00e1n, fino all'erezione della diocesi di Yucat\u00e1n (oggi arcidiocesi) il 19 novembre 1561. \nIl 16 dicembre 1743 divenne suffraganea dell'arcidiocesi di Santiago di Guatemala, ma con la bolla \"Dominico gregi\" di papa Gregorio XVI il 25 aprile 1837 fu restituita alla giurisdizione metropolitica dell'arcidiocesi di Citt\u00e0 del Messico. Il 23 giugno 1891 entr\u00f2 a far parte della provincia ecclesiastica dell'arcidiocesi di Antequera.\nIl 19 giugno 1957 ha ceduto una porzione del suo territorio a vantaggio dell'erezione della diocesi di Tapachula.\nIl 27 ottobre 1964 ha ceduto una porzione del suo territorio a vantaggio dell'erezione della diocesi di Tuxtla Guti\u00e9rrez (oggi arcidiocesi) e contestualmente ha assunto il nome attuale.\nIl 25 novembre 2006 \u00e8 entrata a far parte della provincia ecclesiastica del Chiapas, suffraganea dell'arcidiocesi di Tuxtla Guti\u00e9rrez.\nIl 15 febbraio 2016 la diocesi ha ricevuto la visita pastorale di papa Francesco.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 2.385.000 persone contava 1.600.000 battezzati, corrispondenti al 67,1% del totale."}
{"id": "502904", "revid": "92723", "url": "https://it.wikipedia.org/wiki?curid=502904", "title": "Arcidiocesi di Santiago di Cuba", "text": "Larcidiocesi di Santiago di Cuba (in latino: \"Archidioecesis Sancti Iacobi in Cuba\") \u00e8 una sede metropolitana della Chiesa cattolica a Cuba. Nel 2020 contava 253.700 battezzati su 1.047.300 abitanti. \u00c8 retta dall'arcivescovo Dionisio Guillermo Garc\u00eda Ib\u00e1\u00f1ez.\nGli arcivescovi di Santiago sono primati di Cuba.\nTerritorio.\nL'arcidiocesi si trova nella parte orientale dell'isola di Cuba e comprende parte della provincia di Santiago di Cuba.\nSede arcivescovile \u00e8 la citt\u00e0 di Santiago di Cuba, dove si trova la Cattedrale di Nostra Signora dell'Assunzione. Nel territorio sorge anche la basilica e santuario nazionale di Nostra Signora della Carit\u00e0 del Cobre (\"Nuestra Se\u00f1ora de la Caridad del Cobre\").\nIl territorio si estende su 6.154\u00a0km\u00b2 ed \u00e8 suddiviso in 16 parrocchie.\nProvincia ecclesiastica.\nLa provincia ecclesiastica di Santiago di Cuba, istituita nel 1803, comprende le seguenti suffraganee:\nStoria.\nLa diocesi di Baracoa fu eretta l'11 febbraio 1517 con la bolla \"Super specula\" di papa Leone X, ricavandone il territorio dalla diocesi di Santo Domingo. Comprendeva in origine tutta l'isola di Cuba ed era suffraganea dell'arcidiocesi di Siviglia.\nIl 28 aprile 1522 la sede fu traslata a Santiago e la diocesi assunse il nome attuale.\nIl 12 febbraio 1546 entr\u00f2 a far parte della provincia ecclesiastica di Santo Domingo.\nIl 10 settembre 1787 cedette una porzione del suo territorio a vantaggio dell'erezione della diocesi di San Crist\u00f3bal de la Habana (oggi arcidiocesi).\nIl 24 novembre 1803 \u00e8 stata elevata al rango di arcidiocesi metropolitana con la bolla \"In universalis Ecclesiae regimine\" di papa Pio VII. Originariamente aveva come suffraganee la diocesi di San Crist\u00f3bal de la Habana e la diocesi di San Juan di Porto Rico (oggi arcidiocesi di San Juan); quest'ultima il 28 novembre 1816 ritorn\u00f2 a far parte della provincia ecclesiastica di Santo Domingo. \nNel 1873 il governo repubblicano spagnolo nomin\u00f2 arcivescovo Pedro Llorente Miguel, senza il consenso della Santa Sede. Il vicario generale e altri sacerdoti della diocesi, fra cui il futuro cardinale e beato Ciriaco Mar\u00eda Sancha y Herv\u00e1s si opposero alla nomina e furono incarcerati. Lo scisma ebbe termine l'anno successivo.\nSuccessivamente ha ceduto a pi\u00f9 riprese porzioni di territorio a vantaggio dell'erezione di nuove diocesi:\nL'arcidiocesi ha ricevuto la visita pastorale di papa Benedetto XVI nel 2012 e di papa Francesco nel 2015.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 1.047.300 persone contava 253.700 battezzati, corrispondenti al 24,2% del totale."}
{"id": "502905", "revid": "110157", "url": "https://it.wikipedia.org/wiki?curid=502905", "title": "Diocesi di San Diego", "text": "La diocesi di San Diego (in latino: \"Dioecesis Sancti Didaci\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Los Angeles appartenente alla regione ecclesiastica XI (CA, HI, NV). Nel 2017 contava 1.389.000 battezzati su 3.479.712 abitanti. \u00c8 retta dal vescovo Robert Walter McElroy.\nTerritorio.\nLa diocesi comprende le contee di San Diego ed Imperial nella California meridionale.\nSede vescovile \u00e8 la citt\u00e0 di San Diego, dove si trova la cattedrale di San Giuseppe (\"St. Joseph Cathedral\").\nIl territorio \u00e8 suddiviso in 98 parrocchie.\nStoria.\nLa citt\u00e0 di San Diego fu sede della prima diocesi californiana, eretta il 27 aprile 1840; la sede, il 20 novembre 1849, fu trasferita a Monterey e poi, dal 1859, a Los Angeles.\nLa diocesi \u00e8 stata eretta l'11 luglio 1936 con la bolla \"Ad spirituale christianae\" di papa Pio XI, ricavandone il territorio dall'arcidiocesi di Los Angeles-San Diego, che contestualmente ha assunto il nome di arcidiocesi di Los Angeles.\nIl 25 marzo 1941, con la lettera apostolica \"Quae christifidelium\", papa Pio XII ha proclamato la Beata Maria Vergine, venerata con il titolo di Nostra Signora del Rifugio, e San Diego patroni principali della diocesi.\nIl 14 luglio 1978 ha ceduto una porzione del suo territorio a vantaggio dell'erezione della diocesi di San Bernardino.\nIl 28 febbraio 2007 la diocesi ha richiesto il riconoscimento dello stato di bancarotta, dopo che non era stata in grado di raggiungere un accordo con numerosi querelanti per accuse di abusi sessuali da parte del clero diocesano. Il 7 settembre dello stesso anno, la diocesi ha accettato di pagare 198,1 milioni di dollari per concludere 144 accuse di abusi sessuali su minori da parte di membri del clero.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 3.479.712 persone contava 1.389.000 battezzati, corrispondenti al 39,9% del totale."}
{"id": "502906", "revid": "92723", "url": "https://it.wikipedia.org/wiki?curid=502906", "title": "Arcidiocesi di Santo Domingo", "text": "Larcidiocesi di Santo Domingo (in latino: \"Archidioecesis Sancti Dominici\") \u00e8 una sede metropolitana della Chiesa cattolica nella Repubblica Dominicana. Nel 2020 contava 3.607.400 battezzati su 4.007.194 abitanti. \u00c8 retta dall'arcivescovo Francisco Ozoria Acosta. \nL'arcivescovo ha anche il titolo di Primate delle Indie.\nTerritorio.\nL'arcidiocesi comprende il Distrito Nacional, che corrisponde al centro della citt\u00e0 di Santo Domingo, e le province di Santo Domingo e Monte Plata.\nSede arcivescovile \u00e8 la citt\u00e0 di Santo Domingo, dove si trova la cattedrale di Santa Maria dell'Incarnazione. A Bayaguana sorge il santuario nazionale del Santo Cristo dei Miracoli (\"Santuario Nacional Santo Cristo de los Milagros\").\nIl territorio si estende su una superficie di 3.995\u00a0km\u00b2 ed \u00e8 suddiviso in 215 parrocchie articolate in 12 zone pastorali.\nProvincia ecclesiastica.\nLa provincia ecclesiastica di Santo Domingo, istituita nel 1546, comprende le seguenti suffraganee:\nStoria.\nIl 15 novembre 1504 papa Giulio II con la bolla \"Illius fulciti praesidio\" eresse le prime circoscrizioni ecclesiastiche sull'isola di Hispaniola nel \"Nuovo Mondo\". Si trattava dell'arcidiocesi di Yaguate e di due suffraganee, Bainoa e Amangu\u00e1. La bolla definitiva anche i limiti e i territori delle rispettive giurisdizioni. Tuttavia, a causa dell'opposizione del patronato regio spagnolo, la bolla non divenne esecutiva.\nL'8 agosto 1511 lo stesso papa annull\u00f2 la precedente bolla e, con la bolla \"Romanus pontifex\", eresse tre nuove sedi, le diocesi di Santo Domingo, di Concepci\u00f3n e di San Juan di Porto Rico (oggi arcidiocesi), tutte suffraganee dell'arcidiocesi di Siviglia in quanto precedentemente le missioni americane erano soggette a questa arcidiocesi. Queste tre diocesi furono le prime ad essere erette nel continente americano.\nPrimo vescovo residente di Santo Domingo fu un italiano, Alessandro Geraldini, gi\u00e0 vescovo di Vulturara e Montecorvino, che prese possesso della sede americana nel mese di ottobre del 1519. A lui si deve l'inizio dei lavori per la costruzione dell'attuale cattedrale, portata a compimento e consacrata nel 1541.\nIl 21 giugno 1531 la diocesi di Santo Domingo cedette una porzione del suo territorio a vantaggio dell'erezione della diocesi del Venezuela con sede a Coro, oggi arcidiocesi di Caracas.\nIl 12 febbraio 1546 papa Paolo III con la bolla \"Super universas orbis ecclesiae\" elev\u00f2 la diocesi di Santo Domingo al rango di arcidiocesi metropolitana, assegnandole come suffraganee le diocesi di La Vega, di San Juan di Porto Rico, di Coro in Venezuela, di Santiago di Cuba (inizialmente con sede a Baracoa), Honduras poi Trujillo poi Comayagua (oggi arcidiocesi di Tegucigalpa) e l'abbazia di Giamaica.\nNel 1795 in forza del Trattato di Basilea tutta l'isola di Hispaniola fu ceduta dalla Spagna alla Francia. Come conseguenza, il 24 novembre 1803 tutte le diocesi suffraganee (Santiago di Cuba, San Crist\u00f3bal de la Habana, San Juan di Porto Rico, Caracas e Guayana), furono sottratte alla giurisdizione metropolitica di Santo Domingo e rese suffraganee di Santiago di Cuba e di Caracas, elevate a sedi metropolitane.\nDopo il 1798 l'arcidiocesi non ebbe pi\u00f9 vescovi per una ventina d'anni per la rottura delle relazioni diplomatiche tra Santa Sede e governo francese; in questo stesso periodo fu nominato un vescovo costituzionale, Guillaume Mauviel, non riconosciuto da Roma.\nIl 28 novembre 1816 papa Pio VII con la bolla \"Divini praeceptis\" restitu\u00ec all'arcidiocesi di Santo Domingo una sola suffraganea, la diocesi di San Juan di Porto Rico, conferm\u00f2 ufficialmente all'arcivescovo il titolo di \"Primate delle Indie\". L'arcidiocesi comprendeva in quel momento tutta l'isola di Hispaniola.\nIl 3 ottobre 1861 l'arcidiocesi ha ceduto porzioni del suo territorio a vantaggio dell'erezione delle diocesi haitiane, che formarono una nuova provincia ecclesiastica con sede metropolitana l'arcidiocesi di Port-au-Prince e con le diocesi suffraganee di Les Cayes, Les Gona\u00efves, Cap-Ha\u00eftien (oggi arcidiocesi) e di Port-de-Paix.\nIl 25 settembre 1953 ha ceduto porzioni del suo territorio a vantaggio dell'erezione delle diocesi di La Vega e di Santiago de los Caballeros (oggi arcidiocesi) e della prelatura territoriale di San Juan de la Maguana (oggi diocesi).\nIl concordato tra la Santa Sede e la Repubblica Dominicana del 16 giugno 1954 conferm\u00f2 il titolo di \"Primate delle Indie\" concesso da papa Pio VII agli arcivescovi di Santo Domingo.\nIl 1\u00ba aprile 1959 ha ceduto un'altra porzione di territorio a vantaggio dell'erezione della Diocesi di Nuestra Se\u00f1ora de la Altagracia en Hig\u00fcey.\nL'8 novembre 1986 ha ceduto un'ulteriore porzione di territorio a vantaggio dell'erezione della diocesi di Ban\u00ed.\nIl 14 febbraio 1994 la sede di Santiago de los Caballeros \u00e8 stata elevata al rango di arcidiocesi metropolitana, attribuendole come suffraganee le diocesi di La Vega, di San Francisco de Macor\u00eds e di Mao-Monte Christi, erette nel 1978.\nIl 15 marzo 1997 ha ceduto ancora una porzione di territorio a vantaggio dell'erezione della diocesi di San Pedro de Macor\u00eds.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 4.007.194 persone contava 3.607.400 battezzati, corrispondenti al 90,0% del totale."}
{"id": "502907", "revid": "1123126", "url": "https://it.wikipedia.org/wiki?curid=502907", "title": "Arcidiocesi di Santa Fe", "text": "Larcidiocesi di Santa Fe (in latino: \"Archidioecesis Sanctae Fidei in America Septentrionali\") \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica XIII (AZ, CO, NM, UT, WY). Nel 2017 contava 327.964 battezzati su 1.310.637 abitanti. \u00c8 retta dall'arcivescovo John Charles Wester.\nTerritorio.\nL'arcidiocesi comprende le contee di Rio Arriba, Taos, Colfax, Union, Mora, Harding, Los Alamos, Sandoval, Santa Fe, San Miguel, Quay, Bernalillo, Valencia, Socorro, Torrance, Guadalupe, De Baca, Roosevelt e Curry nel Nuovo Messico.\nSede arcivescovile \u00e8 la citt\u00e0 di Santa Fe, dove si trova la cattedrale di San Francesco d'Assisi (\"Saint Francis\"). Gli uffici della curia si trovano ad Albuquerque. Nel territorio diocesano sorgono anche il \"Santuario de Chimayo\", santuario diocesano risalente agli inizi del XIX secolo, e due chiese patrimonio dell'umanit\u00e0: la cappella di San Gerolamo, nel Pueblo di Taos, e la chiesa di San Francesco d'Assisi a Ranchos de Taos.\nIl territorio si estende su 158.296\u00a0km\u00b2 ed \u00e8 suddiviso in 93 parrocchie, raggruppate in 8 decanati: nordest, nordovest, sudest, sudovest, Santa F\u00e9, Albuquerque A, Albuquerque B, Albuquerque C.\nProvincia ecclesiastica.\nLa provincia ecclesiastica di Santa Fe, istituita nel 1875, comprende quattro suffraganee:\nStoria.\nIl vicariato apostolico del Nuovo Messico fu eretto il 23 luglio 1850, ricavandone il territorio dalla diocesi di Durango (oggi arcidiocesi).\nIl 29 luglio 1853 il vicariato apostolico fu elevato a diocesi e assunse il nome di diocesi di Santa Fe, in forza del breve \"Universi dominici gregis\" di papa Pio IX. Contestualmente la nuova diocesi fu resa suffraganea dell'arcidiocesi di Saint Louis.\nIl 3 marzo e il 25 settembre 1868 cedette porzioni del suo territorio a vantaggio dell'erezione dei vicariati apostolici rispettivamente del Colorado e dello Utah (oggi arcidiocesi di Denver) e dell'Arizona (oggi diocesi di Tucson).\nIl 12 febbraio 1875 \u00e8 stata elevata al rango di arcidiocesi metropolitana in forza del breve \"Quae nos sacri\" di papa Pio IX.\nIl 16 dicembre 1939 e il 17 agosto 1982 ha ceduto altre porzioni di territorio a vantaggio dell'erezione rispettivamente della diocesi di Gallup e della diocesi di Las Cruces.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 1.310.637 persone contava 327.964 battezzati, corrispondenti al 25,0% del totale."}
{"id": "502908", "revid": "1543377", "url": "https://it.wikipedia.org/wiki?curid=502908", "title": "M84 (astronomia)", "text": "M 84 (nota anche come NGC 4374) \u00e8 una galassia lenticolare visibile nella costellazione della Vergine; fu scoperta da Charles Messier nel 1781 e appartiene all'Ammasso della Vergine. Fa coppia con la vicina galassia M86, con cui condivide pure l'aspetto e la maggior parte delle caratteristiche fisiche.\nOsservazione.\nM84 si trova in una regione di cielo priva di stelle di riferimento, fra le costellazioni della Vergine e della Chioma di Berenice; si pu\u00f2 individuare quasi a met\u00e0 via partendo dalla stella Denebola e raggiungendo Vindemiatrix. Fa coppia con M86, con cui appare visibile in quasi tutti gli oculari a medio campo montati su un telescopio amatoriale fino a 150mm di apertura; al binocolo invece non \u00e8 osservabile, se non in casi di cieli perfettamente nitidi e in condizioni atmosferiche ottimali. L'alone diventa ben visibile con strumenti da 200mm di apertura, in cui si mostra come una macchia chiara che sfuma gradualmente sul fondo cielo; il nucleo appare invece brillante. Nei dintorni \u00e8 possibile osservare anche numerose altre galassie, come NGC 4388 e NGC 4402.\nM84 pu\u00f2 essere osservata con facilit\u00e0 da entrambi gli emisferi terrestri e da tutte le aree abitate della Terra, grazie al fatto che la sua declinazione non \u00e8 eccessivamente settentrionale; dalle regioni boreali \u00e8 maggiormente osservabile e si presenta estremamente alto nel cielo nelle notti di primavera, mentre dall'emisfero australe appare mediamente pi\u00f9 basso, ad eccezione delle aree prossime all'equatore. Il periodo migliore per la sua osservazione nel cielo serale \u00e8 quello compreso fra marzo e agosto.\nStoria delle osservazioni.\nCharles Messier fu il primo ad osservare questa galassia, che la descrisse come una nebulosa tonda e senza stelle, con un centro brillante e circondato da un alone debole; la inser\u00ec nel suo catalogo col numero 84; John Herschel la descrisse assieme alla vicina M86 come una nube molto brillante larga e di forma rotondeggiante, molto luminosa al centro e non risolvibile.\nCaratteristiche.\nM84 e si trova estremamente vicina al centro dell'Ammasso della Vergine, alla distanza di circa 60 milioni di anni luce da noi; secondo la sequenza di Hubble M84 \u00e8 di classe S0, ossia una galassia lenticolare, peraltro vista di faccia, a met\u00e0 via fra le spirali e le ellittiche. Nel 1957 \u00e8 stato scoperto che emette onde radio e mostra due piccoli getti che fuoriescono dalle regioni centrali, visibili appunto alla lunghezza d'onda delle onde radio; la sua massa \u00e8 stimata sui 500 miliardi di masse solari e il suo diametro \u00e8 stimato essere di 125000 anni luce. La galassia possiede un gran numero di ammassi globulari.\nNel 1957 \u00e8 stata osservata al suo interno una supernova, catalogata come SN 1957b, che raggiunse la magnitudine 12,2; anni dopo ne fu osservata un'altra, catalogata come SN 1980I, in una posizione apparentemente esterna alla galassia, fra questa e M86, che raggiunse la magnitudine 14. Nel 1991 se ne osserv\u00f2 una terza (SN 1991bg), sempre di quattordicesima grandezza. Osservazioni radio hanno rivelato che due getti di materia vengono lanciati dall'esterno della galassia verso il centro indicando la presenza di un grande buco nero di circa 300 milioni di masse solari."}
{"id": "502909", "revid": "110157", "url": "https://it.wikipedia.org/wiki?curid=502909", "title": "Diocesi di San Francisco de Macor\u00eds", "text": "La diocesi di San Francisco de Macor\u00eds (in latino: \"Dioecesis Sancti Francisci de Macoris\") \u00e8 una sede della Chiesa cattolica nella Repubblica Dominicana suffraganea dell'arcidiocesi di Santiago de los Caballeros. Nel 2017 contava 609.631 battezzati su 728.154 abitanti. \u00c8 retta dal vescovo Ram\u00f3n Alfredo de la Cruz Baldera.\nTerritorio.\nLa diocesi comprende le province dominicane di Duarte, Mar\u00eda Trinidad S\u00e1nchez e Saman\u00e1.\nSede vescovile \u00e8 la citt\u00e0 di San Francisco de Macor\u00eds, dove si trova la cattedrale di Sant'Anna.\nIl territorio \u00e8 suddiviso in 48 parrocchie.\nStoria.\nLa diocesi \u00e8 stata eretta il 16 gennaio 1978 con la bolla \"Aptiora in dies\" di papa Paolo VI, ricavandone il territorio dalle diocesi di La Vega e di Santiago de los Caballeros (oggi arcidiocesi). Originariamente era suffraganea dell'arcidiocesi di Santo Domingo.\nIl 14 febbraio 1994 \u00e8 entrata a far parte della provincia ecclesiastica dell'arcidiocesi di Santiago de los Caballeros.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 728.154 persone contava 609.631 battezzati, corrispondenti all'83,7% del totale."}
{"id": "502911", "revid": "92723", "url": "https://it.wikipedia.org/wiki?curid=502911", "title": "Arcidiocesi di San Francisco", "text": "Larcidiocesi di San Francisco (in latino: \"Archidioecesis Sancti Francisci in California\") \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica XI (CA, HI, NV). Nel 2017 contava 441.736 battezzati su 1.776.095 abitanti. \u00c8 retta dall'arcivescovo Salvatore Joseph Cordileone.\nTerritorio.\nL'arcidiocesi comprende le contee di San Francisco, San Mateo e Marin, nello Stato della California (Stati Uniti).\nSede arcivescovile \u00e8 la citt\u00e0 di San Francisco, dove si trova la cattedrale di Santa Maria Assunta (\"Saint Mary of the Assumption\").\nIl territorio si estende su 6.023\u00a0km\u00b2 ed \u00e8 suddiviso in 90 parrocchie.\nProvincia ecclesiastica.\nLa provincia ecclesiastica di San Francisco, istituita nel 1853, comprende le seguenti suffraganee:\nStoria.\nL'arcidiocesi \u00e8 stata eretta il 29 luglio 1853, con la bolla \"Ad animarum regimen\" di papa Pio IX, ricavandone il territorio dalla diocesi di Monterey. In origine l'arcidiocesi comprendeva un territorio vastissimo, dal fiume Colorado ad est fino al Pacifico ad ovest, dal 42\u00ba parallelo Nord fino al confine con la diocesi di Monterey a sud.\nHa ceduto a pi\u00f9 riprese porzioni del suo territorio a vantaggio dell'erezione di nuove circoscrizioni ecclesiastiche:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 1.776.095 persone contava 441.736 battezzati, corrispondenti al 24,9% del totale."}
{"id": "502913", "revid": "110157", "url": "https://it.wikipedia.org/wiki?curid=502913", "title": "Diocesi di Sanggau", "text": "La diocesi di Sanggau (in latino: \"Dioecesis Sanggauensis\") \u00e8 una sede della Chiesa cattolica in Indonesia suffraganea dell'arcidiocesi di Pontianak. Nel 2017 contava 357.017 battezzati su 565.600 abitanti. \u00c8 retta dal vescovo Giulio Mencuccini, C.P.\nTerritorio.\nLa diocesi comprende parte dell'isola di Kalimantan.\nSede vescovile \u00e8 la citt\u00e0 di Sanggau, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 25 parrocchie.\nStoria.\nLa prefettura apostolica di Sekadau fu eretta il 9 aprile 1968 con la bolla \"Quandoquidem condere\" di papa Paolo VI, ricavandone il territorio dall'arcidiocesi di Pontianak e dalla diocesi di Ketapang.\nL'8 giugno 1982 per effetto della bolla \"Quam maxime\" di papa Giovanni Paolo II la prefettura apostolica \u00e8 stata elevata a diocesi e ha assunto il nome attuale.\nL'11 settembre 2018 \u00e8 stata consacrata la nuova cattedrale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 565.600 persone contava 357.017 battezzati, corrispondenti al 63,1% del totale."}
{"id": "502914", "revid": "110157", "url": "https://it.wikipedia.org/wiki?curid=502914", "title": "Diocesi di Sangm\u00e9lima", "text": "La diocesi di Sangm\u00e9lima (in latino: \"Dioecesis Sangmelimaensis\") \u00e8 una sede della Chiesa cattolica in Camerun suffraganea dell'arcidiocesi di Yaound\u00e9. Nel 2017 contava 92.710 battezzati su 198.140 abitanti. \u00c8 retta dal vescovo Christophe Zoa.\nTerritorio.\nLa diocesi comprende il dipartimento di Dja e Lobo nella regione del Sud in Camerun.\nSede vescovile \u00e8 la citt\u00e0 di Sangm\u00e9lima, dove si trova la cattedrale di Nostra Signora di Sangm\u00e9lima.\nIl territorio \u00e8 suddiviso in 30 parrocchie.\nStoria.\nLa diocesi \u00e8 stata eretta il 18 gennaio 1963 con la bolla \"Quod superno\" di papa Giovanni XXIII, ricavandone il territorio dall'arcidiocesi di Yaound\u00e9.\nIl 20 maggio 1991 ha ceduto una porzione del suo territorio a vantaggio dell'erezione della diocesi di Ebolowa-Kribi, successivamente divisa fra la diocesi di Ebolowa e la diocesi di Kribi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 198.140 persone contava 92.710 battezzati, corrispondenti al 46,8% del totale."}
{"id": "502915", "revid": "322321", "url": "https://it.wikipedia.org/wiki?curid=502915", "title": "Diocesi di San Isidro de El General", "text": "La diocesi di San Isidro de El General (in latino: \"Dioecesis Sancti Isidori\") \u00e8 una sede della Chiesa cattolica in Costa Rica suffraganea dell'arcidiocesi di San Jos\u00e9 de Costa Rica. Nel 2020 contava 285.537 battezzati su 407.910 abitanti. \u00c8 retta dal vescovo Juan Miguel Castro Rojas.\nTerritorio.\nLa diocesi comprende la parte meridionale della provincia costaricana di Puntarenas (cantoni di Osa, Buenos Aires e Coto Brus) e la parte meridionale della provincia di San Jos\u00e9 (cantoni di Dota, Tarraz\u00fa e P\u00e9rez Zeled\u00f3n).\nSede vescovile \u00e8 la citt\u00e0 di San Isidro de El General, dove si trova la cattedrale di Sant'Isidoro lavoratore.\nIl territorio \u00e8 suddiviso in 26 parrocchie, raggruppate in 5 foranie. La zona costiera \u00e8 considerata zona di missione.\nStoria.\nLa diocesi \u00e8 stata eretta il 19 agosto 1954 con la bolla \"Neminem fugit\" di papa Pio XII, ricavandone il territorio dall'arcidiocesi di San Jos\u00e9 de Costa Rica e dalla diocesi di Alajuela.\nIl 17 aprile 1998 ha ceduto una porzione del suo territorio a vantaggio dell'erezione della diocesi di Puntarenas.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 407.910 persone contava 285.537 battezzati, corrispondenti al 70,0% del totale."}
{"id": "502916", "revid": "110157", "url": "https://it.wikipedia.org/wiki?curid=502916", "title": "Diocesi di San Jose in California", "text": "La diocesi di San Jose in California (in latino: \"Dioecesis Sancti Josephi in California\") \u00e8 una sede della Chiesa cattolica negli Stati Uniti d'America suffraganea dell'arcidiocesi di San Francisco appartenente alla regione ecclesiastica XI (CA, HI, NV). Nel 2017 contava 633.000 battezzati su 1.918.044 abitanti. \u00c8 retta dal vescovo Oscar Cant\u00fa.\nTerritorio.\nLa diocesi comprende la contea di Santa Clara nella California centrale.\nSede vescovile \u00e8 la citt\u00e0 di San Jose, dove si trova la cattedrale di San Giuseppe (\"Saint Joseph's\"). Gli uffici diocesani sorgono a Santa Clara.\nIl territorio si estende su 3.367\u00a0km\u00b2 ed \u00e8 suddiviso in 50 parrocchie.\nStoria.\nLa diocesi \u00e8 stata eretta il 27 gennaio 1981 con la bolla \"Quoniam Episcopi\" di papa Giovanni Paolo II, ricavandone il territorio dall'arcidiocesi di San Francisco.\nOriginariamente fungeva da cattedrale la chiesa di San Patrizio nella citt\u00e0 di San Jose. Il 18 settembre 1984 con il decreto \"Maiori Christifidelium\" della Congregazione per i Vescovi la cattedrale \u00e8 stata traslata nella chiesa di San Giuseppe nella stessa citt\u00e0.\nIl 15 novembre 1986, con la lettera apostolica \"Sanctos caelites\", papa Giovanni Paolo II ha confermato San Giuseppe patrono principale della diocesi, e Santa Chiara d'Assisi patrona secondaria.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.918.044 persone contava 633.000 battezzati, corrispondenti al 33,0% del totale."}
{"id": "502917", "revid": "110157", "url": "https://it.wikipedia.org/wiki?curid=502917", "title": "Diocesi di San Nicol\u00e1s de los Arroyos", "text": "La diocesi di San Nicol\u00e1s de los Arroyos (in latino: \"Dioecesis Sancti Nicolai de los Arroyos\") \u00e8 una sede della Chiesa cattolica in Argentina suffraganea dell'arcidiocesi di Rosario. Nel 2017 contava 437.000 battezzati su 474.000 abitanti. \u00c8 retta dal vescovo Hugo Norberto Santiago.\nTerritorio.\nLa diocesi comprende 10 distretti della provincia di Buenos Aires: Arrecifes, Capit\u00e1n Sarmiento, Col\u00f3n, General Arenales, Pergamino, Ramallo, Rojas, Salto, San Nicol\u00e1s e San Pedro.\nSede vescovile \u00e8 la citt\u00e0 di San Nicol\u00e1s de los Arroyos, dove si trova la cattedrale di San Nicola di Bari.\nIl territorio si estende su 14.500\u00a0km\u00b2 ed \u00e8 suddiviso in 59 parrocchie.\nStoria.\nLa diocesi \u00e8 stata eretta il 3 marzo 1947 con la bolla \"Maxime quidem iuvat\" di papa Pio XII, ricavandone il territorio dall'arcidiocesi di La Plata e dalla diocesi di Mercedes (oggi arcidiocesi di Mercedes-Luj\u00e1n). Originariamente era suffraganea dell'arcidiocesi di Buenos Aires.\nIl primo vescovo fu eletto soltanto sette anni dopo l'erezione della diocesi, perch\u00e9 il governo argentino si oppose alla sua nomina.\nL'11 febbraio 1957 ha ceduto una porzione del suo territorio a vantaggio dell'erezione della diocesi di San Isidro.\nIl 12 agosto 1963 \u00e8 entrata a far parte della provincia ecclesiastica dell'arcidiocesi di Rosario.\nIl 27 marzo 1976 ha ceduto un'altra porzione del suo territorio a vantaggio dell'erezione della diocesi di Z\u00e1rate-Campana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 474.000 persone contava 437.000 battezzati, corrispondenti al 92,2% del totale."}
{"id": "502918", "revid": "767487", "url": "https://it.wikipedia.org/wiki?curid=502918", "title": "Madness (gruppo musicale)", "text": "I Madness sono un gruppo musicale 2 tone ska britannico nato nel quartiere di Camden, nel nord di Londra, nel 1976.\nSi tratta di una delle principali formazioni 2 tone ska, assieme ai Bad Manners, The Specials, The Selecter e The Beat. Ad oggi continuano ad esibirsi con sei dei sette membri della formazione originale.\nI Madness raggiunsero il loro maggiore successo nei primi anni '80: insieme agli UB40, i Madness passarono 214 settimane nella classifica dei singoli nel corso della decade, detenendo cos\u00ec il record per il gruppo con il maggior numero di settimane nella classifica inglese dei singoli negli anni '80. Tutto questo, per altro, in un periodo di tempo limitato (1980\u20131986). I Madness hanno raggiunto la top ten inglese con 15 singoli, tra i quali \"One Step Beyond\", \"Baggy Trousers\" e \"It Must Be Love\", un numero uno con \"House of Fun\" e due numeri uno in Irlanda con \"House of Fun\" e \"Wings of a Dove\". \"Our House\" fu invece il loro maggior successo negli Stati Uniti. Nel 2000 la band ricevette l'Ivor Novello Award dalla \"British Academy of Songwriters, Composers and Authors\" (Outstanding Song Collection).\nStoria.\n1976-78: la nascita.\nIl nucleo della formazione nacque nel 1976 con il nome di The North London Invaders ed era costituita da Mike Barson (Monsieur Barso) a voce e tastiera, Chris Foreman (Chrissy Boy) alla chitarra e Lee Thompson (Kix) al sax ed alla voce. In seguito si aggiunsero John Hasler alla batteria e Cathal Smyth (noto come Chas Smash) al basso. Pi\u00f9 tardi ancora arriv\u00f2 il cantante Dikron Tulane.\nLa formazione con sei membri dur\u00f2 fino al 1977, quando Graham McPherson (noto come Suggs) assunse la guida della band dopo averla vista esibirsi nel giardino di un amico. Sostitu\u00ec Tulane che si diede alla carriera di attore con il nome di Dikran Tulaine. Smyth abbandon\u00f2 il gruppo dopo una litigata con Barson e fu sostituito da Gavin Rodgers, il fratello della fidanzata dello stesso Barson. McPherson invece fu espulso dalla band in quanto troppo spesso preferiva guardare le partite del Chelsea anzich\u00e9 andare alle prove. Thompson abbandon\u00f2 il gruppo dopo aver ricevuto delle critiche da Barson sul suo modo di suonare il sax.\nNel 1978 il gruppo riammise McPherson dopo aver sostituito temporaneamente Hasler (che era passato alle voci dopo l'espulsione di McPherson). Anche Thompson ritorn\u00f2 dopo essersi riappacificato con Barson. Anche il batterista Daniel Woodgate (Woody) ed il bassista Mark Bedford (Bedders) entrarono nel gruppo al posto di Garry Dovey e Rodgers rispettivamente. Dopo aver brevemente cambiato il nome in Morris and the Minors, la band scelse il nuovo nome di Madness nel 1979, per omaggiare uno dei loro artisti ska/reggae preferiti, Prince Buster. I Madness restarono un sestetto fino al tardo 1979 quando Chas Smash rientr\u00f2 nel gruppo per diventarne ufficialmente il settimo membro come corista e ballerino.\n1979-81: i primi successi.\nNel corso del 1979 la band cominci\u00f2 a crearsi a un seguito a Londra, esibendosi con regolarit\u00e0 al Dublin Castle a Camden Town. La prima incisione commerciale fu una composizione di Lee Thompson, \"The Prince\". Anche questa canzone, come il nome della band, era un chiaro omaggio all'idolo Prince Buster. Il singolo fu distribuito dalla 2 Tone Records, l'etichetta di Jerry Dammers, fondatore dei The Specials. Il brano ebbe un successo sorprendente, arrivando al 16\u00ba posto nella classifica dei singoli pi\u00f9 venduti nel Regno Unito. Un'esecuzione live di \"The Prince\" al famoso show televisivo \"Top of the Pops\" permise ai Madness di conquistare notoriet\u00e0 presso il grande pubblico. I Madness andarono in tourn\u00e9e con le altre due band distribuite dalla 2 Tone, The Specials e The Selecter, prima di incidere il loro primo album.\nL'album d'esordio fu \"One Step Beyond...\" e fu distribuito dalla Stiff Records e prodotto da Clive Langer e Alan Winstanley. . Nell'album erano inclusi una nuova versione di \"The Prince\" e della sua B-side \"Madness\", nonch\u00e9 il loro secondo e terzo singolo: \"One Step Beyond\" and \"My Girl\". Il brano che dava il titolo all'album era una cover dell'omonimo brano di Prince Buster, lato B della sua hit degli anni '60 \"Al Capone\". \"One Step Beyond...\" rimase nella classifica inglese per 78 settimane, raggiungendo la seconda posizione. Dopo l'uscita di \"My Girl\", la band ritenne di aver esaurito il materiale estraibile da \"One Step Beyond...\" e non produsse pi\u00f9 singoli da quell'album. Cosa che non trov\u00f2 per\u00f2 d'accordo Dave Robinson, il presidente della Stiff Records. Alla fine fu raggiunto un compromesso e la band decise di far uscire un EP comprendente una traccia dall'album e tre inediti. Il risultato fu \"Work Rest and Play,\" che era aperto dal brano \"Night Boat to Cairo\" estratto dall'album \"One Step Beyond\". L'EP raggiunse il sesto posto nella classifica dei singoli pi\u00f9 venduti in Inghilterra.\nAlcune registrazioni dal vivo dei concerti dei Madness e degli altri gruppi della 2 Tone furono utilizzate nel film documentario e nell'album della relativa colonna sonora \"Dance Craze\".\nNel 1980, il secondo album dei Madness, \"Absolutely\" raggiunse la seconda posizione nella Official Albums Chart senza per\u00f2 sfondare negli Stati Uniti, dove il gruppo aveva firmato per la Sire Records. \"Absolutely\" conteneva quella che sarebbe diventata una delle pi\u00f9 grandi hit dei Madness, \"Baggy Trousers\", che raggiunse la terza posizione nella classifica inglese dei singoli. \"Embarrassment\" raggiunse la quarta posizione ed il brano strumentale \"The Return of the Los Palmas 7\" arriv\u00f2 alla settima. Nonostante le recensioni fossero state meno entusiastiche di quelle per \"One Step Beyond...\", erano comunque in gran parte positive. Robert Christgau diede all'album un positivo \"B\", mentre la rivista \"Rolling Stone\" gli assegn\u00f2 soltanto una stella su cinque. \"Rolling Stone\" era particolarmente feroce con il fenomeno dello ska revival, dichiarando che \"\"The Specials\" non erano molto bravi\" e che i Madness erano semplicemente \"dei Blues Brothers con l'accento inglese\".\nNel 1981 usc\u00ec un documentario intitolato \"Take It or Leave It\" in cui i membri dei Madness interpretano loro stessi nel ripercorrere la loro carriera dagli inizi fino a quel momento.\n1981\u201383: cambio di direzione.\nNel 1981 il terzo album dei Madness, \"7\", raggiunse la quinta posizione della UK albums chart e da esso furono estratti tre singoli: \"Grey Day\" (4\u00b0 nell'aprile 1981), \"Shut Up\" (7\u00b0 nel settembre 1981) e \"Cardiac Arrest\" (14\u00b0 nel febbraio ). In un articolo del 1979 Chris Foreman aveva affermato che la musica della band si sarebbe evoluta nel tempo e che lo stile sarebbe cambiato. Questo album, contrariamente ai due precedenti, ancora legati al two-tone, conferm\u00f2 la previsione. \"7\" fu una sorta di cambio di direzione, l'interpretazione vocale di Suggs cambi\u00f2 profondamente ed il suo forte accento, caratteristico negli album precedenti, si affievol\u00ec notevolmente. L'album si allontan\u00f2 dal sound influenzato dallo ska di \"One Step Beyond...\" e di \"Absolutely\" per dirigersi verso un sound pi\u00f9 pop; una tendenza che prosegu\u00ec negli album successivi.\nVerso la fine del 1981 i Madness pubblicarono uno dei brani riconosciuti: una cover della hit del 1971 \"It Must Be Love\" di Labi Siffre. La canzone raggiunse la quarta posizione in Inghilterra e nel 1983 la posizione n. 33 nelle classifiche americane. Nel 1982 i Madness pubblicarono la loro unica numero uno, \"House of Fun\", che suonarono dal vivo nella serie televisiva \"The Young Ones\" e che raggiunse anch'essa la prima posizione nella classifica degli album, all'interno della loro prima compilation, \"Complete Madness\".\nNel novembre 1982 usc\u00ec il quarto album, \"The Rise &amp; Fall\", che fu ben accolto in patria ma non fu nemmeno distribuito negli Stati Uniti. Tuttavia, molti dei suoi brani vennero inseriti in una compilation destinata al mercato americano, \"Madness\", compresa \"Our House\", all'epoca il loro singolo pi\u00f9 noto a livello internazionale. \"Our House\" raggiunse la quinta posizione in Inghilterra e la settima negli Stati Uniti. Anch'essa fu eseguita dal vivo nella serie \"The Young Ones\". Molti critici paragonarono \"The Rise &amp; Fall\" a \"Village Green Preservation Society\" dei The Kinks e, in chiave retrospettiva, anche questo album \u00e8 considerato un concept album. Nell'album era compresa anche \"Primrose Hill\", simile a \"Strawberry Fields Forever\" dei Beatles sia per via del contenuto psichedelico che per la tipologia di arrangiamento.\n1983\u201386: declino e scioglimento.\nNel 1983 il singolo \"Wings of a Dove\" raggiunse il 2\u00ba posto nella UK charts, seguita da \"The Sun and the Rain\" (5\u00b0 nel novembre 1983). Il successivo album \"Keep Moving\", raggiunse il 6\u00ba posto nel Regno Unito ed i due singoli estratti entrarono nella Top 20. L'album ebbe critiche positive e la rivista \"Rolling Stone\" gli assegn\u00f2 quattro stelle su cinque, plaudendo la rinnovato sound del gruppo. Un netto miglioramento rispetto alle critiche negative su \"Absolutely\".\nIl 5 ottobre 1983 la band stava provando e stava discutendo sulla possibilit\u00e0 di partecipare ad una serie televisiva scritta per loro da Ben Elton e Richard Curtis. In quel momento Barson inform\u00f2 il resto del gruppo che lui non vi avrebbe preso parte, perch\u00e9 si era stancato della musica e voleva passare pi\u00f9 tempo con la moglie, con la quale si era recentemente trasferito ad Amsterdam. Barson fu d'accordo nel finire le registrazioni per l'album \"Keep Moving;\" abbandon\u00f2 il gruppo dopo un'ultima esibizione sul palco del Lyceum Ballroom il 21 dicembre 1983. Il suo posto fu preso da James Mackie, che fece la sua prima apparizione nel programma televisivo americano \"Saturday Night Live\" il 14 aprile 1984. Dopo aver lasciato la band, Barson torno in Inghilterra per girare i videoclip di due brani che aveva registrato, \"Michael Caine\" and \"One Better Day\". L'addio ufficiale avvenne nel giugno 1984 dopo l'uscita di \"One Better Day\", anche se aveva gi\u00e0 smesso di suonare con la band nel 1983. Paul Carrack prese il suo posto per una tourn\u00e9e americana nel 1984. I restanti sei membri dei Madness abbandonarono la Stiff Records e fondarono una propria etichetta, la Zarjazz Records, una sotto-etichetta della Virgin Records. Sotto questa etichetta nel 1985 usc\u00ec il quinto album, \"Mad Not Mad,\" in cui le parti di tastiera di Barson furono suonate da Steve Nieve. Anni dopo, Suggs defin\u00ec l'album \"merda lucidata\". L'album raggiunse il 16\u00ba posto nella UK charts, il risultato peggiore mai raggiunto prima. Nonostante i cattivi risultati di classifica, l'album fu inserito al 55\u00ba posto tra i \"Top 100 albums\" della storia dalla NME. I singoli dell'album andarono persino peggio, con \"Yesterday's Men\" al 18\u00ba posto mentre \"Uncle Sam\" e \"Sweetest Girl\" (una cover degli Scritti Politti) non entrarono nella Top 20, cosa mai successa prima d un singolo dei Madness.\nI Madness non gestivano soltanto una loro etichetta, ma anche un loro studio di registrazione, i Liquidator Studios. Lo studio si trova ancora in Caledonian Road a North London in quelli che erano una volta i locali del loro fan club. Realizzarono uno studio professionale a 24 tracce nello scantinato, il piano terra \u00e8 adibito ad ufficio e ad area di sosta mentre le stanze ai piani di sopra vengono utilizzate per il missaggio. In questi studio la band ha registrato numerosi demo e b-side, nonch\u00e9 l'intero album \"The Madness\" del 1988. Tali studio sono stati utilizzati inoltre da Feargal Sharkey, The Farm, Apollo 440, The Potato 5, The Nutty Boys, The Deltones e The Butterfield 8 e sono ancora usati regolarmente da vari musicisti, compresi i componenti stessi dei Madness.\nI Madness provarono a registrare un nuovo album ed incisero 11 tracce demo, tuttavia sorsero delle controversie musicali tra i membri della band e nel settembre 1986 essi annunciarono il loro scioglimento. Barson rientr\u00f2 nel gruppo per registrare il singolo d'addio, \"(Waiting For) The Ghost Train\", ma non figur\u00f2 nel relativo videoclip. Il gruppo si sciolse ufficialmente dopo l'uscita del singolo, che raggiunse il 18\u00b0 nel Regno Unito.\nNel 1988 quattro membri dei Madness \u2013 Suggs, Chas Smash, Lee Thompson e Chris Foreman \u2013 a cui si aggiungono Jerry Dammers (ex The Specials), Steve Nieve e Bruce Thomas (entrambi gi\u00e0 collaboratori di Elvis Costello con i The Attractions), fondarono una nuova band con il nome di The Madness. Dopo un album omonimo e due singoli che non riuscirono ad entrare nella Top 40, la band si sciolse.\n1992\u20132003: reunion e musical \"Our House\".\nVerso la fine del 1991 venne ripubblicata \"It Must Be Love\" che raggiunse il 6\u00ba posto nella UK singles chart nel febbraio 1992. A seguito di ci\u00f2 fu pubblicata una compilation di singoli, \"Divine Madness\", che raggiunse il 1\u00ba posto nella classifica degli album. I Madness annunciarono un concerto di reunion, Madstock!, che si tenne al Finsbury Park di Londra l'8 ed il 9 agosto dello stesso anno. Si riform\u00f2 il line-up originale, che si ritrov\u00f2 cos\u00ec a suonare insieme per la prima volta da quando nel 1984 Barson aveva abbandonato il gruppo. Pi\u00f9 di 75,000 spettatori affluirono al festival ed il movimento dei fans caus\u00f2 l'oscillazione di alcuni edifici turriti nelle vicinanze, che risuonarono alla stessa frequenza della musica.\nDopo questo ritorno, fu pubblicato un album live il cui singolo \"The Harder They Come\" (cover dell'omonimo brano di Jimmy Cliff del 1973) raggiunse il 44\u00ba posto in classifica, mentre l'album arriv\u00f2 al 22\u00ba posto.\nI Madness continuarono a riunirsi per il tour annuale di Natale e tenne altri tre Madstock! festivals nel 1994, 1996 e 1998. Nel 1998 i Madness tornarono negli Stati Uniti per il loro primo tour americano dal 1984. L'album live \"Universal Madness\" fu registrato all'Universal Amphitheatre di Los Angeles e pubblicato l'anno successivo. Nel 1999 i Madness pubblicarono il loro primo album in studio dal 1986, \"Wonderful\". L'album raggiunse il 17\u00ba posto in Inghilterra mentre il relativo singolo, \"Lovestruck\", diede alla band il primo brano Top 10 dal 1983. Nessuno dei due singoli successivi, \"Johnny The Horse\" e \"Drip Fed Fred\", entr\u00f2 per\u00f2 nei primi 40 posti.\nDal 28 ottobre 2002 al 16 agosto 2003 al Cambridge Theatre di Londra fu messo in scena un musical basato sulle canzoni dei Madness ed intitolato \"Our House\". I Madness ebbero un ruolo nella produzione esecutiva mentre Suggs ebbe un ruolo nella spettacolo, interpretando il padre del protagonista. Il musical vinse un Olivier Award per il miglior nuovo musical del 2003, e la performance usc\u00ec anche su DVD il 1\u00ba novembre 2004. In precedenza c'era stato un altro musical basato sulle canzoni dei Madness, \"One Step Beyond!\", written di Alan Gilbey, che ebbe una breve stagione al Theatre Royal Stratford East nel 1993 ed una rappresentazione al Putney Arts Theatre di Londra nel 2012.\n2004\u201310: The Dangermen e The Liberty of Norton Folgate.\nNel 2005 esce un nuovo album a nome Dangermen, nato da un'esperienza con il produttore giamaicano Dennis Bovell: si tratta di \"The Dangermen Sessions Vol. 1\".\nNel 2006 il gruppo lavora su un nuovo disco accompagnato dal singolo \"Sorry\". Nel 2009 esce \"The Liberty of Norton Folgate\".\n2011\u201315: \"Oui Oui Si Si Ja Ja Da Da\".\nNel settembre 2012 \u00e8 la volta di \"Oui Oui Si Si Ja Ja Da Da\".\nNell'ottobre 2014, Cathal Smyth, alias Chas Smash, dichiara di prendersi una pausa dai Madness per intraprendere una carriera da solista. Sebbene all'epoca le dichiarazioni non consideravano l'uscita dal gruppo come necessariamente definitiva, Smyth non \u00e8 pi\u00f9 tornato nei Madness negli anni trascorsi dall'annuncio.\n2016\u2013oggi: \"Can't Touch Us Now\".\nNel maggio 2016 la band ha annunciato il nuovo album \"Can't Touch Us Now\". In supporto dell'album, in luglio i Madness si esibirono al Pyramid Stage del Glastonbury Festival. Il singolo \"Mr. Apples\" fu accompagnato da un video (il primo dal 2009) che ricevette il voto \"A\" dalla BBC Radio 2. Il brano \"Herbert\" fu distribuito come assaggio, accompagnato da un video animato. Altri singoli estratti sono stati \"\"Can't Touch Us Now\" e \"Another Version of Me\"\", anch'essi trasmessi dalla BBC Radio 2. L'album \u00e8 entrato in classifica al quinto posto nell'ottobre 2016. Alla fine dell'anno i Madness iniziarono una tourn\u00e9e per i palazzetti del Regno Unito.\nNel corso del 2017 i Madness parteciparono a numerosi festival e concerti in giro per il mondo, comprese Europa continentale ed Asia. In agosto la band ha organizzato il suo secondo \"House Of Common Festival\" al Clapham Common; questa fu l'unica loro data dell'anno a Londra.\nNel 2018 la band ha intrapreso un tour estivo per palazzi signorili, prima di un tour natalizio per palazzetti previsto per dicembre 2018."}
{"id": "502919", "revid": "287204", "url": "https://it.wikipedia.org/wiki?curid=502919", "title": "Celtic metal", "text": "Il Celtic metal \u00e8 un sottogenere del folk metal sviluppato negli anni novanta in Irlanda . Come il nome suggerisce, il genere \u00e8 una fusione di heavy metal e Musica celtica. I pionieri del genere sono il trio irlandese di Cruachan, Primordial e Waylander. Il genere \u00e8 quindi uscito dai confini irlandesi e al giorno d'oggi molte band non irlandesi fanno Celtic metal.\nStoria.\nLe origini del Celtic metal possono essere trovate in uno dei primi gruppi Folk metal, la band inglese Skyclad. Il loro \"ambizioso\" e \"innovativo\" debut album \"The Wayward Sons of Mother Earth\" venne pubblicato nel 1991 con la canzone \"The Widdershins Jig\" che fu definita come \"particolarmente significativa\" e \"un'ottima realt\u00e0 nei reami del Metal\". Questo album ha un grande impatto su un giovane Keith Fay che forma una band black metal ispirata a Tolkien con il nome di Minas Tirith.\nIspirato dal primo album degli Skyclad e dagli Horslips, il musicista Keith Fay form\u00f2 una band black metal ispirata a Tolkien con il nome di Minas Tirith.., rinominata Cruachan nel 1992. Come i Waylander, Keith Fay accredita alla rock band irlandese Horslips una \"ingente influenza sui Cruachan,\" osservando inoltre che \"quello che loro han fatto negli anni settanta \u00e8 l'equivalente di quello che facciamo noi adesso.\""}
{"id": "502920", "revid": "93556", "url": "https://it.wikipedia.org/wiki?curid=502920", "title": "Arcidiocesi di San Luis Potos\u00ed", "text": "Larcidiocesi di San Luis Potos\u00ed (in latino: \"Archidioecesis Sancti Ludovici Potosiensis\") \u00e8 una sede metropolitana della Chiesa cattolica in Messico appartenente alla regione ecclesiastica Baj\u00edo. Nel 2017 contava 1.539.441 battezzati su 1.682.449 abitanti. \u00c8 retta dall'arcivescovo Jos\u00e9 Carlos Cabrero Romero.\nTerritorio.\nL'arcidiocesi comprende 21 comuni nella parte centro-occidentale dello stato messicano di San Luis Potos\u00ed: Ahualulco, Armadillo de los Infante, Cerritos, Cerro de San Pedro, Ciudad Fern\u00e1ndez, Mexquitic de Carmona, Moctezuma, Rioverde, Salinas, San Ciro de Acosta, San Luis Potos\u00ed, San Nicol\u00e1s Tolentino, Santa Mar\u00eda del R\u00edo, Soledad de Graciano S\u00e1nchez, Tierra Nueva, Villa de Guadalupe, Villa de Ramos, Villa de Reyes, Villa Hidalgo, Villa Ju\u00e1rez, Zaragoza.\nSede arcivescovile \u00e8 la citt\u00e0 di San Luis Potos\u00ed, dove si trova la cattedrale di San Luigi. Nella stessa citt\u00e0 sorge anche la basilica minore e santuario di Nostra Signora di Guadalupe.\nIl territorio si estende su una superficie di 19.428\u00a0km\u00b2 ed \u00e8 suddiviso in 114 parrocchie.\nProvincia ecclesiastica.\nLa provincia ecclesiastica di San Luis Potos\u00ed, istituita nel 1988, comprende le seguenti suffraganee:\nStoria.\nLa diocesi di San Luis Potos\u00ed fu eretta da papa Pio IX con la bolla \"Deo Optimo Maximo largiente\" del 31 agosto 1854. Il territorio originario fu ricavato dalle diocesi di Michoac\u00e1n (oggi arcidiocesi di Morelia) e di Guadalajara (oggi arcidiocesi) e dall'arcidiocesi di Citt\u00e0 del Messico, da cui le trentacinque parrocchie originarie provenivano in misura di diciotto, nove e otto parrocchie rispettivamente. Inizialmente era suffraganea della stessa arcidiocesi di Citt\u00e0 del Messico.\nNel 1863 sub\u00ec piccole variazioni territoriali con le quali cedette alla nuova diocesi di Zacatecas due parrocchie ed entr\u00f2 a far parte della provincia ecclesiastica dell'arcidiocesi di Michoac\u00e1n.\nIl 24 novembre 1922 e il 27 novembre 1960 cedette porzioni del suo territorio a vantaggio dell'erezione rispettivamente della diocesi di Huejutla e della diocesi di Ciudad Valles.\nIl 5 novembre 1988 \u00e8 stata elevata al rango di arcidiocesi metropolitana con la bolla \"Nihil optabilius\" di papa Giovanni Paolo II.\nIl 28 maggio 1997 ha ceduto un'altra porzione del suo territorio a vantaggio dell'erezione della diocesi di Matehuala.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 1.682.449 persone contava 1.539.441 battezzati, corrispondenti al 91,5% del totale."}
{"id": "502921", "revid": "110157", "url": "https://it.wikipedia.org/wiki?curid=502921", "title": "Diocesi di San Marcos", "text": "La diocesi di San Marcos (in latino: \"Dioecesis Sancti Marci in Guatimala\") \u00e8 una sede della Chiesa cattolica in Guatemala suffraganea dell'arcidiocesi di Los Altos, Quetzaltenango-Totonicap\u00e1n. Nel 2017 contava 729.400 battezzati su 1.069.500 abitanti. \u00c8 retta dal vescovo Bernab\u00e9 de Jes\u00fas Sagastume Lemus, O.F.M.Cap.\nTerritorio.\nLa diocesi comprende comprende il dipartimento guatemalteco di San Marcos.\nSede vescovile \u00e8 la citt\u00e0 di San Marcos, dove si trova la cattedrale di San Marco.\nIl territorio \u00e8 suddiviso in 30 parrocchie.\nStoria.\nLa diocesi di Santa Cruz del Quich\u00e9 \u00e8 stata eretta il 10 marzo 1951 con la bolla \"Omnium in catholico\" di papa Pio XII, ricavandone il territorio dalla diocesi di Los Altos (oggi arcidiocesi di Los Altos, Quetzaltenango-Totonicap\u00e1n). Originariamente era suffraganea dell'arcidiocesi di Santiago di Guatemala.\nIl 22 luglio 1961 ha ceduto una porzione del suo territorio a vantaggio dell'erezione della prelatura territoriale di Huehuetenango (oggi diocesi).\nIl 13 febbraio 1996 \u00e8 entrata a far parte della provincia ecclesiastica dell'arcidiocesi di Los Altos, Quetzaltenango-Totonicap\u00e1n.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.069.500 persone contava 729.400 battezzati, corrispondenti al 68,2% del totale."}
{"id": "502922", "revid": "110157", "url": "https://it.wikipedia.org/wiki?curid=502922", "title": "Diocesi di San Pedro de Macor\u00eds", "text": "La diocesi di San Pedro de Macor\u00eds (in latino: \"Dioecesis Sancti Petri de Macoris\") \u00e8 una sede della Chiesa cattolica nella Repubblica Dominicana suffraganea dell'arcidiocesi di Santo Domingo. Nel 2017 contava 582.000 battezzati su 670.000 abitanti. \u00c8 retta dal vescovo Santiago Rodr\u00edguez Rodr\u00edguez.\nTerritorio.\nLa diocesi comprende le province dominicane di Hato Mayor e San Pedro de Macor\u00eds.\nSede vescovile \u00e8 la citt\u00e0 di San Pedro de Macor\u00eds, dove si trova la cattedrale di San Pietro apostolo.\nIl territorio \u00e8 suddiviso in 25 parrocchie.\nStoria.\nLa diocesi \u00e8 stata eretta il 1\u00ba febbraio 1997 con la bolla \"Veritatem lucem\" di papa Giovanni Paolo II, ricavandone il territorio dall'arcidiocesi di Santo Domingo e dalla diocesi di Nuestra Se\u00f1ora de la Altagracia en Hig\u00fcey.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 670.000 persone contava 582.000 battezzati, corrispondenti all'86,9% del totale."}
{"id": "502923", "revid": "110157", "url": "https://it.wikipedia.org/wiki?curid=502923", "title": "Diocesi di San Pedro Sula", "text": "La diocesi di San Pedro Sula (in latino: \"Dioecesis de Sancto Petro Sula\") \u00e8 una sede della Chiesa cattolica in Honduras suffraganea dell'arcidiocesi di Tegucigalpa. Nel 2017 contava 1.030.094 battezzati su 1.800.094 abitanti. \u00c8 retta dal vescovo \u00c1ngel Garachana P\u00e9rez, C.M.F.\nTerritorio.\nLa diocesi comprende il dipartimento di Cort\u00e9s nella parte nord-occidentale dell'Honduras.\nSede vescovile \u00e8 la citt\u00e0 di San Pedro Sula, dove si trova la cattedrale di San Pietro apostolo.\nIl territorio si estende su una superficie di 3.923\u00a0km\u00b2 ed \u00e8 suddiviso in 35 parrocchie, raggruppate in 4 zone pastorali: Pablo VI, San Pablo, Subirana e Medalla Milagrosa.\nStoria.\nIl vicariato apostolico di San Pedro Sula fu eretto il 2 febbraio 1916 in forza della bolla \"Quae rei sacrae\" di papa Benedetto XV, ricavandone il territorio dalla diocesi di Comayagua, che contestualmente fu elevata al rango di sede metropolitana con il nome di arcidiocesi di Tegucigalpa.\nIl 6 luglio 1963 il vicariato apostolico \u00e8 stato elevato a diocesi con la bolla \"Sedis Apostolicae\" di papa Paolo VI.\nNel marzo del 1983 ha ricevuto la visita pastorale di papa Giovanni Paolo II.\nIl 3 luglio 1987 e il 30 dicembre 2011 ha ceduto porzioni del suo territorio a vantaggio dell'erezione rispettivamente delle diocesi di Trujillo e di La Ceiba.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.800.094 persone contava 1.030.094 battezzati, corrispondenti al 57,2% del totale."}
{"id": "502924", "revid": "110157", "url": "https://it.wikipedia.org/wiki?curid=502924", "title": "Diocesi di Santa Rosa de Cop\u00e1n", "text": "La diocesi di Santa Rosa de Cop\u00e1n (in latino: \"Dioecesis Sanctae Rosae de Cop\u00e1n\") \u00e8 una sede della Chiesa cattolica in Honduras suffraganea dell'arcidiocesi di Tegucigalpa. Nel 2017 contava 1.297.940 battezzati su 1.481.040 abitanti. \u00c8 retta dal vescovo Darwin Rudy Andino Ram\u00edrez, C.R.S.\nTerritorio.\nLa diocesi comprende i dipartimenti di Cop\u00e1n, Ocotepeque e Santa B\u00e1rbara nella parte occidentale dell'Honduras.\nSede vescovile \u00e8 la citt\u00e0 di Santa Rosa de Cop\u00e1n, dove si trova la cattedrale di Santa Rosa.\nIl territorio si estende su una superficie di 17.360\u00a0km\u00b2 ed \u00e8 suddiviso in 48 parrocchie.\nStoria.\nLa diocesi \u00e8 stata eretta il 2 febbraio 1916 con la bolla \"Quae rei sacrae\" di papa Benedetto XV, ricavandone il territorio dalla diocesi di Comayagua, che contestualmente fu elevata al rango di sede metropolitana con il nome di arcidiocesi di Tegucigalpa.\nIl 27 aprile 2021 ha ceduto una porzione di territorio a vantaggio dell'erezione della diocesi di Gracias.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.481.040 persone contava 1.297.940 battezzati, corrispondenti all'87,6% del totale."}
{"id": "502925", "revid": "322321", "url": "https://it.wikipedia.org/wiki?curid=502925", "title": "Diocesi di Santa Rosa de Lima", "text": "La diocesi di Santa Rosa de Lima (in latino: \"Dioecesis Sanctae Rosae de Lima\") \u00e8 una sede della Chiesa cattolica in Guatemala suffraganea dell'arcidiocesi di Santiago di Guatemala. Nel 2017 contava 425.000 battezzati su 514.371 abitanti. \u00c8 retta dal vescovo Jos\u00e9 Cayetano Parra Novo, O.P.\nLa santa patrona della diocesi \u00e8 santa Rosa da Lima.\nTerritorio.\nLa diocesi comprende il dipartimento guatemalteco di Santa Rosa.\nSede vescovile \u00e8 la citt\u00e0 di Cuilapa, dove si trova la cattedrale di Ges\u00f9 Bambino.\nIl territorio si estende su 2.955\u00a0km\u00b2 ed \u00e8 suddiviso in 17 parrocchie.\nStoria.\nLa diocesi \u00e8 stata eretta il 27 aprile 1996 con la bolla \"Ad satius consulendum\" di papa Giovanni Paolo II, ricavandone il territorio dall'arcidiocesi di Santiago di Guatemala.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 514.371 persone contava 425.000 battezzati, corrispondenti all'82,6% del totale."}
{"id": "502926", "revid": "110157", "url": "https://it.wikipedia.org/wiki?curid=502926", "title": "Diocesi di Santa Rosa in California", "text": "La diocesi di Santa Rosa in California (in latino: \"Dioecesis Sanctae Rosae in California\") \u00e8 una sede della Chiesa cattolica negli Stati Uniti d'America suffraganea dell'arcidiocesi di San Francisco appartenente alla regione ecclesiastica XI (CA, HI, NV). Nel 2017 contava 184.623 battezzati su 969.820 abitanti. \u00c8 retta dal vescovo Robert Francis Vasa.\nTerritorio.\nLa diocesi comprende le contee di Del Norte, Humboldt, Lake, Mendocino, Napa e Sonoma nella California settentrionale.\nSede vescovile \u00e8 la citt\u00e0 di Santa Rosa, dove si trova la cattedrale di Sant'Eugenio (\"Saint Eugene's\").\nIl territorio si estende su 30.320\u00a0km\u00b2 ed \u00e8 suddiviso in 41 parrocchie.\nStoria.\nLa diocesi \u00e8 stata eretta il 13 gennaio 1962 con la bolla \"Ineunte vere\" di papa Giovanni XXIII, ricavandone il territorio dall'arcidiocesi di San Francisco e dalla diocesi di Sacramento.\nIl 25 giugno 1963, con la lettera apostolica \"Memoratu digna\", papa Paolo VI ha proclamato santa Rosa da Lima patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 969.820 persone contava 184.623 battezzati, corrispondenti al 19,0% del totale."}
{"id": "502927", "revid": "110157", "url": "https://it.wikipedia.org/wiki?curid=502927", "title": "Arcidiocesi di San Salvador", "text": "Larcidiocesi di San Salvador (in latino: \"Archidioecesis Sancti Salvatoris in America\") \u00e8 una sede metropolitana della Chiesa cattolica in El Salvador. Nel 2017 contava 1.560.000 battezzati su 2.836.404 abitanti. \u00c8 retta dall'arcivescovo Jos\u00e9 Luis Escobar Alas.\nTerritorio.\nL'arcidiocesi comprende i dipartimenti salvadoregni di Cuscatl\u00e1n, La Libertad e San Salvador.\nSede arcivescovile \u00e8 la citt\u00e0 di San Salvador, dove si trova la cattedrale del Divino Salvatore del Mondo.\nIl territorio si estende su 3.295\u00a0km\u00b2 ed \u00e8 suddiviso in 170 parrocchie.\nProvincia ecclesiastica.\nLa provincia ecclesiastica di San Salvador, istituita nel 1913, comprende tutte le diocesi dello Stato, e precisamente: \nStoria.\nI tentativi di erezione e l'erezione illegittima.\nFin dal 1810 i salvadoregni avevano espresso il desiderio di fare della loro vicaria una diocesi autonoma, tramite la petizione di Jos\u00e9 Ignacio \u00c1vila alle \"Cortes\" di Cadice, che non ebbe successo.\nNel 1812 il governo spagnolo aveva dato inizio alle pratiche per l'erezione della diocesi, ma il capitano generale Jos\u00e9 de Bustamante y Guerra non si impegn\u00f2 nella necesaria collaborazione. Nel 1818 Jos\u00e9 Mat\u00edas Delgado ricevette il sostegno dei presbiteri di San Salvador per la nomina a vescovo della futura diocesi, in contrapposizione a Manuel Molina, malvisto per il suo attaccamento alla Corona spagnola e la sua opposizione al movimento indipendentista.\nTerminato il dominio spagnolo i nuovi stati americani pretendevano il diritto di presentazione, ossia la designazione dei vescovi, uno dei privilegi annessi al patronato regio concesso ai sovrani spagnoli.D'altra parte Ferdinando VII si era mostrato indisponibile dinanzi ai papi Pio VII e Leone XII a cedere il privilegio del patronato.Queste pretese contrapposte di esercitare lo stesso diritto rendevano difficile alla Santa Sede la nomina di vescovi nelle nuove repubbliche.\nIn seguito all'indipendenza del Centro America, il dominio politico del Guatemala su San Salvador era diminuita, ma rimaneva la soggezione ecclesiastica. \nIl 30 marzo 1822, in piena discordia sull'annessione all'Impero messicano, il governo di San Salvador aveva dichiarato: \u00ab\u2026che dopo l'erezione della diocesi, il primo a occupare questa cattedra, secondo la volont\u00e0 generale di tutta la Provincia manifestata nella stessa occasione, il signor dottore Jos\u00e9 Mat\u00edas Delgado\u2026\u00bb.Questa dichiarazione non ebbe effetti pratici, sebbene il 10 novembre dello stesso anno il congresso salvadoregno avesse confermato l'erezione della diocesi e la nomina di Delgado a vescovo. \nL'Assemblea Costituente del Centro America si espresse sulla questione, stabilendo che era alla nazione centroamericana che spettava il diritto di presentazione per le diocesi, e non ai singoli stati federati, sebbene lasciasse la possibilit\u00e0 di negoziare le nomine con la Santa Sede. Il 27 aprile 1824 il governo salvadoregno ignor\u00f2 la decisione dell'Assemblea e decret\u00f2 l'erezione della diocesi di San Salvador e l'elezione di Jos\u00e9 Mat\u00edas Delgado a vescovo. Dopo l'approvazione del governo, il 5 maggio il Congresso costituente di El Salvador ratific\u00f2 la decisione; Delgado accett\u00f2 l'incarico il giorno 6.\nDurante la presa di possesso, che Delgado ritard\u00f2 di un anno adducendo impegni nel Congresso, la chiesa parrocchiale della citt\u00e0 fu consacrata come cattedrale, e \u00abfu cantata una messa solenne dal deputato presbitero Pablo Mar\u00eda Sagastume\u00bb; assistette anche Jos\u00e9 Sime\u00f3n Ca\u00f1as, che \u00abpronunci\u00f2 una solenne orazione\u00bb.Ca\u00f1as e Isidro Men\u00e9ndez erano stati richiesti da Delgado per prendere l'importante decisione di accettare l'incarico. Nello stesso giorno, il 25 aprile 1825 il nuovo vescovo salvadoregno indirizz\u00f2:\u00ab...all'Onnipotente le sue orazioni affinch\u00e9 per i meriti di Cristo nostro Salvatore, mi renda degno e capace di accontentare fedelmente e completamente un gregge che per tanti motivi mi \u00e8 del pi\u00f9 grande gradimento e dalla cui felicit\u00e0 dipende la mia\u00bb.\nL'arcivescovo di Guatemala Ram\u00f3n Casa\u00fas y Torres fu il pi\u00f9 strenuo oppositore dell'erezione della diocesi salvadoregna. Accus\u00f2 Delgado di aver subornato i suoi elettori, e con un editto dichiar\u00f2 nulli e senza valore l'erezione della diocesi e la nomina di Delgado.Inoltre, inform\u00f2 la Santa Sede sulla questione, aggiungendo che Delgado \u00abcon l'aiuto di un contingente militare e di duecento residenti\u00bb aveva intimidito il Congresso. Attraverso lettere pastorali condannava Delgado e lo dichiarava un nemico politico e accusava di eresia il clero che lo seguiva.Questa reazione dell'arcivescovo guatemalteco implic\u00f2 una rottura tacita tra El Salvador e Guatemala. \nI provvedimenti presi da Casa\u00fas erano perfettamente allineati alle disposizioni di diritto canonico, tuttavia la sua precedente contrariet\u00e0 all'indipendenza centroamericana fece s\u00ec che i suoi detrattori ritenessero che stesse semplicemente cercando di ostacolare l'indipendenza salvadoregna.\nIsidro Men\u00e9ndez argomentava a favore dell'erezione nei seguenti termini: \u00abNessuno dubita che il re di Spagna ottenesse il Patronato delle Americhe e della Penisola. Gli scritti pubblicati sull'operato in San Salvador suppongono che il diritto di patronato pervenne ai re cattolici solo in virt\u00f9 di concordati e privilegi della Sede apostolica. Effettivamente queste sono due delle ragioni per cui lo hanno posseduto; per\u00f2 ve ne sono altre non meno concludenti e tutte quelle militano a favore di San Salvador. Per diritto e antico costume, e giusti titoli e convenzioni apostoliche, dice la legge 1, titolo 6 del libro \"Recopilaci\u00f3n de Castilla\", siamo patroni di tutte le chiese cattedrali di questi regni e a noi spetta la presentazione delle arcidiocesi e diocesi e prelature e abbazie concistoriali di questi regni, purch\u00e9 vacanti, alla Corte di Roma\u00bb.\nMen\u00e9ndez giustificava anche l'esercizio del patronato da parte delle nuove repubbliche, poich\u00e9: \u00abil re non ha fondato e sostenuto le dette chiese e benefici con il suo proprio denaro; l'ha fatto con le rendite della nazione\u2026 Ebbene nella federazione centro americana chi edifica, chi sostiene i benefici? non \u00e8 essa stessa?...No sono state e sono le rendite nazionali che hanno affrontato queste spese?\u00bb.\nDi fronte alla posizione intransigente dell'arcivescovo guatemalteco, il 23 aprile 1825 il parlamento salvadoregno decret\u00f2 che tutte le pastorali, editti e circolari di Casa\u00fas fossero soggette alla previa censura del governo, \u00absotto pena di morte, esilio o prigione, secondo il caso\u00bb.Questa decisione era la risposta all'assemblea guatemalteca che aveva preso lo stesso provvedimento il 27 ottobre dell'anno precedente.Anche al Congresso federale si discusse animatamente la questione fra i partiti politici, e Mel\u00e9ndez Chaverri testimonia che fu una delle \u00abpi\u00f9 rumorose questioni discusse da questo corpo rappresentativo\u00bb.La situazione arriv\u00f2 a un punto tale che si formarono schieramenti all'interno del clero e lo stesso Delgado arriv\u00f2 a espellere i suoi oppositori, bench\u00e9 alcuni avessero deciso da soli di partire per il Guatemala.\nSecondo il ricercatore Mauricio Dom\u00ednguez T. la questione \u00abassunse tutte le apparenze della lotta tra liberali e conservatori\u00bb, poich\u00e9 i salvadoregni non avrebbero permesso che Casa\u00fas, un conservatore, controllasse la provincia; n\u00e9 l'arcivescovo avrebbe lasciato che Delgado, di tendenza liberale, diventasse vescovo. \nIl 18 luglio 1825, il Congresso federale avall\u00f2 l'erezione della cattedra episcopale di San Salvador, per\u00f2 dichiar\u00f2 insussistente la nomina di Delgado a vescovo, rivendicando per s\u00e9 l'attribuzione.Tuttavia, il Senato federale opin\u00f2 il contrario: disapprov\u00f2 il decreto del Congresso nella parte relativa a Jos\u00e9 Mat\u00edas Delgado, e autorizz\u00f2 la sua elezione perch\u00e9 gli stati avevano \u00abpiena facolt\u00e0 per le erezioni di diocesi e designazione di vescovi\u00bb.Mel\u00e9ndez Chaverri sostiene che questa risoluzione non ebbe effetto per il ritardo sia da parte del Senato, sia da parte di Jos\u00e9 Manuel Arce, che non voleva impegnarsi nel darle attuazione.\nIl 7 settembre, papa Leone XII esort\u00f2 l'arcivescovo Casa\u00fas affinch\u00e9 manifestasse la sua disapprovazione all'erezione della nuova diocesi e all'elezione di Delgado, che doveva \u00abimplorare la misericordia della Santa Sede, per non collocare Sua Santit\u00e0 nella spiacevole necessit\u00e0 di prendere le misure che esige il rigore dei sacri canoni\u00bb; e paragonava Delgado a un \u00abladro comune\u00bb. Tuttavia, il governo di El Salvador, ignorando questa lettera, incaric\u00f2 il dottore fra V\u00edctor Castrillo di ottenere dal Papa l'indulto per l'erezione della diocesi. La Santa Sede comunic\u00f2 che \u00abqualsiasi candidato, con l'eccezione di Delgado, sarebbe accettabile per la Santa Sede per la diocesi di San Salvador\u00bb \nIl 23 ottobre nel borgo di Santa Ana una turba capeggiata dal sindaco e animata dagli editti e dalle lettere pastorali di Casa\u00fas contro Delgado si diede a saccheggi, distruzioni e assassinii, ma fu alla fine repressa dal governo. \nNel gennaio del 1826, il presidente Arce espresse all'arcivescovo Casa\u00fas le proteste dello stato di El Salvador circa i suoi provvedimenti contro l'erezione della diocesi. Gli comunic\u00f2 che aveva richiesto l'opinione del Senato federale, che aveva richiesto che il presidente richiedesse all'arcivescovo di sospendere le sue operazioni, sperando che il prelato desse prova della sua virt\u00f9 e volesse evitare lo spargimento di sangue che avrebbe causato una guerra civile.La risposta di Casa\u00fas fu tagliente: \u00abMi spiace molto non poter compiacere il Supremo Potere Esecutivo...Sono Arcivescovo e sarebbe necessario che lasciassi l'incarico e abbandonassi il gregge che Dio ha posto sotto la mia cura...quanto fatto a San Salvador in questo caso \u00e8 un eccesso e un abuso del potere civile che turba l'ordine stabilito dalla divina potest\u00e0 per il governo della Chiesa...\nIn questa stessa risposta, Casa\u00fas ribatt\u00e9 che non avrebbe accettato un \u00abvescovo o parroco che si appropria di questa giurisdizione usurpandomela con le decime...\u00bb.\nIl papa si pronunci\u00f2 sulla questione il 13 agosto 1826. Con tre brevi, datati al 1\u00ba dicembre dello stesso anno, sanc\u00ec che l'erezione della sede episcopale era illegittima e priva di valore, ed esort\u00f2 Delgado a \u00absepararsi dal cammino della perdizione e a emendare il crimine commesso\u00bb.Delgado accett\u00f2 il verdetto.\nDopo l'erezione.\nLa diocesi di San Salvador fu eretta il 28 settembre 1842 con la bolla \"Universalis Ecclesiae\" di papa Gregorio XVI, ricavandone il territorio dall'arcidiocesi di Guatemala.\nL'11 febbraio 1913 ha ceduto porzioni del suo territorio a vantaggio dell'erezione delle diocesi di San Miguel e di Santa Ana e contestualmente \u00e8 stata elevata al rango di arcidiocesi metropolitana.\nIl 18 dicembre 1943 ha ceduto un'altra porzione di territorio a vantaggio dell'erezione della diocesi di San Vicente.\nIl 24 marzo 1980 l'arcivescovo \u00d3scar Romero fu assassinato durante la Messa a causa del suo impegno nel denunciare le violenze della dittatura del suo paese.\nIl 30 dicembre 1987 ha ceduto ancora una porzione di territorio a vantaggio dell'erezione della diocesi di Chalatenango.\nCronotassi dei vescovi e arcivescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 2.836.404 persone contava 1.560.000 battezzati, corrispondenti al 55,0% del totale."}
{"id": "502928", "revid": "125794546", "url": "https://it.wikipedia.org/wiki?curid=502928", "title": "Italoamericani", "text": "Gli italoamericani o italostatunitensi, sono un gruppo etnico degli Stati Uniti d'America composto da differenti sottogruppi che si identificano tutti con l\u2019ascendenza italiana, non necessariamente di cultura peninsulare o possessori di cittadinanza italiana, n\u00e9 tantomeno di lingua italiana.\nIl termine italoamericani include sia italiani di prima generazione che abitano (o hanno risieduto dal XVII secolo) negli Stati Uniti d'America in modo permanente o comunque per un periodo significativo della loro vita; sia le persone nate in Italia ed emigrate negli Stati Uniti d'America; sia quelle nate negli Stati Uniti d'America da genitori italiani, nonch\u00e9 tutti i loro discendenti (dalla terza generazione in poi) che si identifichino come appartenenti ad essa.\nLa eterogeneit\u00e0 delle discendenze e delle influenze socio-culturali nelle generazioni di Italiani-Americani hanno portato alla considerazione che gli italoamericani abbiano, nella maggior parte dei casi, un\u2019identit\u00e0 propria ben distinta nelle dinamiche, nella linguistica (Lingua italoamericana) e nelle abitudini sociali da quella propriamente detta \u201cCultura italiana\u201d.\nStoria.\nI primi esploratori e missionari italiani nel nuovo mondo (dal XVI al XVIII secolo).\nGli italiani giocarono un ruolo chiave nella scoperta, nell'esplorazione e nell'insediamento nelle Americhe, a cominciare da Cristoforo Colombo nel 1492-1504, al servizio della Spagna, e Amerigo Vespucci nel 1499-1502, al servizio del Portogallo. N\u00e9 Colombo n\u00e9 Vespucci giunsero comunque sul territorio nord-americano nei loro viaggi di esplorazione. Questo avvenne invece anche grazie ai viaggi degli esploratori italiani Giovanni Caboto e suo figlio Sebastiano Caboto agli inizi del XVI secolo, al servizio della corona inglese, i quali tuttavia si limitarono alle coste settentrionali dell'odierno Canada. Nel 1524 Giovanni da Verrazzano fu il primo europeo ad esplorare la costa atlantica degli odierni Stati Uniti e il primo ad entrare nella Baia di New York in un viaggio al servizio della Francia.\nNumerosi italiani al servizio di Spagna e Francia continuarono ad essere coinvolti nella esplorazione, nella mappatura di questi nuovi territori e nella creazione di insediamenti. In cerca delle mitiche Sette citt\u00e0 di Cibola, Padre Marco da Nizza visit\u00f2 i territori dell'odierna Arizona e Nuovo Messico nel 1539 e partecip\u00f2 alla successiva spedizione di Francisco V\u00e1zquez de Coronado nel 1540. Agli inizi del XVII secolo Padre Francesco Giuseppe Bressani visse otto anni (dal 1642 al 1650) fra gli indiani Huron e Algonquin nei territori settentrionali attorno ai Grandi laghi. Successivamente, Henri de Tonti esplor\u00f2 la regione dei grandi laghi. Egli fond\u00f2 il primo insediamento europeo nell'Illinois nel 1679 e quindi spingendosi a sud lungo il Mississippi in Arkansas nel 1683. Assieme a La Salle fond\u00f2 New Orleans e fu governatore del territorio della Louisiana nei venti anni successivi. Suo fratello Alphonse de Tonti fu il cofondatore di Detroit nel 1701 e suo governatore per 12 anni. Tra il 1687 e il 1711 il Sud Ovest e la California furono esplorate e mappate da Eusebio Francesco Chini, gesuita ed esploratore.\nIl periodo coloniale e la guerra d'indipendenza americana (1775-1783).\nIl primo italiano di cui si abbia notizia che venne a risiedere in America fu Pietro Cesare Alberti (1608\u20131655), un marinaio veneziano che, nel 1635, si insedi\u00f2 nella citt\u00e0 di Nuova Amsterdam (l'odierna New York), allora colonia olandese. Nel 1640 un gruppo di 200 Valdesi arriv\u00f2 dall'Italia in cerca di un luogo pi\u00f9 ospitale dove praticare la propria religione. La famiglia Taliaferro, originaria di Venezia, fu poi una delle prime famiglie a insediarsi in Virginia. Questi primi italiani vennero in seguito raggiunti da altri connazionali in un piccolo ma costante flusso di nuovi arrivi. Tra di essi troviamo nel Settecento a Filadelfia anche i musicisti John Palma (che nel 1757 vi diresse i primi concerti pubblici a pagamento) e Giovanni Gualdo. Nel 1774-75 Pietro Sodi fu il primo famoso maestro di ballo italiano a venire negli Stati Uniti.\nTre italiani in particolare ebbero un ruolo di primo piano negli anni della Guerra d'indipendenza americana.\nOltre a questi si ricorda anche Miguel de la Gr\u00faa Talamanca, marchese di Branciforte, (Palermo 1755 ca. \u2013 Marsiglia, 1\u00ba giugno 1812), ufficiale militare siciliano e vicer\u00e9 della Nuova Spagna dal 1794 al 1798.\nGli Stati Uniti d'America nel primo Ottocento.\nAnche dopo indipendenza americana, esploratori italiani continuarono ad essere attivi nella colonizzazione dei territori dell'ovest. Nel 1791 Alessandro Malaspina esplor\u00f2 e mapp\u00f2 una grande parte della costa ovest delle Americhe da Capo Horn al Golfo di Alaska. La regione della sorgente del Mississippi fu esplorata da Giacomo Costantino Beltrami nel 1822-1823 nel territorio che diverr\u00e0 il Minnesota e a lui venne dedicata la Contea di Beltrami.\nMa il nuovo Stato cominci\u00f2 ad attrarre sempre pi\u00f9 coloni. GlI italiani arrivarono nel nuovo paese perch\u00e9 possedevano competenze molto richieste nel campo dell'agricoltura, della fabbricazione del vetro, della seta o nella produzione del vino. Altri furono chiamati per via delle loro abilit\u00e0 artistiche e musicali. Altri ancora arrivarono come avventurieri, ingegneri militari, missionari. Ma il nucleo pi\u00f9 attivo ed influente fu costituito da rifugiati politici che abbandonarono l'Italia durante i difficile decenni del primo Risorgimento. Sin dalla fine del XVIII secolo si era consolidato in Italia il mito dell'America come terra di libert\u00e0, che Vittorio Alfieri aveva espresso nelle cinque odi del poemetto \"L'America libera\", composto tra il 1781 e il 1783. L'elenco di coloro che giunsero in America, perch\u00e9 vi furono esiliati, o perch\u00e9 vi trovarono rifugio per convinzione e/o necessit\u00e0, \u00e8 lungo e comprende Giuseppe Avezzana, Alessandro Gavazzi, Pietro Maroncelli, Silvio Pellico, Federico Confalonieri, Pietro Borsieri, Felice Argenti, Giovanni Albinola, Pietro Bachi, Pietro D'Alessandro, Eleuterio Felice Foresti, Giuseppe Garibaldi, Paolo Bovi Campeggi, Luigi Tinelli, e Leonetto Cipriani. Per molti si tratt\u00f2 solo di una breve parentesi in attesa di condizioni favorevoli per il rimpatrio, per altri fu l'inizio di una nuova vita.\nQuesti primi coloni italiani si sparsero in tutto il paese, con la pi\u00f9 grande concentrazione di italo-americani nel nord-est dove il riconoscimento delle proprie origine e della cultura italiana era maggiore. Pur costituendo nel loro complesso solo una piccola minoranza della popolazione di origine europea che viveva all'epoca in America del nord, il loro contributo fu molto significativi nell'insediamento nel nuovo mondo e nella fondazione degli Stati Uniti d'America.\nFilippo Traetta fond\u00f2 il primo conservatorio di musica della nazione a Boston nel 1801 e quindi a Filadelfia nel 1828. Nel 1805 un gruppo di musicisti furono reclutati in Sicilia per unirsi alla United States Marine Band; tra di loro Venerando Pulizzi, allora dodicenne, che ne sarebbe divenuto il direttore, brevemente nel 1816 e quindi dal 1818 al 1827. La prima Opera House venne aperta nel 1833 a New York grazie all'impegno di Lorenzo Da Ponte, il librettista di Mozart. Boston rimane il centro della presenza musicale italiana. Vi operano il direttore Louis Ostinelli e l'organista Charles Nolcini; nel 1837 Lorenzo Papanti vi apre una rinomata scuola di danza. A met\u00e0 secolo l'opera italiana comincia ad affermarsi anche grazie alle acclamate tourn\u00e9e del compositore e direttore d'orchestra Luigi Arditi e di celebri cantanti italiani come Marietta Alboni, Giovanni Matteo De Candia e Giulia Grisi.\nNel 1806 Francesco Vigo fu il cofondatore della Vincennes University nell'Indiana. Lorenzo Da Ponte stabil\u00ec anche la prima cattedra di italiano alla Columbia University negli anni 1825-1838, succeduto quindi dal 1838 al 1858 dal genovese Eleuterio Felice Foresti (1793-1858). Analogo insegnamento fu svolto nel frattempo ad Harvard University dal 1826 al 1846 dal siciliano Pietro Bachi (1787-1853) e dal 1854 al 1859 da un altro esule siciliano Luigi Monti.\nNel 1834-48 \u00e8 a New York Giuseppe Avezzana che vi fonda una sezione della Giovine Italia. Nel 1836 vi giunse esiliato un altro mazziniano Luigi Tinelli, che si far\u00e0 notare come imprenditore nella produzione della seta e nel 1840 sar\u00e0 nominato console statunitense in Portogallo. Nel 1837 John Phinizy (Finizzi) divenne sindaco di Augusta in Georgia. Nel 1845 Antonio Meucci emigr\u00f2 negli Stati Uniti portando con s\u00e9 una innovazione che rivoluzioner\u00e0 le comunicazioni, il telefono. Il primo quotidiano italo americano, l'Eco d'Italia fu pubblicato a New York nel 1849 dal mazziniano piemontese Francesco Secchi de Casale. Anche Giuseppe Garibaldi soggiorn\u00f2 per qualche tempo a New York, dal 1850 al 1851, ospite di Antonio Meucci.\nGodendo anch'essa delle nuove condizioni di libert\u00e0, la chiesa cattolica estese la propria presenza anche nel Nord America. Giuseppe Rosati fu il primo vescovo cattolico di St. Louis nel 1824. In 1830-64 Samuele Mazzuchelli, missionario ed esperto nelle lingue indiane predic\u00f2 ai coloni europei e ai nativi americani nel Wisconsin e nell'Iowa per 34 anni e dopo la sua morte venne dichiarato venerabile dalla chiesa cattolica. Il gesuita Padre Charles Constantine Pise serv\u00ec come cappellano nel Senato degli Stati Uniti dal 1832 al 1833.\nNell'Est i francescani fondarono ospedali, orfanotrofi, scuole, e cos\u00ec fecero i gesuiti nell'ovest, dove contribuirono anche a gettare le basi dell'industria enologica in California. Gesuiti e francescani italiani furono particolarmente attivi nel campo dell'educazione. Giovanni Nobili (John Nobili; 1812-1856), gesuita, fond\u00f2 il \"Santa Clara College\" (poi diventata Santa Clara University) in California nel 1851 e nel 1855 Il gesuita Antonio Maraschi fond\u00f2 la St. Ignatius Academy. Nel 1858 il francescano Panfilo da Magliano fond\u00f2 il Saint Bonaventure University.\nLa guerra civile (1861-1865) e il contributo degli intellettuali italiani all'Unione nella seconda met\u00e0 dell'Ottocento.\nCirca 7000 furono, tra soldati e ufficiali, gli italiani nella guerra civile americana.\nGrazie alla mediazione di Chatham Roberdeau Wheat l'esercito confederato reclut\u00f2 un certo numero di ex-militari del disciolto Esercito delle Due Sicilie sconfitto da Garibaldi, i quali formarono il \"Sixth Regiment European Brigade\". Si ha anche notizia di un generale confederato della Virginia di origine italiana, William Booth Taliaferro.\nLa maggior parte degli italiani combatterono per\u00f2 nell'esercito unionista, sia per ragioni demografiche (la maggior parte di loro risiedeva nell'area di New York), sia politiche (la lotta contro lo schiavismo). Rifugiati mazziniani come Francesco Secchi De Casali e reduci garibaldini dall'Italia sostennero con entusiasmo lo sforzo bellico. Un contingente della Guardia garibaldina (\"Garibaldi Guard\") raccolse volontari non solo dall'Italia, ma anche dalla Germania, Ungheria e Francia a formare il 39\u00ba New York Infantry. Ci furono anche trattative volte a coinvolgere direttamente Giuseppe Garibaldi con un ruolo di comando nell'esercito unionista, che per\u00f2 non si concretizzarono essendo Garibaldi in quegli anni impegnato nelle vicende italiane.\nTra gli italiani che ebbero ruoli di autorit\u00e0 nell'esercito unionista nel corso della guerra civile, si segnalano in particolare:\nArtisti e scultori italiani vennero invitati a Washington per lavorare alla costruzione del Campidoglio e per creare alcuni dei suoi principali monumenti. Dal 1855 e il 1880, Costantino Brumidi (1805-1880) affresc\u00f2 la cupola del Campidoglio e esegu\u00ec altre opere d'arte per abbellirlo. Giovanni Turini complet\u00f2 varie statue monumentali a New York.\nI musicisti italiani continuano a farsi valere nell'Ottocento come direttori di banda. Il piemontese Carlo Alberto Cappa, emigrato nel 1858, \u00e8 musicista della 7th Regiment Band e la dirige dal 1881. Il toscano Francesco Fanciulli (1853-1915), giunto negli Stati Uniti nel 1876, riceve l'onore e l'onere di succedere a John Philip Sousa alla guida della United States Marine Band dal 1892 al 1897. Ma nella seconda met\u00e0 dell'Ottocento comincia ad affermarsi l'opera italiana, a cominciare da San Francisco; Eliza Biscaccianti, Adelina Patti e Pasquale Brignoli furono i primi cantanti italiani ad assumere il ruolo di star negli Stati Uniti. Un altro campo in cui la presenza degli italiani \u00e8 massiccia \u00e8 quello della danza con Maria Bonfanti, Rita Sangalli e Giuseppina Morlacchi.\nCrebbe anche la visibilit\u00e0 degli italiani nella vita pubblica e politica degli Stati Uniti. Il primo Columbus Day fu organizzato da italiani statunitensi a San Francisco nel 1869. Nacquero nuovi giornali degli emigranti in lingua italiana per gli emigranti, primo fra tutti Il progresso italo-americano fondato da Carlo Barsotti nel 1879. Nel 1880 Anthony Ghio divenne sindaco di Texarkana (Texas).\nLa Grande Emigrazione di fine Ottocento-inizio Novecento (1880-1924).\nFino agli ultimi decenni del XIX secolo, l'immigrazione italiana negli Stati Uniti era rimasta circoscritta a poche centinaia o migliaia di persone all'anno. Erano soprattutto mazziniani e garibaldini prima e anarchici e socialisti in seguito che fuggivano per lo pi\u00f9 dal nord Italia, per questioni politiche.\nL'emigrazione di massa italiana inizi\u00f2 intorno al 1880 ed ebbe i suoi maggiori picchi agli inizi del XX secolo, quando centinaia di migliaia di italiani, provenienti soprattutto dalle regioni dell'annesso regno borbonico, per cercare una nuova vita, nuove opportunit\u00e0 e sottrarsi alla miseria, si imbarcarono verso il Nuovo Mondo. Solo tra il 1900 e il 1920 si contarono circa 4 milioni di italiani che misero piede a Ellis Island. Per diversi decenni, il numero di coloro che a New York si potevano considerare italiani era superiore alla stessa popolazione di Roma. Occorre anche ricordare che questi italiani presentavano differenze assai marcate sotto il profilo linguistico, campanilistico e di classe sociale.\nI nuovi arrivati, la cui presenza era essenziale per l'economia statunitense in grande espansione, furono soggetti a condizioni lavorative fortemente diseguali, con orari e condizioni di impiego massacranti e stipendi ridotti. A ci\u00f2 si aggiunsero discriminazioni razziali molto pesanti nei loro confronti, che sfociarono anche in numerosi episodi di violenza culminati nel linciaggio di 11 italiani a New Orleans nel 1891. Al loro interno le capacit\u00e0 di espansione e di crescita economica delle comunit\u00e0 italiane furono ostacolate e rallentate dalla presenza di forti organizzazioni criminali mafiose (come la Mano Nera) che praticavano l'estorsione, il ricatto e il rapimento ai danni dei propri connazionali.\nGli immigrati strinsero i legami tra di loro. A New York, tra il 1895 e il 1909, il poliziotto Joe Petrosino guid\u00f2 la prima reazione dall'interno al fenomeno mafioso. Sul lavoro gli operai e le operaie italiane portarono in America la ricchissima tradizione di associazionismo sindacale e di mutuo soccorso che dar\u00e0 un contributo fondamentale alla crescita del movimento operaio negli Stati Uniti. Da questo ambiente profondamente influenzato da idee socialiste e anarchiche emersero figure di attivisti come Arturo Giovannitti, Joseph Ettor, Carlo Tresca, Pietro e Maria Botto, Nicola Sacco e Bartolomeo Vanzetti, questi ultimi due condannati a morte nel 1927 al termine di un controverso processo.\nDall'esperienza delle societ\u00e0 di mutuo soccorso part\u00ec anche l'attivit\u00e0 imprenditoriale di Amadeo Giannini che nel 1904 apr\u00ec in California la Bank of Italy, destinata a diventare una delle principali banche degli Stati Uniti.\nSi moltiplicano anche le iniziative assistenziali ed educative del clero cattolico rivolte agli immigrati italiani. In esse si distinsero in particolare i padri scalabriniani Pietro Bandini, Giacomo Gambera, Gaspare Moretto e Riccardo Secchia, animatori a New York tra 1891 e il 1923 della Italian St. Raphael Society con il contributo dei padri Francesco Zaboglio e Antonio Demo. Si ricordano anche suor Blandina Segale (1850-1941) per le sue opere caritative nel West statunitense; e soprattutto suor Francesca Saverio Cabrini (1850-1917) che nel 1946 sar\u00e0 riconosciuta come prima santa statunitense e patrona degli immigrati per le molte istituzioni (scuole, ospedali, orfanotrofi) che riusc\u00ec a creare, fond\u00f2 in primis l'ordine delle Missionarie del Sacro Cuore di Ges\u00f9. Grande influenza ebbe anche Maria Montessori, che nel 1913 visit\u00f2 gli Stati Uniti per propagandare il suo metodo, ricevendone una calorosa accoglienza.\nSeguendo le orme di Costantino Brumidi, altri artisti italoamericani hanno contribuito a creare gli imponenti monumenti di Washington. Attilio Piccirilli, con l'assistenza dei suoi cinque fratelli, ha scolpito il Lincoln Memorial tra il 1911 e il 1922. Lavoratori edili italiani hanno aiutato a costruire l'Union Station di Washington, considerato una delle pi\u00f9 belle stazioni ferroviarie del paese, che fu iniziata nel 1905 e completata nel 1908; le sei statue che ne ornano la facciata sono stati scolpite da Andrew Bernasconi tra il 1909 e il 1911.\nUn campo nel quale gli italiani seppero conquistarsi un ruolo di assoluto predominio culturale fu quello della musica classica e dell'opera italiana in particolare che in quegli anni assunse grande notoriet\u00e0 negli Stati Uniti. Dal 1908 al 1935 Giulio Gatti Casazza fu a capo del Metropolitan Opera House a New York, facendone un teatro di livello internazionale. Impressionante \u00e8 l'elenco dei direttori di orchestra italiani che fecero degli Stati Uniti la loro residenza principale, da Enrico Bevignani a Luigi Mancinelli, Giorgio Polacco, Gaetano Merola e su tutti il celeberrimo e amatissimo Arturo Toscanini. Altrettanto prestigioso l'elenco dei cantanti d'opera, da Adelina Patti, a Angelo Bad\u00e0, Giacomo Rimini e su tutti il grande Enrico Caruso. Anche Giacomo Puccini visit\u00f2 gli Stati Uniti e compose La fanciulla del West per la premi\u00e8re newyorchese il 10 dicembre 1910 con Caruso e Toscanini, in una serata storica per l'intera comunit\u00e0 italo-americana. L'America di Puccini che in Manon Lescaut era ancora un deserto d'esilio dove i protagonisti giungono a morire, \u00e8 adesso diventata la terra in cui si consumano le difficolt\u00e0 degli immigrati, ma dove \u00e8 anche possibile trovare la gioia di una nuova vita e di un futuro migliore.\nCon lo scoppio della prima guerra mondiale nel 1914 non pochi furono gli immigrati non ancora naturalizzati che rientrarono in patria come soldati e ufficiali. Molti altri seguirono nel 1917\u201318 questa volta nei ranghi dell'esercito statunitense con l'entrata in guerra degli Stati Uniti; tra di essi Michael Valente ricevette la pi\u00f9 alta onorificenza militare degli Stati Uniti, la Medal of Honor, per le sue azioni in Francia del 29 settembre 1918. L'alleanza tra Italia e Stati Uniti e l'impegno comune che ne scatur\u00ec in quegli anni anche sul fronte interno fu un altro decisivo passo in aventi verso l'identificazione degli italoamericani con la societ\u00e0 statunitense.\nL'epoca fascista e la seconda guerra mondiale.\nNegli anni successivi alla prima guerra mondiale, tra il 1921 e il 1924, il Governo degli Stati Uniti promulg\u00f2 delle leggi urgenti per arginare l'immigrazione massiccia (chiamate \"Emergency Quota Act\"). Queste leggi riducevano drasticamente il numero di immigrati, in particolar modo dal sud e dall'est Europa, favorendo invece i nord europei. In questo modo gli immigrati italiani si ridussero a poche migliaia l'anno.\nTerminato il flusso dell'emigrazione di massa dall'Italia, continu\u00f2 per gli italoamericani il lungo cammino della piena integrazione. Il pedagogista italoamericano Leonard Covello fu uno dei primi ad affrontare il problema delle difficolt\u00e0 di integrazione dei ragazzi italiani nelle scuole statunitensi, soprattutto dopo che nel 1938 l'approvazione di nuove leggi proibisce il lavoro minorile ed introduce l'obbligo scolastico per otto anni di istruzione.\nAlcuni italoamericani cominciano ad affermarsi al grande pubblico, nel cinema, come l'attore Rodolfo Valentino o il regista Frank Borzage (Oscar nel 1929 e 1932) e Frank Capra (Oscar nel 1935, 1937 e 1939).\nNello sport emergono su tutti il pugile Primo Carnera, che nel 1933-34 fu campione del mondo, e il giocatore di baseball Joe DiMaggio.\nGiulio Gatti Casazza tiene ancora saldamente le redini del Metropolitan Theatre (vi rimarr\u00e0 fino al 1935). La tradizione di eccellenza nell'opera lirica prosegue con artisti che dall'Italia trovano successo stabile in America: cantanti come Giovanni Martinelli, Beniamino Gigli, Giacomo Lauri-Volpi, e Ezio Pinza, ballerini come Rosina Galli e Francesca Braggiotti e numerosi direttori d'orchestra. Dopo un periodo di rientro a Milano torna anche Arturo Toscanini a dirigere la New York Philharmonic Orchestra (1926\u201336) e la NBC Symphony Orchestra (1937-54). Direttamente dalla diaspora italiana vengono i soprano italoamericani Rosa Ponselle e Dusolina Giannini e il direttore italo-argentino Ettore Panizza.\nGrande fama raggiunge anche l'architetto Rosario Candela a New York.\nUn ruolo di primo piano per la diffusione della cultura italiana fu svolto in quegli anni da Giuseppe Prezzolini, dal 1929 al 1950 professore di italiano alla Columbia University, dove il 27 ottobre 1927 era stata inaugurata la \"Casa di Cultura Italiana\" alla presenza del senatore Guglielmo Marconi, A New York \u00e8 sindaco per tre mandati consecutivi, dal 1934 al 1945, l'italoamericano Fiorello La Guardia, nipote per ramo materno del rabbino italiano Samuel David Luzzatto.\nL'emergere e l'affermarsi del regime fascista in Italia furono visti inizialmente con un certo favore da vasti strati dell'opinione pubblica italoamericana, che vi vedevano un'occasione di rinascita del sentimento nazionale italiano e di rafforzamento dei propri legami con la madrepatria. Il regime fascista si adoper\u00f2 anche per scopi propagandistici per rivitalizzare e diffondere le istituzioni italiane all'estero sfruttando a questo fine il prestigio di istituzioni culturali come la Societ\u00e0 Dante Alighieri, l'influenza di politici italoamericani come Generoso Pope, la popolarit\u00e0 di personaggi come Guglielmo Marconi, Ugo Veniero D'Annunzio, Beniamino Gigli e Primo Carnera, o organizzando eventi spettacolari come la Crociera aerea del Decennale guidata da Italo Balbo in occasione della Esposizione universale di Chicago del 1933. Anche nella cultura popolare italiana aument\u00f2 l'attenzione nei confronti dei connazionali emigrati come la popolarit\u00e0 di una canzone come \"Le porti un bacione a Firenze\" (Odoardo Spadaro, 1938) ben testimonia.\nD'altro lato, era presente negli Stati Uniti una forte comunit\u00e0 antifascista alimentata anche dall'arrivo di molti rifugiati. Tra gli intellettuali antifascisti pi\u00f9 attivi furono Cesare Corvo, Giuseppe Lupis, Massimo Salvadori, Girolamo Valenti, Max Ascoli, Gaetano Salvemini, Giuseppe Antonio Borghese, Giorgio La Piana, Lauro De Bosis, Lisa Sergio, lo stesso Arturo Toscanini, e quindi Enrico Fermi. Essi trovarono appoggio nelle organizzazioni operaie degli italo-americani, guidate dai leader storici del sindacalismo italo-americano come Carlo Tresca e da figure emergenti come Luigi Antonini, i quali misero in atto una aperta campagna di controinformazione sulla natura dittatoriale del regime, che diede origine anche a numerose manifestazioni pubbliche antifasciste. Lo scontro si fece aspro anche sulla stampa italoamericana: da un lato il filofascista \"Il progresso italo-americano\" di Generoso Pope, dall'altro l'antifascista \"Il Martello\" di Carlo Tresca.\nDopo la promulgazione delle leggi razziali del 1938 gli Stati Uniti divennero terra di rifugio per molti ebrei italiani, come Franco Modigliani, Guido Fubini, Giorgio Levi Della Vida, Camillo Artom, Mario Castelnuovo-Tedesco, Vittorio Rieti, Bruno Benedetto Rossi, Emilio Segr\u00e8, Massimo Calabresi e sua moglie Bianca Maria Finzi-Contini, Giorgio Cavaglieri, Ugo Fano, Roberto Mario Fano, Guido Fubini, Eugenio Fubini, Paolo Milano, Roberto Sabatino Lopez, Piero Fo\u00e0, Luigi G. Jacchia, Salvatore Luria, Silvano Arieti, Bruno Pontecorvo ed altri.\nNel 1939 Max Ascoli e Gaetano Salvemini fondarono la Mazzini Society con lo scopo di dar voce alla comunit\u00e0 italiana antifascista in America; con lo scoppio del conflitto e l'invasione tedesca della Francia nel giugno 1940 la Society accoglier\u00e0 i numerosi rifugiati politici italiani provenienti dall'Europa: Aldo Garosci, Alberto Cianca, Alberto Tarchiani, Randolfo Pacciardi e l'ex Ministro degli Esteri Carlo Sforza. Nel 1940 giunse in America anche Luigi Sturzo.\nCon l'ingresso degli Stati Uniti nella seconda guerra mondiale nel dicembre 1941, misure restrittive furono prese, specie fino al 1943, nei confronti degli italiani, ora cittadini di un paese nemico. Molti degli italiani che non erano ancora cittadini americani o che erano sospettati di simpatie fasciste vennero internati, specie in California. Le scuole e i periodici di lingua italiana furono chiusi; stessa sorte tocc\u00f2 alla Societ\u00e0 Dante Alighieri. Ci\u00f2 non incrin\u00f2 tuttavia i profondi legami degli italoamericani con la loro nuova patria. Le organizzazioni sindacali antifasciste si batterono senza esitazioni a supporto dello sforzo bellico, nel momento in cui difendevano i diritti degli italiani da ogni forma di discriminazione; in primo luogo l'Italia-American Labor Council creato da Luigi Antonini che gi\u00e0 il 31 gennaio del 1942 promosse il \"Freedom Rally\" al Madison Square Garden, per dimostrare la lealt\u00e0 degli italo-americani alla causa statunitense. Il trauma di Pearl Harbor port\u00f2 anche i \"filofascisti\" di Generoso Pope a schierarsi apertamente contro Benito Mussolini. La maggior parte delle restrizioni nei confronti degli italiani residenti in America furono ufficialmente abolite gi\u00e0 nell'ottobre 1942.\nPer tutta la durata del conflitto, i figli degli italoamericani combatterono con valore nell'esercito statunitense nei vari fronti di guerra e molti furono quelli che furono impegnati sul fronte italiano. Max Corvo diresse l\"'Office of Strategie Services\" (OSS), il servizio segreto statunitense, composto da italoamericani, che sostenne le operazioni per la liberazione dell'Italia. Enrico Fermi svolse un ruolo decisivo nello sviluppo del programma nucleare americano. Alla fine del conflitto saranno dodici i soldati italoamericani insigniti della Medal of Honor, la pi\u00f9 alta onorificenza al valore militare; tra di essi il pi\u00f9 celebrato \u00e8 John Basilone.\nD'altro lato, i molti soldati italiani che a partire dal 1943 giunsero negli Stati Uniti come prigionieri di guerra e quindi come \"nemici\" poterono contare sull'assistenza delle comunit\u00e0 italoamericane locali e su condizioni di prigionia particolarmente favorevoli.\nLa situazione degli italiani in America miglior\u00f2 decisamente dopo l'Armistizio del settembre 1943. L'Italia adesso si trovava divisa, tra un regime fantoccio alleato con i tedeschi al Nord ed un governo cobelligerante operante nel Sud del paese guidato dal re Vittorio Emanuele III e dal Maresciallo Badoglio.\nLe associazioni italo-americani furono pronte nel sottolineare come gli italiani si trovassero ora uniti nella lotta contro il nazifascismo. Nel dicembre 1943, Arturo Toscanini fu il protagonista di un cortometraggio diretto da Alexander Hammid che celebrava il ruolo avuto dagli antifascisti italo-americani per la caduta di Mussolini e si concludeva con la rappresentazione di una speciale versione dell'Inno delle Nazioni composto da Giuseppe Verdi nel 1862, su parole di Arrigo Boito. Lo spartito verdiano includeva i motivi di tre inni nazionali: l'Inno di Mameli, La Marsigliese e God Save the King. Toscanini vi aggiunse The Star-Spangled Banner e l'Internazionale (in onore degli USA e dell'URSS, paesi fondamentali per la battaglia contro il nazifascismo) e modific\u00f2 alcune parole dell'Inno di Mameli, adattandole alla situazione contemporanea. Il concerto, diretto da Toscanini con la NBC Symphony Orchestra, Jan Peerce come solista, e coristi dal Westminster Choir College, fu radio-trasmesso il 31 gennaio 1943 e riproposto dal vivo il 25 maggio 1944 in uno spettacolo di beneficenza per la Croce Rossa al Madison Square Garden di New York.\nAnche ai prigionieri di guerra italiani fu offerta la possibilit\u00e0 di unirsi agli sforzi bellici degli Alleati e di far parte di \"Italian Service Units\" (ISUs), ricevendo un salario per il loro lavoro volontario. Moltissimi furono coloro che aderirono e le condizioni di prigionia migliorarono in generale anche per quelli che non lo fecero per paura di rappresaglie nei confronti dei loro familiari ancora nelle zone occupate in Italia. A guerra conclusa le operazioni di rimpatrio furono condotte con sollecitudine e tra i giovani soldati non pochi furono quelli che decisero di rimanere e mettere su famiglia in America.\nIl secondo dopoguerra.\nI ristabiliti rapporti amichevoli tra Italia e Stati Uniti nel dopoguerra favorirono la ripresa del cammino di integrazione della comunit\u00e0 italiana nella societ\u00e0 statunitense. Nei difficili anni del dopoguerra alcuni italo-americani, come Luigi Antonini o Fiorello La Guardia furono impegnati direttamente nel processo di ricostruzione.\nGli anni '50 e '60.\nL'identit\u00e0 culturale ed etnica degli italoamericani resta forte anche se si affievoliscono i contatti diretti con l'Italia, soprattutto per la mancanza della conoscenza dell'italiano tra le nuove generazione e le perduranti politiche restrittive sull'immigrazione che non favoriscono arrivi di massa dall'Italia, che in quegli anni si indirizzano piuttosto verso l'Europa centrale o l'Australia.\nLe comunit\u00e0 italoamericane sono soggette a trasformazioni profonde che ne segnano l'uscita definitiva dai ghetti etnici delle Little Italies e l'integrazione ad ogni livello nella societ\u00e0 statunitense.\nNel 1950-51 i lavori del \"Kefauver Committee\" del Senato statunitense rendono per la prima volta nota al grande pubblico l'esistenza di Cosa nostra statunitense e gettano le basi per la repressione della criminalit\u00e0 organizzata mafiosa negli Stati Uniti. Nel 1963 Joe Valachi diventa il primo pentito a rivelare nei minimi dettagli l'organizzazione interna delle famiglie mafiose statunitensi. Per le comunit\u00e0 italoamericane la lotta alla mafia \u00e8 la fine di un legame e di una dipendenza che a lungo ne hanno limitato le capacit\u00e0 di sviluppo. L'opinione pubblica statunitense \u00e8 affascinata da queste storie e la mafia diventa il soggetto di numerosi film sul soggetto e di servizi giornalistici ed opere letterarie culminate nel 1969 nella pubblicazione del romanzo Il padrino di Mario Puzo.\nGli italoamericani sono ormai una presenza complessa, affermata in tutti i campi della cultura statunitense, a cominciare dal cantante e attore Frank Sinatra, dominatore incontrastato della canzone statunitense negli anni cinquanta e sessanta e vincitore nel 1953 di un Oscar per miglior attore non protagonista. Nello spettacolo si affermano anche Perry Como, Dean Martin, Tony Bennett, e il regista Vincente Minnelli. Nello sport emergono il giocatore di baseball Yogi Berra dei New York Yankees e il pugile Rocky Marciano, campione del mondo dei pesi massimi dal 1952 al 1958. Il film \"Marty\", vincitore del Premio Oscar come miglior film del 1955, offre per la prima volta una spaccato di \"ordinaria\" vita italoamericana lontano degli stereotipi della criminalit\u00e0 e dell'Italian lover.\nGli Stati Uniti continuano ad offrire opportunit\u00e0 di successo a ricercatori e scienziati italiani, tra di loro si conteranno due premi Nobel: Emilio Segr\u00e8 (Fisica, 1959), e Salvatore Luria (Medicina, 1969). Tra i ricercatori e intellettuali italiani che operano negli Stati Uniti nel dopoguerra ci sono anche Lamberto Ces\u00e0ri, Federico Faggin, Giancarlo Rota, Paolo Soleri, Giuseppe Vaiana, e altri. Alcuni di essi erano giunti giovanissimi come profughi e rifugiati durante la seconda guerra mondiale, come Roberto Mario Fano, Giuliana Cavaglieri Tesoro, Andrew Viterbi, Paul Calabresi, Guido Calabresi, e altri.\nLa tradizione dei cantanti e musicisti italiani in America continua con Salvatore Baccaloni, Ezio Pinza (che conosce una seconda giovinezza come cantante a Broadway), Anna Maria Alberghetti, e Mario Lanza (attivo soprattutto nel cinema),\nDue scalpellini italoamericani, Roger Morigi (1907-1995) e Vincent Palumbo (1936-2000), hanno trascorso decenni creando le opere scultoree che impreziosiscono la Washington National Cathedral.\nA fare da ponte tra Italia e Stati Uniti sono soprattutto alcuni personaggi dello spettacolo la cui popolarit\u00e0 tocca entrambe le sponde dell'Atlantico, in primo luogo attrici come Anna Magnani, Gina Lollobrigida e Sophia Loren. L'italoamericano pi\u00f9 noto a vivere e lavorare in Italia \u00e8 stato invece, con una lunghissima carriera televisiva, il conduttore Mike Bongiorno (1924-2009). Ma numerosi sono gli italoamericani ad affermarsi in Italia nel dopoguerra, soprattutto nel campo dello spettacolo (Don Lurio, Heather Parisi) e dello sport (Mike D'Antoni).\nTra gli intellettuali italoamericano a mantenere vivi i contatti con la madrepatria si segnala in questo periodo soprattutto la figura del compositore Gian Carlo Menotti, la cui opera Amahl and the Night Visitors dal 1951 diventa un classico natalizio alla televisione statunitense e che nel 1958 \u00e8 l'ideatore del Festival dei Due Mondi con sede italiana a Spoleto.\nGli anni '70 e '80.\nA met\u00e0 degli anni sessanta nuove leggi statunitensi avevano abolito le quote d'ingresso per paese di provenienza, in questo modo l'immigrazione italiana poteva riprendere. A causa delle migliori condizioni economiche italiane tuttavia gli arrivi si ridussero notevolmente fino ad arrivare negli anni ottanta a poche migliaia di unit\u00e0.\nGrande successo ebbero alcuni film sulla vita degli italoamericani, a cominciare da Il padrino (1972) diretto da Francis Ford Coppola con due sequel nel 1974 e 1990, e Rocky (1976) con Sylvester Stallone con ben cinque sequel tra il 1978 e il 2007. Le due serie dI film non furono immuni da polemiche per gli stereotipi che riproponevano ma segnarono il definitivo ingresso degli italoamericani tra i soggetti di grande successo del cinema statunitense.\nContinua l'affermazione degli italoamericani in nuovi campi della cultura e della scienza, segnato da tre premi Nobel: Renato Dulbecco (Medicina, 1975), Franco Modigliani (Economia, 1985), e Rita Levi-Montalcini (Medicina, 1986). L'eccellenza nella musica classica continua con Luciano Pavarotti, e i direttori Bruno Bartoletti e Riccardo Muti. A livello popolare il calcio, a lungo relegato tra gli sporti minori statunitensi, comincia ad acquisire maggior rilevanza, grazie anche alla presenza di Giorgio Chinaglia nei New York Cosmos dal 1976 al 1983.\nLa presenza dell'orgoglio italoamericano nella societ\u00e0 statunitense si fa pi\u00f9 visibile. Nel 1977 il presidente statunitense Jimmy Carter dichiara il Columbus Day festa nazionale. Nel 1982 la vittoria della Nazionale italiana ai Mondiali di calcio in Spagna per la prima volta genera manifestazione pubbliche di giubilo anche tra i tifosi italoamericani.\nEsponenti politici italoamericani raggiungono traguardi importanti. Dal 1983 al 1994 Mario Cuomo \u00e8 governatore democratico dello Stato di New York. Nel 1984 l'italo-americana Geraldine Ferraro divenne la prima donna statunitense ed essere candidata alla Vicepresidenza degli Stati Uniti. Nel 1986 il presidente Ronald Reagan nomin\u00f2 Antonin Scalia, di tendenze conservatrici, come membro della Corte suprema degli Stati Uniti d'America, primo giudice italoamericano a raggiungere i vertici del sistema costituzionale statunitense. Nel 1987 entra in Parlamento la democratica Nancy Pelosi (nata D'Alesandro) destinata ad una lunga ed importante carriera politica.\nLa nuova migrazione intellettuale.\nA partire dagli anni novanta del Novecento una nuova ondata migratoria dall'Italia ha interessato gli Stati Uniti. Contrariamente a quanto avvenuto un secolo prima, in questo caso si \u00e8 trattato di un'emigrazione di professionisti e intellettuali attratti dalle maggiori opportunit\u00e0 di lavoro nelle universit\u00e0 e nelle imprese statunitensi. \u00c8 un'emigrazione diversa rispetto al passato, con forti legami con l'Italia (favoriti dalle migliori opportunit\u00e0 di viaggio e anche dalle nuove tecnologie di comunicazione) e una maggior propensione all'uso della lingua italiana. Nel 2000 la concessione del diritto di voto agli italiani residenti all'estero e il riconoscimento della doppia cittadinanza hanno grandemente favorito i legami con l'Italia ed aperto un nuovo capitolo nelle relazioni tra gli italoamericani e l'Italia. L'istituzione poi nel 2005 dell\"'AP Italian Language and Culture Exam\" per gli studenti delle scuole superiori negli Stati Uniti ha fortemente stimolato il mantenimento e l'apprendimento della lingua italiana tra le nuove generazioni di italoamericani; attualmente sono circa 2.500 i ragazzi/e che ogni anno negli Stati Uniti affrontano e superano l'esame.\nL'immaginario collettivo statunitense resta ancora in buona parte legato agli stereotipi della mafia, della criminalit\u00e0 e della famiglia tradizionale italiana. Il pi\u00f9 grande successo popolare sugli italoamericani, in sei stagioni dal 1999 al 2007, in assoluto uno dei maggiori successi televisivi di ogni tempo, ancora una volta \u00e8 stato riservato ad una serie televisiva \"I Soprano\" che nel descrivere la vita di una famiglia italiana del New Jersey si rif\u00e0 ancora espressamente ai modelli de \"Il padrino\". L'immagine degli italiani tuttavia si \u00e8 fatta pi\u00f9 complessa e sfaccettata, e decisamente pi\u00f9 moderna. Da tempo gli stilisti italiani e le grandi marche della moda italiane (Armani, Gucci, Ferragamo, Valentino, Versace, ecc.) si sono assicurati una presenza e conquistati un ruolo di assoluto primo piano anche nel mercato statunitense. Lo stesso si pu\u00f2 dire dell'industria alimentare italiana, i cui prodotti tipici (pizza, pasta, vino, olio d'oliva, ecc.) sono ormai usciti dall'ambito nostalgico \"etnico\" per diventare parte della \"nuova\" dieta statunitense. Nuovi settori si sono aperti alla presenza italiana, come quello aerospaziale; ben otto sono gli astronauti italoamericani a prendere parte a missioni nello spazio a partire dagli anni novanta. Due nuovi premi Nobel, Riccardo Giacconi (Fisica, 2002) e Mario Capecchi (Medicina, 2007), si aggiungono alla lista dei cinque conquistati negli decenni precedenti da ricercatori italoamericani. Nel 2008 si \u00e8 costituita la ISSNAF (Italian Scientists and Scholars in North America Foundation) a rappresentare le migliaia di professori e ricercatori italiani presenti ad ogni livello e in ogni settore del sistema universitario e di ricerca statunitense. Il 2013 \u00e8 dichiarato \"Anno della cultura italiana negli Stati Uniti\" con un'ampia serie di iniziative.\nContinua la presenza italiana nelle arti, nello spettacolo e nello sport. Alla fine degli anni novanta grande sensazione provoc\u00f2 anche negli Stati Uniti l'uscita del film \"La vita \u00e8 bella\" di Roberto Benigni, premiato nel 1999 con tre Oscar inclusi quelli per miglior film straniero e miglior attore protagonista. Martin Scorsese vince l'Oscar al miglior regista nel 2007, Mauro Fiore l'Oscar alla migliore fotografia nel 2010, e Milena Canonero l'Oscar ai migliori costumi nel 2007 e 2015. Nella musica classica la tradizione d'eccellenza continua con artisti come Riccardo Muti, direttore della Chicago Symphony Orchestra, e Fabio Luisi, direttore principale della Metropolitan Opera. In ambito pi\u00f9 leggero, se Andrea Bocelli \u00e8 l'unico cantante italiano ad avere uno status di star negli Stati Uniti, Eros Ramazzotti e Zucchero Fornaciari sono tra quelli pi\u00f9 presenti sul mercato statunitense. Nel 2006 la vittoria della Nazionale italiana di calcio al Campionato mondiale in Germania \u00e8 salutata con manifestazioni pubbliche di giubilo da parte delle comunit\u00e0 italoamericane in tutte le maggiori citt\u00e0 statunitensi.\nSi consolida la presenza degli italo-americani nella vita pubblica statunitense. Dal 1994 al 2001 Rudolph Giuliani \u00e8 il sindaco di New York, guadagnandosi notoriet\u00e0 internazionale per la coraggiosa gestione della crisi dell'11 settembre 2001. Negli stessi anni, dal 1994 al 2008, un altro uomo politico con origini italiane George Pataki \u00e8 governatore dello Stato di New York. Nel 1995, Mary Landrieu (D-La.) diviene la prima donna italoamericana eletta al Senato. Nel 2005, un altro giudice italoamericano Samuel Alito \u00e8 nominato membro della Corte suprema degli Stati Uniti d'America. Dal 2007 al 2011 la democratica Nancy Pelosi (nata D'Alesandro) \u00e8 Presidente (Speaker) della Camera dei rappresentanti; \u00e8 la prima italoamericana e in assoluto la prima donna a ricoprire questa carica nella storia del Parlamento statunitense. Nel 2009 l'italo-canadese Sergio Marchionne \u00e8 protagonista di un accordo tra FIAT e Chrysler cui si \u00e8 dato merito di aver salvato e rilanciato l'industria automobilistica statunitense. Nel 2011 il figlio di Mario Cuomo, Andrew Cuomo \u00e8 eletto governatore dello Stato di New York e nel novembre 2013 Bill de Blasio diviene il quarto sindaco italoamericano della citt\u00e0 di New York.\nComunit\u00e0.\nAspetti Generali.\nSecondo il censimento ufficiale (\"United States Census Bureau\") del 2000, quasi 16 milioni (il 5,6%) di persone residenti negli Stati Uniti dichiararono di avere ascendenze italiane, rappresentando cos\u00ec il sesto gruppo etnico della nazione. Nel censimento del 2010 tale numero risulta aumentato a circa 17.250.000. Tuttavia, secondo alcune importanti associazioni culturali italo-americane, gli statunitensi che possiedono una qualche discendenza italiana nella loro famiglia sono stimati in circa 25-30 milioni di persone.. Di queste, gli iscritti all'Anagrafe degli italiani residenti all'estero (AIRE) - persone aventi quindi cittadinanza italiana o doppia cittadinanza (italiana e statunitense) - sono oltre 200.000, per l'esattezza 223.429 stando all'ultima rilevazione alla fine dell'anno 2012.\nPoich\u00e9 le emigrazioni dall'Italia verso gli Stati Uniti cominciarono prima dell'unit\u00e0 italiana (raggiungendo il picco in un'epoca in cui le differenze regionali nella Penisola erano ancora molto forti e marcate, sia da un punto di vista linguistico che da un profilo etnico), molti degli emigrati italiani si riunirono - e tuttora si riuniscono - principalmente su base regionale, piuttosto che raggrupparsi su motivazione nazionale. Sono molti gli studi dedicati anche alla storia distinta dei vari gruppi regionali. Si pu\u00f2 parlare cos\u00ec ad esempio di siculoamericani (\"Sicilian American\") per indicare gli statunitensi d'origini siciliane, o di liguriamericani a indicare quelli di origine ligure, ecc..\nDistribuzione.\nLe maggiori comunit\u00e0 italoamericane si concentrano negli Stati del Nord Est, specialmente nella zona definita \"Tri-State Area\" (tra parentesi il loro numero e la percentuale sulla popolazione di quello Stato, dati NIAF del 2000:\nDopo l'abolizione della schiavit\u00f9, molti italiani sono giunti e hanno lavorato i campi come \"sharecroppers\" nel sud degli Stati Uniti, per questo motivo ci sono numerosi italoamericani anche negli stati Mississippi (1,4%), Louisiana e Alabama.\nGli italiani giunti negli USA crearono o si insediarono in molti quartieri, chiamati \"Little Italy\", dove riunire abitudini e lingua e in parte sopravvivere a quegli statunitensi che li discriminavano, il pi\u00f9 famoso \u00e8 quello di Manhattan, nel cuore di New York, formatosi attorno a Mulberry Street; sempre a New York, vi sono altre Little Italy non meno importanti, come nel Bronx, a Bensonhurst, a Staten Island e nel Queens.\nUscendo dal New York si trovano molte altre citt\u00e0, pi\u00f9 o meno popolose, con una presenza piuttosto elevata di cittadini di origine italiana e dove ancora persistono quartieri italiani, tra queste troviamo Cleveland, Syracuse (New York), Newark nel New Jersey, Providence nel Rhode Island, Johnston (Rhode Island), Troy (New York), Boston, Filadelfia, Chicago, Pittsburgh, San Diego e North Beach (San Francisco).\nStereotipi.\nLa massiccia immigrazione italiana nel periodo 1880-1920 e la nascita della Cosa nostra statunitense, come conseguenza di una fuga forzata di intere famiglie mafiose dalle regioni d'origine, port\u00f2 al nascere di un consistente sentimento anti italiano.\nLe comunit\u00e0 italiane furono seconde solo agli afroamericani per numero di violenze e linciaggi subiti. Il caso dell'uccisione dello sceriffo David Hennessy port\u00f2 a New Orleans al linciaggio di 11 italiani, colpevoli di avere la stessa nazionalit\u00e0 dei principali indagati per l'omicidio.\n\u00c8 un diffuso luogo comune che gli italoamericani siano violenti e controllati dalla mafia, soprattutto a New York. I motivi che spingono molta gente ad associare le comunit\u00e0 di origine italiana al crimine organizzato permangono anche a causa di film entrati a far parte della storia del cinema, come \"Il padrino\" e \"Quei bravi ragazzi\", che pare abbiano impresso nella mente di molte persone una figura deviata dell'italoamericano. Secondo un sondaggio della Response Analysis Corporation, il 74% degli statunitensi adulti crede che la maggior parte degli italoamericani sia direttamente associata alla criminalit\u00e0 organizzata o abbia comunque avuto dei rapporti con essa.\nL'identit\u00e0 italostatunitense.\nIl termine \"italo-statunitensi\" include tutte le persone di origine italiana che risiedano (o abbiano risieduto) per almeno un periodo significativo della loro vita negli Stati Uniti. Tra coloro che negli Stati Uniti si definiscono tali, il legame con la cultura e la lingua italiana \u00e8 comunque assai vario, tanto che \u00e8 possibile definire almeno 3 categorie principali di italoamericani. \nCultura popolare.\nMolti italo-americani mantengono ancora aspetti della loro cultura. Ci\u00f2 include cibo italiano, bevande, arte, feste annuali e una forte propensione per le famiglie estese.Gli italo-americani hanno anche influenzato la musica popolare statunitense negli anni quaranta e pi\u00f9 recentemente negli anni settanta. Molto presenti anche nel cinema, nei film che trattano di questioni culturali alcuni termini italiani vengono spesso utilizzati dai personaggi.Anche se molti non sanno parlare l'italiano fluentemente, \u00e8 nato una specie di dialetto utilizzato tra gli italo-americani che si sentono ancora legati alle loro origini e ne sono molto orgogliosi; soprattutto nel Nord-est urbano, reso popolare nei film e nella televisione.\nUno studio relativo al censimento del 2000 colloca la lingua italiana al 6\u00ba-7\u00ba posto tra le lingue pi\u00f9 parlate in casa negli Stati Uniti (1.008.370 persone). Nel Massachusetts (dove gli Italoamericani sono il 13,5% della popolazione) l'1% della popolazione al di sopra dei 5 anni parla abitualmente italiano a casa, mentre nel Rhode Island (19% di italoamericani) la percentuale sale all'1,39%, nel New Jersey (17,9% di italoamericani) all'1,48%, nel Connecticut (18,6% di italoamericani) all'1,59% e nello stato di New York (14,4% di italoamericani) all'1,65%.\nIn tutte le grandi citt\u00e0 degli Stati Uniti \u00e8 facile trovare un sobborgo italiano (spesso chiamato \"Little Italy\") dove si possono trovare le loro celebrazioni festive come la ben conosciuta festa di san Gennaro a New York, la particolare festa Our Lady of Mount Carmel \"Giglio\" a Williamsburg (Brooklyn), santa Rosalia a Bensonhurst (Brooklyn); san Rocco nell'East Side di Manhattan e tante altre. Le feste italiane sono caratterizzate da manifestazioni di devozione religiosa.\nLa celebrazione principale a livello nazionale per la comunit\u00e0 italiana \u00e8 il Columbus Day (il giorno in cui Cristoforo Colombo approd\u00f2 in America).\nPolitica.\nGli italoamericani si sono impegnati nella politica attiva, fin dai tempi della Rivoluzione Americana. Il toscano Filippo Mazzei fu uno degli ispiratori della Dichiarazione d'indipendenza degli Stati Uniti d'America e uno degli agenti inviati in Europa a perorare la causa rivoluzionaria americana. \nPresto troviamo anche i primi italoamericani eletti negli organismi di rappresentanza, prima a livello locale (e statale) e poi anche a livello federale. Sia William Paca, firmatario della Dichiarazione d'indipendenza e governatore del Maryland (1782-85), sia Caesar Rodney, governatore del Delaware (1778-81), hanno una qualche lontana ascendenza italiana.\nJohn Phinizy (Finizzi) fu sindaco di Augusta, Georgia, nel 1837. \u00c8 generalmente considerato il primo italoamericano a essere sindaco di una citt\u00e0 statunitense.\nNon \u00e8 infrequente il caso di fuoriusciti italiani (mazziniani e garibaldini) che lavorino nella diplomazia statunitense come consoli: Luigi Tinelli a Oporto in Portogallo nel 1840-50, Eleuterio Felice Foresti a Genova nel 1856-58, Luigi Monti a Palermo nel 1861-73, Luigi Palma di Cesnola a Larnaca a Cipro nel 1866-77.\nNel 1887-91 Francis B. Spinola diventa il primo italoamericano ad essere eletto alla Camera dei rappresentanti degli Stati Uniti. Lo stesso obiettivo fu raggiunto nel 1890 da Anthony Caminetti.\nAnche Andrew Houston Longino, governatore dello Stato del Mississippi (1900-04) e Alfred E. Smith, governatore di New York (1919-21; 1923-29) hanno una qualche lontana ascendenza italiana.\nGli inizi del Novecento segnano un momento di svolta decisivo per la politica italoamericana. In conseguenza della grande immigrazione, gli italiani costituiscono adesso un significativo bacino elettorale che vuole avere una propria riconoscibile rappresentanza. Quando Charles Antony Rapallo fu eletto giudice della corte di appello di New York, questo fu visto come una vittoria della comunit\u00e0 italiana e cos\u00ec vale per l'elezione di Angelo Rossi a sindaco di San Francisco nel 1931\u201344 e di Robert Maestri a sindaco di New Orleans (1936-46). A New York Generoso Pope da una parte e e Vito Marcantonio dall'altra si contendono apertamente la leadership politica della comunit\u00e0 italiana. Sindaco di New York dal 1934 al 1945, Fiorello La Guardia \u00e8 nipote per ramo materno del famoso rabbino italiano Samuel David Luzzatto.\nMentre alle donne in Italia il voto restava ancora precluso fino al 1946, Anne Brancato nel 1932 divenne la prima donna italoamericana eletta in un parlamento statale, quello della Pennsylvania.\nNel 1942 Charles Poletti fu il primo politico dichiaratamente italoamericano a ricoprire la carica di governatore, sia pure per un solo mese, di uno Stato dell'Unione, lo Stato di New York. Dopo di lui, dal 1983 al 1994 Mario Cuomo \u00e8 governatore democratico dello Stato. Nel 1994 viene sconfitto da un altro uomo politico di origini italiane George Pataki, che rest\u00f2 in carica fino al 2008. Dal 2011 il figlio di Mario Cuomo, Andrew Cuomo \u00e8 l'attuale governatore dello Stato.\nAltri Stati importanti hanno avuto o hanno tuttora come governatori dei politici italoamericani. John O. Pastore fu governatore del Rhode Island (1945-50), Foster J. Furcolo del Massachusetts (1957-61); Albert Rosellini dello Stato di Washington (1957-65), Michael DiSalle dell'Ohio (1959-63); Christopher Del Sesto del Rhode Island (1959-61); John A. Notte del Rhode Island (1961-63); John A. Volpe del Massachusetts (1961-63; 1965-69); Phillip W. Noel del Rhode Island (1973-77); Ella Grasso del Connecticut (1975-80) e James Florio del New Jersey (1990-94). John Baldacci \u00e8 stato governatore del Maine dal 2003 al 2011 e Joe Manchin quello della Virginia Occidentale dal 2005 al 2010. Anche l'attuale governatore repubblicano del New Jersey Chris Christie ha origini italiani da parte di madre.\nSi amplia la lista dei sindaci italoamericani delle grandi citt\u00e0 con Thomas D'Alesandro Jr. a Baltimora nel 1947-59; Vincent Impellitteri a New York nel 1950-53; Anthony Celebrezze a Cleveland nel 1953-62; Victor H. Schiro a New Orleans nel 1961-76; Joseph Alioto a San Francisco nel 1968-76; Frank Fasi a Honolulu nel 1969-81 e 1985-94; Frank Rizzo a Filadelfia nel 1972-80; George Moscone a San Francisco nel 1976-78; e Richard Caliguiri a Pittsburgh nel 1977-88.\nJohn O. Pastore (D-R.I.) \u00e8 il primo senatore italoamericano, dal 1950 al 1976.\nFino agli anni sessanta, gli italoamericani erano un buon bacino elettorale per il Partito Democratico statunitense. Pi\u00f9 di recente, secondo un'indagine, una buona met\u00e0 di loro vota per i Repubblicani.\nLa prima donna italoamericana ad essere eletta alla Camera \u00e8 Ella Grasso (D-Conn.), dal 1970 al 1975.\nNel 1984 l'italo-americana Geraldine Ferraro divenne la prima donna statunitense ed essere candidata alla Vicepresidenza degli Stati Uniti.\nNel 1986 il presidente Ronald Reagan nomin\u00f2 Antonin Scalia, di tendenze conservatrici, come membro della Corte Suprema, primo giudice italoamericano a raggiungere i vertici del sistema costituzionale statunitense.\nDal 1994 al 2001 Rudolph Giuliani \u00e8 il sindaco di New York, guadagnandosi notoriet\u00e0 internazionale per la coraggiosa gestione della crisi dell'11 settembre.\nNel 1995, Mary Landrieu (D-La.) diviene la prima donna italoamericana eletta al Senato.\nDal 2007 al 2011 la democratica Nancy Pelosi (nata D'Alesandro) \u00e8 Presidente (Speaker) della Camera dei rappresentanti; \u00e8 la prima italoamericana e in assoluto la prima donna a ricoprire questa carica nella storia del Parlamento statunitense.\nNel 2013 Bill De Blasio nipote di emigranti italiani viene eletto sindaco di New York, nello stesso anno viene eletto a Los Angeles Eric Garcetti, anch'egli di origini italiane; il suo bisnonno Massimo Garcetti, un giudice, emigr\u00f2 dapprima in Messico e poi negli States.\nLa Italian American Congressional Delegation (IACD) del 113\u00ba Congresso statunitense include 5 senatori e 36 rappresentanti della Camera, i quali dichiarano le proprie origini italiane. Ne sono associati un centinaio di altri deputati da distretti dopo c'\u00e8 una forte presenza italoamericana. La Delegation, presieduta dal democratico Bill Pascrell e dal repubblicano Pat Tiberi, funziona come punto di riferimento degli interessi della comunit\u00e0 italoamericana nei suoi rapporti con le istituzioni politiche statunitensi.\nReligione.\nGli italiani giunti negli Stati Uniti erano (e sono) in maggioranza cattolici, con significative minoranze protestanti (valdesi) ed ebraiche.\nIl contributo del cattolicesimo italiano.\nI primi cattolici italiani presenti sul territorio degli Stati Uniti durante il periodo coloniale furono missionari al servizio della Spagna (Pedro Linares, Marco da Nizza, Eusebio Francesco Chini) o della Francia (Francesco Giuseppe Bressani). Anche dopo che il nuovo Stato americano apr\u00ec le porte ai cattolici, l'impegno dei missionari italiani rimase rivolto alla conversione delle popolazioni native americane, specie nei vasti territori ancora inesplorati dell'Ovest e della California. Accanto all'impegno missionario cominci\u00f2 a diffondersi anche quello educativo, specie da parte dei gesuiti e di altri ordini religiosi, volto alla creazione di scuole e college.\nL'inizio a met\u00e0 dell'Ottocento di una sempre pi\u00f9 massiccia emigrazione dall'Italia cambi\u00f2 radicalmente le priorit\u00e0 di impiego del clero italiano, la cui presenza si rendeva ora necessaria e urgente in primo luogo per la cura pastorale dei numerosi immigranti. Esemplare a questa proposito la vicenda di padre Pietro Bandini, giunto dapprima negli Stati Uniti come missionario tra i nativi americani e poi divenuto, al pari di Francesca Saverio Cabrini, uno dei simboli dell'impegno cattolico verso gli immigranti italiani.\nNella societ\u00e0 americana a maggioranza protestante i cattolici italiani incontrarono una situazione per loro inedita di minoranza ma anche di libert\u00e0 alla quale non erano in alcun modo preparati. Provenendo poi da regioni diverse e con tradizioni diverse essi ebbero molti problemi ad integrarsi sia con i cattolici gi\u00e0 presenti in America (in maggioranza di origine irlandese) sia tra di loro (la separazione linguistica e culturale tra coloro che provenivano dal nord e quelli del Sud era particolarmente profonda). L'emigrazione di massa favor\u00ec la concentrazione di larghi gruppi omogenei, spesso provenienti dalla stessa regione e finanche dallo stesso paese, i quali tendevano a riprodurre nel nuovo mondo le proprie usanze e i propri costumi. Si assist\u00e9 cos\u00ec a partire dalla seconda met\u00e0 dell'Ottocento (e quindi in maniera crescente tra fine Ottocento e primo Novecento) alla formazione di parrocchie nazionali italiane guidate da sacerdoti e da alcuni ordini religiosi italiani, quali i francescani e i salesiani. Particolarmente significativa fu a questo riguardo la costituzione nel 1888 dell'Ordine dei Parti scalabriniani, il primo ordine religioso cattolico espressamente formatosi per la cura degli immigranti italiani, al quale fu affidata la cura di numerose parrocchie italiane negli Stati Uniti. I legami strettissimi che spesso si crearono tra la Chiesa cattolica e le comunit\u00e0 italoamericane fece s\u00ec che alcuni sacerdoti come Luigi Ligutti e Geno Baroni si distinguessero non solo per la loro opera pastorale ma anche come campioni dei diritti civili degli italoamericani.\nL'esperienza delle parrocchie italiane \u00e8 progressivamente declinata nel seconda dopoguerra a causa della perdita dell'identit\u00e0 linguistica e delle dinamiche demografiche che hanno portato alla quasi totale scomparsa dei tradizionali quartieri italiani dove un tempo si concentrava la popolazione italiana, ormai assimilatasi al resto della popolazione. Il radicamento tuttavia di alcune tradizioni e rituali distintivi, coltivati come un argine contro l'assimilazione alla societ\u00e0 protestante statunitense, nonch\u00e9 la capacit\u00e0 di alcune parrocchie di farsi portavoce dell'identit\u00e0 nazionale italiana attraverso la creazione di centri culturali, han fatto s\u00ec che il fenomeno delle chiese italiane, pur ridottosi, non sia affatto scomparso. Anzi negli ultimi decenni si \u00e8 assistito in molti casi ad un revival di interesse attorno a feste e sagre religiose italoamericane, capaci di attrarre migliaia di partecipanti ben al di l\u00e0 del numero dei membri della chiesa.\nNumerosi sono gli italoamericani ad aver servito come vescovi in diocesi statunitensi. Si tratt\u00f2 dapprima di italiani emigrati in America, da Giuseppe (Joseph) Rosati, vescovo a St. Louis agli inizi dell'Ottocento, a Joseph Maria Pernicone, vescovo ausiliare a New York negli anni 1950. Francis John Mugavero fu il primo figlio di immigrati italiani a divenire vescovo ordinario, a Brooklyn, dal 1968 al 1990. Quattro vescovi italoamericani sono stati nominati cardinali: Joseph Louis Bernardin nel 1983, Anthony Joseph Bevilacqua nel 1991, Justin Francis Rigali nel 2003 e Daniel DiNardo nel 2007.\nIl contributo del protestantesimo italiano.\nTra i primi italiani giunti in America vi erano gruppi di valdesi che in America trovarono condizioni di libert\u00e0 sconosciute in patria. Tra fine Ottocento e inizio Novecento la chiesa presbiteriana, in collaborazione con i valdesi, promosse numerose missioni tra gli italiani e la costituzione di comunit\u00e0 italiane guidate da pastori italiani, secondo modalit\u00e0 per molti aspetti analoghe e parallele a quelle della formazione, negli stessi anni, delle parrocchie cattoliche italiane. L'assenza di tradizioni e rituali distintivi al di l\u00e0 dell'iniziale diversit\u00e0 linguistica ed il fine dichiarato di favorire l'americanizzazione dei propri membri, intesa come assimilazione alla societ\u00e0 protestante statunitense, tuttavia ha fatto s\u00ec che queste esperienze si esaurissero rapidamente con le seconde e terze generazioni che ormai \"americanizzate\" venivano a confluire senza tratti distintivi nel variegato mondo protestante statunitense. La chiesa valdese italiana prosegue ancor la sua collaborazione con la chiesa presbiteriana statunitense.\nForse pi\u00f9 rilevante l'apporto dato da italiani formatisi in America allo sviluppo del protestantesimo italiano. Dopo l'unit\u00e0 d'Italia e poi ancora nel seconda dopoguerra molti evangelici italiani tornarono in patria come predicatori, contribuendo alla costituzione di numerose comunit\u00e0 evangeliche.\nIl contributo dell'ebraismo italiano.\nL'emigrazione ebraica dall'Italia non raggiunse mai quelle dimensioni di massa da consentire o immaginare la formazioni negli Stati Uniti di comunit\u00e0 ebraico-italiane, a differenza di quanto avvenuto in Israele con la formazione della comunit\u00e0 ebraica-italiana di Gerusalemme. Gli ebrei religiosi italiani si inserirono senza problemi specie nelle comunit\u00e0 sefardite e i molti che erano di tradizione secolare trovarono negli Stati Uniti istituzioni secolari ebraiche pronte ad accoglierli. Nonostante la scarsa rilevanza numerica, gli ebrei italiani hanno esercitato grande influenza sulla societ\u00e0 statunitense, a partire dal librettista di Mozart Lorenzo Da Ponte (nato \"Emanuele Conegliano\"), che stabilitosi a New York dal 1805 alla sua morte nel 1838, fu impresario teatrale e primo professore di italiano al Columbia College.\nDal punto di vista religioso la figura di maggior rilevanza rimane quella del rabbino livornese Sabato Morais che a fine Ottocento fu a capo della grande comunit\u00e0 sefardita di Filadelfia e tra i promotori della costituzione del Jewish Theological Seminary di New York, di cui divenne il primo preside. Altri ebrei italiani acquisirono vasta notoriet\u00e0 negli Stati Uniti nella prima met\u00e0 del Novecento come musicisti: Ernesto Consolo, pianista e professore di musica al Chicago Musical College; Agide Jacchia direttore della Boston Pops Orchestra (1917-26) e professore al Boston Conservatory; e Giorgio Polacco che fu direttore principale del Metropolitan Opera House (1915-17) e della Chicago Civic Opera (1921-30). Ma la figura di maggior rilievo \u00e8 quella di Fiorello La Guardia, membro del Congresso statunitense (1917-19 e 1923-33) e popolarissimo sindaco di New York (1934-45), discendente da parte di madre del grande rabbino italiano Samuel David Luzzatto, e capace di rivolgersi con disinvoltura ai propri elettori in italiano, ebraico e yiddish.\nCon le leggi razziali del 1938 numerosi intellettuali ebrei italiani trovarono rifugio negli Stati Uniti dove poterono eccellere e dare quel contributo loro negato in patria. L'elenco \u00e8 lungo e include personalit\u00e0 di rilevanza internazionale come Franco Modigliani, Guido Fubini, Giorgio Levi Della Vida, Camillo Artom, Mario Castelnuovo-Tedesco, Vittorio Rieti, Bruno Benedetto Rossi, Emilio Segr\u00e8, Massimo Calabresi, Giorgio Cavaglieri, Ugo Fano, Roberto Mario Fano, Guido Fubini, Eugenio Fubini, Paolo Milano, Roberto Sabatino Lopez, Piero Fo\u00e0, Luigi G. Jacchia, Salvatore Luria, Silvano Arieti e molti altri. Di particolare rilevanza \u00e8 il contributo dato dalle donne ebree italiane: Maria Bianca Finzi-Contini, Bianca Ara Artom, e Giuliana Cavaglieri Tesoro aprono alle donne italoamericane i campi dell'Universit\u00e0 e della ricerca scientifica.\nNel dopoguerra, sono ben quattro gli ebrei italoamericani a ricevere il premio Nobel: Franco Modigliani, Emilio Segr\u00e8, Salvatore Luria e Rita Levi Montalcini. Si affermano anche le figure dello scienziato Andrew Viterbi, del giornalista Ken Auletta, del medico Paul Calabresi, dell'economista Guido Calabresi, dello storico Carlo Ginzburg e del conduttore radiofonico Howard Stern. Con il successo internazionale dell'opera di Primo Levi ed altri autori ebrei italiani come Giorgio Bassani e Carlo Levi cresce anche l'interesse negli Stati Uniti verso la storia e la cultura dell'ebraismo italiano. Ne \u00e8 dimostrazione l'apertura nel 1998 del Centro Primo Levi di New York.\nSport.\nIn tutti gli sport troviamo atleti di origine italiana, con punte di eccellenza nel baseball, nel pugilato, nel wrestling, e successivamente nel calcio. La partecipazione negli sport nazionali divenne per molti italiani e figli di immigranti un segno della loro piena integrazione nel societ\u00e0 statunitense. Alcuni campioni sportivi (Primo Carnera, Joe DiMaggio, Rocky Marciano) emersero come eroi dell'orgoglio italoamericano; il loro successo diveniva il successo dell'intera comunit\u00e0, spesso una rivincita contro il pregiudizio e la discriminazione sociale. Il fenomeno si affievolisce dopo gli anni sessanta; con il raggiungimento di una maggiore integrazione la comunit\u00e0 ha meno bisogno di \"eroi\" nel quali potersi identificare. Ne \u00e8 rimasto vivo il ricordo nell'immaginario collettivo, basti pensare al successo del personaggio di \"Rocky\" nella serie di film di Sylvester Stallone o ai wrestler che ancora impersonano il \"macho italiano\". Dagli anni ottanta, il ruolo di catalizzatore dell'orgoglio nazionale degli italoamericani \u00e8 affidato in primo luogo alle vicende della Nazionale di calcio dell'Italia, specialmente in occasione dei Campionati mondiali.\nBaseball.\nCome sport nazionale il baseball ha rappresentato per decenni la meta pi\u00f9 ambita di successo nello sport e nella societ\u00e0 statunitense. Almeno in linea di principio (con la sola eccezione degli afro-americani fino al 1946) la Major League era aperta a giocatori di ogni nazione, religione o ceto sociale. Anche molti italoamericani trovarono in essa quella fama e dignit\u00e0 che restava loro ancora preclusa in altri settori della societ\u00e0 americana. Ping Bodie (Giuseppe Pezzole) \u00e8 ricordato come il primo giocatore professionista di baseball italoamericano con i Chicago White Sox nel 1912. Dopo campioni come Babe Pinelli, Tony Lazzeri e Ernie Lombardi venne la grande stella Joe DiMaggio, in assoluto uno dei pi\u00f9 grandi giocatori di baseball tra il 1936 e il 1951; la sua figura serv\u00ec come modello e vanto per un'intera generazione di giovani italoamericani. Gli anni successivi alla seconda guerra mondiale videro tuttavia un declino nella presenza italoamericana nel baseball. L'integrazione raggiunta riduceva il bisogno degli italoamericani di identificarsi con degli eroi che li rappresentassero sulla scena nazionale: Yogi Berra, Phil Rizzuto, Roy Campanella, Carl Furillo, Rocky Colavito, Sal Maglie, Ron Santo, Rico Petrocelli, e Vic Raschi furono tra gli ultimi campioni ad essere popolarmente identificati come giocatori italoamericani. Non cessa con questo ovviamente la presenza di atleti italoamericani (Dave Righetti, Mike Piazza, Jason Giambi), ma dagli anni settanta e ottanta del Novecento scompare quel legame speciale tra i campioni nazionali e la comunit\u00e0 che aveva segnato per decenni il rapporto tra gli italo-americani e il baseball.\nPugilato.\nTra gli anni trenta e sessanta i pugili italoamericani hanno spesso dominato la scena del pugilato statunitense, che rappresentava di fatto la boxe mondiale. Anche in questo caso, come nel baseball, si pu\u00f2 parlare di un rapporto speciale che si stabilisce tra la comunit\u00e0 e il successo dei propri campioni, nei quali ci si pu\u00f2 identificare e trovare dignit\u00e0 e rispetto. Due grandi pugili spiccano come eroi nazionali dell'orgoglio italiano negli Stati Uniti: Primo Carnera, campione dei pesi massimi dal 29 giugno 1933 al 14 giugno 1934; e Rocky Marciano (Rocco Francis Marchegiano), campione del mondo di pugilato (rimasto imbattuto) pesi massimi (1952-1955). Essi non sono altro che l'apice di un movimento che in quei decenni coinvolge migliaia di giovani e produce una lunga serie di vittorie e campioni come Jake LaMotta, Willie Pep (Guglielmo Papaleo), Rocky Graziano, e Carmen Basilio (che fu campione del mondo di pugilato dei pesi welter dal 1955 al 1957 e dei pesi medi dal 1957 al 1958). Successivamente si affermano i talenti di Ray Mancini e Vinny Paz (Vincenzo Pazienza). Tra gli allenatori si distingue su tutti Angelo Dundee (Angelo Mirena), allenatore di Muhammad Ali dal 1960 al 1981.\nCalcio.\nDa sempre popolare tra gli immigranti italiani pur non facendo parte per molti di essi del loro background originale, il calcio \u00e8 rimasto in America fino agli anni settanta uno sport minore, e come tale ha offerto scarse opportunit\u00e0 ai suoi atleti di poter emergere a livello nazionale. Gli inizi a dire il vero erano stati promettenti, dopo il terzo posto ai mondiali del 1930, la Nazionale di calcio degli Stati Uniti si qualific\u00f2 ai mondiali del 1934 in Italia e del 1950 in Brasile. Ben cinque giocatori italoamericani (Frank Borghi, Gino Pariani, Charlie Colombo, Gino Gardassanich, Nicholas DiOrio) fecero parte della squadra che partecipo' ai mondiali brasiliani del 1950 e fu protagonista di una clamorosa vittoria per 1-0 contro l'Inghilterra, la prima sconfitta della nazionale inglese ad un campionato del mondo. Ma poi venne un lungo periodo di declino. La Nazionale di calcio degli Stati Uniti non riusc\u00ec pi\u00f9 a qualificarsi per un Campionato mondiale di calcio per ben quarant'anni. Per i giocatori (Sergio Notarnicola, Bruce Arena) e gli allenatori (Salvatore De Rosa) italoamericani ci sono poche occasioni di mettersi in mostra a livello internazionale.\nLa rinascita di interesse nel calcio inizia alla fine degli anni settanta ed \u00e8 strettamente legata al contributo di un giocatore italiano, Giorgio Chinaglia. La sua presenza nei New York Cosmos dal 1976 al 1983 contribuisce al successo del Soccer negli Stati Uniti e ne ha fatto il giocatore italiano pi\u00f9 popolare nella storia di questo sport in America. Alcuni italoamericani hanno trovato spazio e successo nelle squadre nazionali statunitensi, sia in campo maschile (Tony Crescitelli, Paul Caligiuri, Tony Meola, Salvatore Zizzo) che femminile (Hope Solo).\nSin dagli anni trenta si assiste con Alfonso Negro e Armando Frigo al caso di calciatori italoamericani che trovano sbocco e fortuna in Italia come \"oriundi\". I pi\u00f9 noti sono Giuseppe Rossi, calciatore del e della Nazionale italiana, e Anna Maria Picarelli portiere della Nazionale femminile.\nNegli ultimi decenni, la Nazionale di calcio dell'Italia \u00e8 assunta a centro principale di attrazione dell'identit\u00e0 italiana degli immigrati, soprattutto in occasione del Mondiali di calcio, un ruolo una volta ricoperto dai campioni del baseball o del pugilato. La svolta avviene con la vittoria in Spagna nel 1982, che per la prima volta gener\u00f2 manifestazione pubbliche di giubilo anche tra i tifosi italoamericani. Da allora la scena si \u00e8 puntualmente ripetuta ogniqualvolta la Nazionale italiana abbia conseguito ai Mondiali dei risultati di rilievo: come ai Mondiali del 1990 in Italia e specialmente in occasione delle partite giocate ai Mondiali del 1994 negli Stati Uniti, e della vittoria del 2006 ai Mondiali in Germania con scene di giubilo in tutti i quartieri e Little Italy del paese.\nPallacanestro.\nIn confronto ad altri sport la presenza di italoamericani nella pallacanestro \u00e8 stata minore fino al secondo dopoguerra, essendo questo uno sport praticato nei college che rimanevano preclusi alla maggioranza degli italoamericani. Anche per questo motivo non si \u00e8 mai creato quel feeling tra giocatori e comunit\u00e0 che avvenne invece nel baseball e nel pugilato e quindi nel calcio. I primi atleti italiani a lasciare un segno nella pallacanestro sono stati negli anni trenta Hank Luisetti e Al Cervi. Pi\u00f9 diffusa nel secondo dopoguerra diviene la presenza degli italoamericani come allenatori: John Calipari, Lou Carnesecca, Rollie Massimino, Rick Pitino, Jim Valvano, Dick Vitale, Tom Izzo, Mike Fratello, Ben Carnevale e Geno Auriemma. Il 26 novembre 2014 il tecnico italiano Ettore Messina, assistant manager dei San Antonio Spurs, diventa il primo coach europeo ad aver guidato una squadra della Lega professionistica statunitense in una partita ufficiale.\nLo sviluppo della pallacanestro in Italia ha attratto un certo numero di atleti italoamericani come Mike D'Antoni che nel 1989 disput\u00f2 con la Nazionale italiana il FIBA EuroBasket 1989, classificandosi al 4\u00ba posto. Nel 1990 Mike D'Antoni venne pure eletto miglior playmaker della storia del campionato italiano.\nDagli anni 1990s, abbiamo anche giocatori nati e cresciuti in Italia che si trasferiscono a giocare negli Stati Uniti. I pionieri sono Stefano Rusconi (con i Phoenix Suns nel 1995-96) e Vincenzo Esposito (che nello stesso anno partecipa al campionato statunitense NBA ma con la maglia della squadra canadese dei Toronto Raptors). Dopo di loro \u00e8 il turno di Marco Belinelli (Golden State Warriors, Toronto Raptors, New Orleans Hornets, Chicago Bulls, San Antonio Spurs), Danilo Gallinari (New York Knicks, Denver Nuggets, Los Angeles Clippers, Oklahoma Thunder, Atlanta Hawks), Amedeo Della Valle (Ohio State Buckeyes), Andrea Bargnani (Toronto Raptors, New York Knicks), e Luigi Datome (Detroit Pistons, Boston Celtics). Marco Belinelli \u00e8 il primo giocatore italiano ad aver vinto il titolo NBA (nella stagione 2013-2014 con i San Antonio Spurs).\nMedicina.\nTra i primi immigrati italiani nelle colonie americane la presenza di medici \u00e8 limitata a casi isolati, come quello di Filippo Mazzei che giunto in America nel 1773 esercit\u00f2 occasionalmente la professione in Delaware e Virginia ma \u00e8 ricordato soprattutto per la sua attivit\u00e0 di politico e imprenditore. Il primo medico italiano a risiedere stabilmente negli Stati Uniti sembra sia stato Francis Bertody (Francesco Bertoldi; 1737-1800), laureatosi all'Universit\u00e0 di Padova, membro del Collegio di Medicina di Venezia, trasferitosi in Francia e quindi negli Stati Uniti attorno al 1780. Nella prima met\u00e0 dell'Ottocento Joseph Maruan e Charles Grahl Da Ponte (figlio di Lorenzo Da Ponte) sono ricordati come i primi figli di immigranti italiani a compiere in America gli studi di medicina.\nTra i pochi medici di origine italiana che esercitarono la professione nell'Ottocento e primo Novecento emergono le figure di Tullio Suzzara Verdi (1829-1902) a Washington, Felix Formento (1837-1907) in Louisiana, Paolo de Vecchi (m.1931) a San Francisco, Antonio Lagorio (1857-1944) a Chicago, e Annina Camilla Rondinella (1865-1949) a Filadelfia\nCon la grande immigrazione di fine Ottocento madre Francesca Saverio Cabrini promosse la costituzione di \"Ospedali italiani\", specificamente designati per aiutare gli immigranti dall'Italia. Nacquero cos\u00ec nel 1892 il \"Columbus Hospital di New York\" (poi Cabrini Medical Center) e il \"Columbus Hospital di Chicago\" (poi Saint Cabrini Hospital) nel 1905.\nNei primi decenni del Novecento alcuni medici italiani arrivano a New York a lavorare in cliniche universitarie: Giuseppe Previtali e Giovanni Arcieri a New York University, e Armando Ferraro a Columbia University.\nIl salto di qualit\u00e0 avviene quando a seguito delle leggi razziali del 1938 giunge negli Stati Uniti un gruppo di medici e psichiatri italiani di origine ebraica che include Salvatore Luria, Camillo Artom, Massimo Calabresi, Piero Fo\u00e0, e Silvano Arieti. Essi avranno un ruolo decisivo nello sviluppo della presenza italiana nel campo della medicina.\nNel secondo dopoguerra, con l'avvio di stabili rapporti di collaborazione scientifica tra Stati Uniti e Italia, cresce notevolmente la presenza italiana non solo nel campo della professione medica ma anche della ricerca. A Salvador Luria si uniscono dall'Italia gli amici Rita Levi-Montalcini e Renato Dulbecco a completare un trio di futuri premi Nobel. Con loro operano in America Giuseppe Moruzzi, Luigi Cavalli-Sforza, Cesare T. Lombrosio, Edmund Pellegrino, George Mora, Paul Calabresi, John Bonica, e Louis Lasagna.\nEmerge in quegli anni una nuova generazione di medici italoamericani, che include, tra gli altri, Mario Capecchi (altro Premio Nobel), Antonio Gotto, Anthony Fauci, Robert Gallo, Juan Rosai, Margaret Giannini e Salvatore DiMauro. Come conseguenza della nuova migrazione intellettuale degli ultimi decenni la presenza di medici e giovani ricercatori italiani nelle universit\u00e0 statunitensi si \u00e8 fatta rilevante come mai prima nella storia della medicina statunitense. Tra di essi si segnalano, tra gli altri, Napoleone Ferrara, Giulio M. Pasinetti, Antonio Giordano, Catherine DeAngelis e Pier Cristoforo Giulianotti.\nMusica.\nCompositori di musica classica.\nIl primo compositore italiano ad avere un impatto significativo sulla musica statunitense fu Filippo Traetta il quale giunto negli Stati Uniti nel 1799 vi fond\u00f2 i primi conservatori di musica a Boston (1801) e Filadelfia (1828). Traetta \u00e8 anche accreditato come l'autore di una delle prime opere liriche composte negli Stati Uniti, \"The Venetian Maskers\". Sempre a Boston opera nella prima met\u00e0 dell'Ottocento l'organista e compositore Charles Nolcini.\nPur non trasferendosi in modo definitivo negli Stati Uniti Luigi Arditi vi trascorse molti anni della sua vita alla met\u00e0 dell'Ottocento, componendo nel 1856 la prima opera italiana su libretto statunitense, \"The Spy\", tratta da un romanzo di James Fenimore Cooper.\nNella seconda met\u00e0 dell'Ottocento la personalit\u00e0 di maggior spicco \u00e8 Francesco Fanciulli, giunto negli USA nel 1876.\nAgli inizi del Novecento, i compositori italoamericani pi\u00f9 influenti negli Stati Uniti sono Pietro Floridia, Francesco Bartolomeo DeLeone, Alberto Bimboni e Aldo Franchetti, oltre naturalmente a Giacomo Puccini che vi risiedette comunque solo per brevi periodi. Se \"Paoletta\" (1910) di Floridia si colloca nel solco della tradizione veristica italiana, La fanciulla del West (1910) di Puccini, \"Alglala\" (1924) di DeLeone e \"Winona\" (1926) di Bimboni furono concepite come opere statunitensi, facendo largo uso di melodie popolari della tradizione dei nativi americani.\nAlla fine degli anni trenta giunsero come rifugiati dall'Italia Mario Castelnuovo-Tedesco e Vittorio Rieti, ai quali va unito il nome dell'italoamericano Walter Piston.\nNel secondo dopoguerra la personalit\u00e0 di maggior risalto \u00e8 Gian Carlo Menotti, autore di numerose opere di successo. Ad egli si affiancano gli italoamericani Vittorio Giannini, Paul Creston, Norman Dello Joio, Peter Mennin, Vincent Persichetti, e quindi Salvatore Martirano, Donald Martino e Dominick Argento.\nLa generazione successiva \u00e8 rappresentata da David Del Tredici, John Corigliano e Thomas Pasatieri.\nDirettori di banda e di orchestra.\nI musicisti italiani si imposero in America in primo luogo come direttori di banda. Le bande italiane avranno una reputazione di assoluta eccellenza; e ve ne erano numerosissime, diffuse capillarmente tra le comunit\u00e0 italoamericane. Il primo italiano a guidare un importante complesso statunitense fu Venerando Pulizzi che nel 1816-17 e 1818-27 diresse la United States Marine Band. Altri tre italiani ricopriranno questo ruolo nell'Ottocento: Joseph Lucchesi (1844-46), Francis M. Scala (1855-71) e Francesco Fanciulli (1892-97). Altri musicisti italiani che diressero importanti bande dell'esercito statunitense furono Felice Vinatieri, Carlo Alberto Cappa e Achille La Guardia.\nTra i primi direttori italiani d'orchestra da camera e sinfonica va ricordato Louis Ostinelli, attivo a Boston dal 1818 al 1843; ma \u00e8 nella seconda met\u00e0 dell'Ottocento che con l'affermarsi dell'opera lirica italiana giungono dall'Italia numerosi direttori d'orchestra. L'elenco di coloro che vi soggiornano per anni o vi rimangono per la vita si allunga sempre pi\u00f9, da Luigi Arditi a Enrico Bevignani, Luigi Mancinelli, Giorgio Polacco, Gaetano Merola, Fausto Cleva e molti altri fino al grande Arturo Toscanini, e all'italo-argentino Ettore Panizza.\nNel secondo dopoguerra si segnalano per la loro costante presenza negli Stati Uniti Alfredo Antonini, Nicola Rescigno, Pino Donati e Bruno Bartoletti.\nLa tradizione continua con Riccardo Muti, direttore della Chicago Symphony Orchestra, e Fabio Luisi, direttore principale della Metropolitan Opera.\nCantanti lirici.\nNata a Boston, Eliza Biscaccianti fu la prima star italiana dell'opera lirica statunitense, esibendosi nelle principali citt\u00e0 degli Stati Uniti a cominciare da San Francisco che per tutto l'Ottocento rimase il centro lirico pi\u00f9 importante del paese. Ampia popolarit\u00e0 in tutti gli Stati Uniti ottenne anche il soprano Adelina Patti, anch'ella formatasi in America. Il suo debutto newyorchese il 24 novembre 1859 a soli 16 anni nella Lucia di Lammermoor di Donizetti lasci\u00f2 un'impressione profonda nel pubblico statunitense e ne fece una star internazionale. La terza star italiana dell'Ottocento statunitense fu il tenore Pasquale Brignoli, giunto nel 1855 da Napoli e subito affermatosi con una brillante carriera.\nAgli inizi del Novecento il Metropolitan di New York si impose come il principale teatro lirico statunitense. Il passaggio di consegne \u00e8 simbolicamente segnato dalla vicenda personale di Enrico Caruso il quale, impegnato a San Francisco nella Carmen e sorpreso nella notte del 17 aprile 1906 dal grande terremoto, lasci\u00f2 la citt\u00e0 per recarsi a New York dove divenne la principale attrazione del Metropolitan. Con lui si ritrovarono a New York (e negli altri teatri statunitensi) alcuni tra i migliori cantanti italiani dell'epoca, da Antonio Scotti a Angelo Bad\u00e0, Pasquale Amato, Amedeo Bassi e Luisa Tetrazzini. La prima de La fanciulla del West di Giacomo Puccini il 10 dicembre 1910, alla presenza del compositore, segna la consacrazione definitiva del Metropolitan non pi\u00f9 solo a livello nazionale ma internazionale, al pari con il Teatro alla Scala di Milano e il Covent Garden di Londra.\nNegli anni venti e trenta i cantanti lirici pi\u00f9 popolari nati in Italia e attivi in America furono Amelita Galli-Curci, Giovanni Martinelli, Beniamino Gigli, Giacomo Lauri-Volpi, Tito Schipa e Ezio Pinza, assieme alle italoamericane Rosa Ponselle e Dusolina Giannini.\nNel dopoguerra ebbero grande successo, provenienti dall'Italia, i cantanti Licia Albanese, Salvatore Baccaloni, Anna Maria Alberghetti, Mario Del Monaco, Franco Corelli, Giuseppe Di Stefano, e Renata Tebaldi, assieme agli italoamericani Anna Moffo, Giorgio Tozzi, Mario Lanza e Charles Anthony Caruso.\nCinema.\nSono innumerevoli i nomi italiani presenti nel palinsesto cinematografico per eccellenza di Hollywood; quella italoamericana si pu\u00f2 definire come una vera e propria corrente culturale, avviata da registi come Robert G. Vignola e Frank Borzage ed attori come Rodolfo Valentino e Tina Modotti e ancora presente nel cinema e rappresentata da grandi sceneggiatori, attori e registi che hanno contribuito alla storia stessa del cinema. Un tempo gli attori \"Italiani\" venivano usati per svolgere quasi esclusivamente ruoli stereotipati, quali poliziotti o gangster; in seguito ci sono stati film che hanno ridato valore alla capacit\u00e0 espressiva e scenica degli attori italoamericani e alla fantasia di registi e sceneggiatori.\nRegisti.\nSin dai suoi primi passi, il cinema americano si avvale del contributo di registi italoamericani di talento come Robert G. Vignola, Gregory La Cava e Frank Borzage. Su tutti emerge la figura di Frank Capra, autentico dominatore del cinema statunitense negli anni trenta e quaranta.\nNell'immediato dopoguerra Vincente Minnelli e Ida Lupino sono i registi italoamericani di maggior prestigio.\nUna nuova generazione si afferma a partire dagli anni sessanta con Francis Ford Coppola, Martin Scorsese e Brian De Palma, cui fanno seguito a partire dagli anni settanta Michael Cimino e Abel Ferrara, e dagli anni ottanta Godfrey Reggio, Nancy Savoca, Emile Ardolino e Penny Marshall.\nNegli ultimi decenni la grande tradizione dei registi italoamericani continua con George Gallo, Michael Corrente, Quentin Tarantino, Greg Mottola, D. J. Caruso, Frank Coraci e Sofia Coppola.\nFilmografia sugli italoamericani.\nIl cinema statunitense fin dalle origini mostra un interesse costante a soggetti italoamericani.\nI primi cortometraggi e film muti pongono al centro la vita e l'esperienza degli immigrati, le loro speranze e le loro disillusioni, sia pure attraverso gli stereotipi di un popolo animato da amori, gelosie e passioni primitive, da un attaccamento ossessivo alla famiglia e alle devozioni religiose, da una predisposizione \"naturale\" alla truffa e all'inganno e persino attraversato da pericolose venature anarchiche e sovversive. Questi tratti spaventano e affascinano allo stesso tempo: nell'immaginario collettivo statunitense Rudolph Valentino, che pur nella sua carriera non interpreta alcun ruolo di italoamericano, incarna la figura irresistibilmente quintessenziale del latin lover italiano. Anche nelle rappresentazioni di pi\u00f9 tragico realismo, come in The Italian del 1914, l'approccio rimane comunque ottimistico, nella convinzione che ogni limitazione e difficolt\u00e0 potranno essere superate con la piena integrazione dei nuovo immigrati nella societ\u00e0 statunitense.\nLa crisi economica degli anni venti scatena il risentimento verso gli immigrati con rigide restrizioni alle frontiere e il pregiudizio rampante che colpisce in particolare i gruppi considerati meno assimilabili: italiani, irlandese e cinesi. Negli anni trenta l'accento si sposta decisamente sulla figura del gangster italiano, a partire dalle indimenticabili interpretazioni che Edward G. Robinson offre di Cesare \"Rico\" Bandello nel film Piccolo Cesare (1930) e Paul Muni di Tony Camonte in Scarface (1932). Non mancano alcune sporadiche eccezioni, come in L'uomo di bronzo (1937), Golden Boy (1939) e They Knew What they Wanted (1940). Per due decenni, tuttavia, fino a quel \"Johnny Rocco\" ancora interpretato da Edward G. Robinson ne L'isola di corallo (1948), non ci sar\u00e0 altro ruolo per l'italoamericano nel cinema statunitense che quello del gangster.\nNel dopoguerra il cinema di Hollywood mostra maggior sensibilit\u00e0 ai pregiudizi etnici ed anche la rappresentazione degli italoamericani torna a farsi pi\u00f9 sfaccettata. Film come L'urlo della citt\u00e0 (1948) e soprattutto Cristo fra i muratori (1948) cercano di esplorare l'esperienza degli italoamericani con maggior realismo. Nel 1954 Frank Sinatra vince l'Oscar al miglior attore non protagonista per il suo ritratto di un soldato italoamericano nel film Da qui all'eternit\u00e0. La rosa tatuata (Oscar alla miglior attrice per Anna Magnani) e soprattutto Marty, vita di un timido (Oscar al miglior film e Oscar al miglior attore per Ernest Borgnine) offrono ritratti di vita statunitense quotidiana lontani dal terreno della criminalit\u00e0. La parodia di A qualcuno piace caldo (1959) segna la fine del vecchio genere del gangster italiano. \nL'interesse per il tema della criminalit\u00e0 organizzata mafiosa italiana si fa strada a partire dagli anni cinquanta ed esplode negli anni settanta con l'inizio della trilogia de Il padrino del regista italoamericano Francis Ford Coppola. Si tratta questa volta di una rivisitazione del tema fatta da una prospettiva interna a quel mondo, con un'attenzione inedita al contesto generale dell'esperienza mafiosa italoamericana, nei suoi aspetti culturali, sociali e familiari. Il successo de Il padrino apre le porte all'esplorazione degli italoamericani come soggetto complesso e variegato. Sempre negli anni settanta ha inizio un'altra serie fortunata, quella che nel 1976 introduce la figura di Rocky di Sylvester Stallone. Nel 1977 arriva anche il successo di John Travolta nel ruolo di Tony Manero in Saturday Night Fever, seguito da film come Breaking Away (1979), Raging Bull (1980), Scarface (1983), Prizzi's Honor (1985), fino ai tre Oscar di Moonstruck (1987). Questi film segnano la definitiva consacrazione degli italoamericani tra i soggetti di maggior successo del cinema statunitense.\nNegli ultimi decenni la filmografia sugli italoamericani ha mostrato una certa difficolt\u00e0 a rinnovarsi dopo quella stagione fortunata. il pi\u00f9 grande successo popolare, in sei stagioni dal 1999 al 2007, \u00e8 stato riservato ad una serie televisiva, I Soprano, che nel descrivere la vita di una famiglia italiana del New Jersey si rif\u00e0 ancora espressamente ai modelli de Il padrino. Il tratto pi\u00f9 significativo del periodo \u00e8 dato dalla produzione di alcuni documentari che affrontano criticamente l'esperienza degli italoamericani.\nUniversit\u00e0.\nSin dalla fine del Settecento gli intellettuali italiani erano molto ricercati come insegnanti di musica, di arte e di lingua. Assieme al commercio l'insegnamento era la prima e pi\u00f9 ovvia forma di lavoro per i numerosi rifugiati politici che spesso provenivano da nobili famiglie ed avevano ricevuto un'istruzione formale. Se per molti ci\u00f2 rimase un ripiego temporaneo al quale doversi adattare per necessit\u00e0, per alcuni divenne l'opportunit\u00e0 di sviluppare i propri interessi culturali e contribuire alla diffusione della lingua e cultura italiane negli Stati Uniti.\nCarlo Bellini, l'amico di Filippo Mazzei e Thomas Jefferson, fu il primo professore italiano a lavorare in una Universit\u00e0 statunitense, al College of William &amp; Mary, dal 1779 al 1803. Bellini fu il primo di una lunga serie di docenti universitarii di italiano. Dopo di lui troviamo Lorenzo Da Ponte a Columbia University (dal 1825 al 1838); Pietro Bachi a Harvard University (dal 1826 and 1846); Lorenzo L. Da Ponte a New York University (negli anni trenta dell'Ottocento); Eleuterio Felice Foresti a Columbia University (dal 1838 al 1858); Luigi Monti a Harvard University (dal 1854 al 1859); Vincenzo Botta a New York University (dal 1856 al 1894); e quindi Carlo Speranza at Yale University (1879-1882) e poi a Columbia University (dove rimase fino al 1911).\nAnche la chiesa cattolica e il mondo ebraico italiano svolsero un ruolo importante nell'Ottocento nella costituzione di scuole e universit\u00e0 religiose. Nel 1812 Giovanni Antonio Grassi divenne il primo presidente di una universit\u00e0 cattolica negli Stati Uniti, Georgetown University. Il gesuita Giovanni Nobili (John Nobili), gesuita, fond\u00f2 il Santa Clara College (oggi Santa Clara University) in California nel 1851 e nel 1855 Il gesuita Antonio Maraschi fond\u00f2 la St. Ignatius Academy (oggi University of San Francisco). Nel 1858 il francescano Panfilo da Magliano fond\u00f2 il St. Bonaventure College (oggi Saint Bonaventure University). Las Vegas College (oggi Regis University) fu fondato nel 1877 da un gruppo di gesuiti italiani a Las Vegas, NM. Nel 1886 Il rabbino livornese sabato Morais fu tra i fondatori e primo preside del Jewish Theological Seminary a New York. Il gesuita Giuseppe Cataldo fond\u00f2 nel 1887 la Gonzaga University a Spokane.\nNel 1871 l'ingegnere meccanico Gaetano Lanza, figli di immigranti siciliani, \u00e8 il primo professore ad insegnare in una delle maggiori universit\u00e0 americane, il Massachusetts Institute of Technology, in campo scientifico.\nL'affermazione del fascismo e in particolare le leggi razziali del 1938 costrinsero all'emigrazione numerosi intellettuali italiani anche nel campo della ricerca scientifica. Con Enrico Fermi giunse una generazione di studiosi italiani che si sarebbe resa protagonista di una stagione di assoluta eccellenza. La figura di maggior rilievo in campo umanistico fu quella di Gaetano Salvemini, dal 1938 al 1949 professore di storia a Harvard University.\nUn discorso particolare merita lo sviluppo del campo di studi sugli italiani in America. I primi studi agli inizi del Novecento si concentrarono su un'analisi sociologica dei flussi immigratori italiani, ma presto l'interesse si allarg\u00f2 ad un'analisi pi\u00f9 complessiva del contributo dato dall'immigrazione italiana allo sviluppo della societ\u00e0 statunitense. Dalla fine degli anni venti Giovanni E. Schiavo fu l'iniziatore di questo nuovo campo di ricerca. Nel 1966 fu creata l\"'American Italian Historical Association\" (AIHA).\nOggi docenti universitari italiani e italoamericani sono presenti in tutti i campi di ricerca e insegnamento dell'universit\u00e0 statunitense. Nel 2008, su iniziativa di 37 ricercatori italiani di fama mondiale, fra cui quattro premi Nobel, \u00e8 stata fondata Italian Scientists and Scholars of North America Foundation (ISSNAF) come punto di incontro fra migliori talenti che operano nella ricerca in Nord America e il mondo della ricerca in Italia.\nScienza: ingegneri, fisici, astronomi, geologi, matematici, ecc..\nIl primo emigrato italiano a dare un contributo alla ricerca scientifica negli Stati Uniti fu Antonio Meucci (1808-1889), le cui invenzioni nel campo della telefonia tuttavia non riuscirono a lasciare il segno per la mancanza di adeguati sostegni economici. Tra gli immigrati di seconda generazione emerge su tutti il matematico Gaetano Lanza, dal 1871 professore al Massachusetts Institute of Technology.\nAlla fine del secolo grande successo ebbero le iniziative di Guglielmo Marconi (1874-1937) che sostenute da adeguati mezzi economici e da una moderna capacit\u00e0 imprenditoriale portarono all'affermazione della telegrafia senza fili (o radio) e fecero di Marconi non solo un acclamato Premio Nobel nel 1909, ma un'autentica star tra la comunit\u00e0 italoamericana. Dopo Marconi la figura di maggior rilievo tra gli scienziati italiani del primo Novecento \u00e8 l'ingegnere aeronautico Giuseppe Mario Bellanca, che formatosi a Torino si impose negli Stati come uno dei designers di avanguardia nella nuova industria.\nSe fino a questo punto si pu\u00f2 parlare di alcune esperienze individuali, la svolta avvenne come conseguenza delle persecuzioni politiche e razziali del fascismo, allorch\u00e9 un gruppo significativo di scienziati italiani si trasferirono negli Stati Uniti in cerca di quella libert\u00e0 di ricerca che era loro negata in patria. Con il Premio Nobel Enrico Fermi (1901-1954), giunse negli anni immediatamente precedenti la Seconda Guerra Mondiale un'intera generazioni di scienziati di talento: studiosi gi\u00e0 affermati come Salvatore Luria, Guido Fubini, Mario Salvadori, Emilio Segr\u00e8, Bruno Rossi e Ugo Fano, e giovani dal grande futuro come Giuliana Cavaglieri Tesoro, Roberto Mario Fano o Andrew Viterbi che si sarebbero formati nel mondo accademico statunitense. Questi scienziati non solo fecero grande il paese che li accolse profughi, ma la loro presenza attrasse nel secondo dopoguerra nuovi talenti, da Rita Levi-Montalcini a Renato Dulbecco, Lamberto Ces\u00e0ri, Giancarlo Rota, Cesare Emiliani, Mario Capecchi, Riccardo Giacconi, Giuseppe Vaiana, Rocco Petrone e tanti altri, rendendo pi\u00f9 facile l'interscambio scientifico con l'Italia.\nDalla fine del Novecento il fenomeno della fuga dei cervelli dall'Italia ha assunto proporzioni quasi di massa. La presenza di giovani italiani come studenti e docenti nelle universit\u00e0 statunitensi si \u00e8 fatta massiccia in tutti i settori chiave della scienza e della tecnica, rappresentando una porzione anche quantitativamente di tutto rilievo nella mappa della \"nuova emigrazione italiana\" secondo modalit\u00e0 sconosciute nel passato\nArte.\nI primi italiani ad operare negli Stati Uniti furono, a fine Settecento al tempo della rivoluzione statunitense, Cosmo Medici e l'italo-francese Jean-Jacques Caffieri.\nIl primo artista italiano ad aver un impatto significativo sulla sviluppo dell'arte statunitense fu Giuseppe Ceracchi, il quale fu in America a due riprese, nel 1790-92 e nel 1794-95, realizzando una fortunata serie di busti neoclassici in onore degli eroi americani della rivoluzione.\nPittori e scultori italiani vennero invitati a Washington per lavorare alla costruzione del Campidoglio e creare alcuni dei suoi principali monumenti. I primi artisti a giungere a Washington nel 1805 furono Giovanni Andrei e Giuseppe Franzoni, seguiti nel 1815 da Enrico Causici e Antonio Capellano, nel 1816 da Carlo Franzoni e Francesco Iardella, nel 1817 da Pietro Bonannii, e nel 1818 da Luigi Persico. Altri artisti del periodo attivi negli Stati Uniti furono Michele Felice Corne, Nicolino Calyo e Nicola Monachesi.\nLa seconda met\u00e0 dell'Ottocento fu dominata dalla presenza di Costantino Brumidi (1805-1880) che dal 1855 e al 1880, affresc\u00f2 la cupola del Campidoglio e esegu\u00ec altre opere d'arte per abbellirlo. Alla sua morte per un incidente sul lavoro, la sua opera fu completata da Filippo Costaggini. Altri artisti italiani del periodo attivi negli Stati Uniti furono Giuseppe Fagnani, Eugenio Latilla, Domenico Togetti, Louis Rebisso e Giovanni Turini. Fondamentale fu anche l'operato di Luigi Palma di Cesnola che dal 1879 al 1904 fu il primo direttore del Metropolitan Museum of Art.\nTra gli artisti italiani della generazione successiva, Luigi Amateis fu l'unico al lavoro a Capitol Hill. Gli altri lasciarono opere in varie citt\u00e0 statunitensi Vincenzo Alfano a Harrisburg e New York, Giuseppe Moretti a Dayton, Pasquale Civiletti, Riccardo Bertelli e Giuseppe Piccirilli a New York.\nAnche i figli di Piccirilli, in particolare Attilio Piccirillo, realizzarono vari importanti monumenti a New York, guidando una nuova generazione di artisti italiani, con John Rapetti, Leo Lentelli, Pompei Luigi Coppini in Texas, Joseph Stella, Gottardo Piazzoni a San Francisco, Nicola D'Ascenzo e Vincent Aderente. Nell'arte della decorazione si distinsero Simon Rodia, Joseph Maturo, e i fratelli Antonio Mungo e Giuseppe Mungo.\nTra gli artisti nati tra il 1880 e il 1899, si segnalano Alfeo Faggi, Onorio Ruotolo, Oronzio Maldarelli, Peppino Mangravite e Luigi del Bianco.\nLa generazione successiva include Peter Agostini, Harry Bertoia, Clara Fasano, Constantino Nivola, Phili Pavia, Concetta Scaravaglione, Salvatore Scarpitta, Giorgio Cavallon, Ralph Fasanella, Luigi Lucioni, Gregorio Prestopino, e altri.\nTra gli italoamericani nati negli anni trenta si ricordano Mark Di Suverio, Robert De Niro Sr., e Frank Stella.\nDanza.\nPietro Sodi a New York a fine Settecento ancora in periodo coloniale e quindi dalla prima met\u00e0 dell'Ottocento Lorenzo Papanti a Boston e Edward Ferrero a New York sono i primi maestri di ballo italiani a lasciare un segno negli Stati Uniti, introducendo nuove forme di danze per i giovani dell'alta societ\u00e0 americana che nelle feste da ballo avevano uno dei luoghi centrali di incontro e intrattenimento sociale.\nLa danza classica italiana viene introdotta a met\u00e0 dell'Ottocento da un gruppo di allievi di Carlo Blasis. Tra di essi si ricordano i nomi di Giovanna Ciocca, Gaetano Neri e Domenico Ronzani.\nLa piena affermazione della scuola classica italiana arriva nella seconda met\u00e0 dell'Ottocento. Tre ballerine formatesi al Teatro alla Scala di Milano dominano la scena americana: Maria Bonfanti, Rita Sangalli e Giuseppina Morlacchi.\nAgli inizi del Novecento Malvina Cavallazzi, Luigi Albertieri e Rosina Galli contribuiscono in modo determinante al successo della Metropolitan Opera Ballet School.\nNegli anni venti e trenta grande popolarit\u00e0 ebbero Maria Gambarelli e Gisella Caccialanza.\nNel dopoguerra la tradizione dei grandi maestri di ballo e coreografi italiano \u00e8 portata avanti da Vincenzo Celli, Fred Danieli e quindi Michael Bennett e Edward Villella.\nLe donne.\nNell'Ottocento la possibilit\u00e0 delle donne di emergere al di fuori del loro ruolo tradizionale di spose e madri sono molto limitate, eppure in alcuni settori particolari alcune donne italiane riescono ad assumere rilevanza nella cultura e societ\u00e0 americane.\nSi tratta in primo luogo di cantanti, musiciste e ballerine. Il palcoscenico \u00e8 forse l'unico luogo in cui la donna italiana dell'Ottocento trovi indipendenza e prestigio. Il contralto Marietta Alboni, Il soprano Giulia Grisi e la ballerina Giovanna Ciocca con le loro tourn\u00e9e americane a met\u00e0 dell'Ottocento aprono la strada al successo della donna italiana. La violinista Camille Urso e i soprano Eliza Biscaccianti e Adelina Patti sono le prime donne italoamericane ad acquistare ampia notoriet\u00e0, tra le prime superstar della musica negli Stati Uniti. Accanto a loro, troviamo tre ballerine formatesi alla scuola del Teatro La Scala di Milano, Maria Bonfanti, Rita Sangalli e Giuseppina Morlacchi. Queste cantanti, musiciste e ballerine sono le pi\u00f9 conosciute donne italoamericane dell'Ottocento.\nL'altro ambito in cui le donne italiane riescano ad affermarsi \u00e8 quello della vita religiosa. La spirito pionieristico e missionario di quei tempi offrono inaspettate opportunit\u00e0 di indipendenza e iniziativa, difficilmente immaginabili nel contesto italiano dell'Ottocento. Su tutte emergono le figure di Blandina Segale, la suora del Far West, e di Francesca Saverio Cabrini, la prima santa americana celebrata per le sue opere di carit\u00e0.\nAlla fine dell'Ottocento e agli inizi del Novecento milioni di giovani donne italiane giungono nel Nord America. Contribuiscono in modo decisivo alla prosperit\u00e0 delle comunit\u00e0 italoamericane, spesso con un oneroso e non riconosciuto doppio lavoro, come madri in famiglia e come operaie nelle fabbriche. Delle 146 vittime dell'incendio della fabbrica Triangle il 25 marzo 1911 a New York, 75 sono giovani donne italiane. Anche come reazione a simili tragedie, le figlie degli immigranti italiani diventano protagoniste delle prime lotte sindacali, nonostante che anche la leadership nei sindacati rimanga quasi esclusivamente maschile. Si avvertono i primi segni di tempi nuovi.\nTra le pi\u00f9 celebri donne italiani nella prima met\u00e0 del Novecento troviamo ancora una volta cantanti liriche come Luisa Tetrazzini, Amelita Galli-Curci, Rosa Ponselle e Dusolina Giannini, ballerine come Malvina Cavallazzi, Rosina Galli e Gisella Caccialanza, ed attrici, come Eleonora Duse, la prima donna italiana a cui Time Magazine dedichi una delle sue copertine. Il cinema offre nuove possibilit\u00e0 di successo alle artiste italiane; Tina Modotti, Francesca Braggiotti e Ida Lupino sono tra le prime a coglierne i frutti. Le donne italiane per\u00f2 adesso cominciano ad emergere anche in altri campi, di regola limitati agli uomini. Grande influenza ebbe l'educatrice Maria Montessori, che nel 1913 visit\u00f2 gli Stati Uniti per propagandare il suo metodo, ricevendone una calorosa accoglienza. Mentre in Italia le donne sono ancora escluse dalla vita politica, Margaret DiMaggio e Angela Bambace sono le prime sindacaliste ad avere ruoli dirigenziale e nel 1932 Anne Brancato diventa la prima donna negli Stati Uniti ad essere eletta in un parlamento statale, quello della Pennsylvania.\nDurante la Seconda Guerra Mondiale, un gran numero di donne italoamericane partecipano alla sforzo bellico come forza lavoro nelle fabbriche o come ausiliari e infermiere nei servizi militari. Anche in virtu' di questa esperienza esse avranno molta maggiore libert\u00e0 nella scelta di una carriera, e nella ricerca di livelli pi\u00f9 elevati di istruzione.\nIl secondo dopoguerra \u00e8 il periodo di graduale affermazione delle donne italoamericane in tutti i campi della vita culturale degli Stati Uniti. Continua la grande tradizioni di cantanti liriche, con Licia Albanese, Anna Maria Alberghetti, Renata Tebaldi e Anna Moffo. Si espande la presenza di attrici nel cinema, con Anne Bancroft, ma anche attrici italiane che trascorrono lunghi anni in America, come Sophia Loren, Anna Magnani e Gina Lollobrigida. Ida Lupino, continuando la propria carriera di attrice, diventa una delle prime donne registi del cinema americano.\nCon Maria Bianca Finzi-Contini, Bianca Ara Artom, Rita Levi Montalcini e Giuliana Cavaglieri Tesoro si aprono alle donne italoamericane anche i campi dell'insegnamento universitario e della ricerca scientifica. Helen Barolini e Camille Paglia sono le prime scrittrici e saggiste italoamericane di successo internazionale. Nel 1973, a 24 anni, Bonnie Tiburzi diventa la prima donna pilota a lavorare per una compagnia aerea commerciale statunitense (American Airlines) e nel 2009 Nicole Passonno Stott \u00e8 la prima donna astronauta italoamericana.\nI progressi delle donne italoamericane negli Stati Uniti sono segnati dall'elezione, nel 1970, di Ella Grasso come prima donna italoamericana ad essere membro del Congresso americano. Grasso \u00e8 anche, nel 1975, la prima donna in assoluto ad essere eletta governatrice di uno Stato americano (il Connecticut). Geraldine Ferraro supera un'altra barriera nel 1984 come prima donna nominata alla Vice-Presidenza degli Stati Uniti. Nel 1995, Mary Landrieu (D-La.) diviene la prima donna italoamericana eletta al Senato. Nel 2007-11 Nancy Pelosi \u00e8 la prima donna Presidente della Camera.\nLa National Organization of Italian American Women (NOIAW) fu fondata in 1980 a sostenere le sempre pi\u00f9 numerose donne italoamericane affermatesi in tutti i campi della societ\u00e0 americana, dalle scienze (Carolyn Porco, Nicole Passonno Stott) alla medicina (Catherine DeAngelis) al business (Patricia Russo, Karen Ignagni), alle arti (JoAnn Falletta, Penny Marshall, Sofia Coppola) e allo spettacolo (Madonna, Lady Gaga,Ariana Grande)\nImmigrati italiani negli Stati Uniti per anno.\nTabella degli immigrati italiani negli Stati Uniti dal 1820 al 1970."}
{"id": "502929", "revid": "110157", "url": "https://it.wikipedia.org/wiki?curid=502929", "title": "Arcidiocesi di Santar\u00e9m", "text": "Larcidiocesi di Santar\u00e9m (in latino: \"Archidioecesis Santaremensis\") \u00e8 una sede metropolitana della Chiesa cattolica in Brasile appartenente alla regione ecclesiastica Norte 2. Nel 2020 contava 333.760 battezzati su 476.800 abitanti. \u00c8 retta dall'arcivescovo Irineu Roman, C.S.I.\nTerritorio.\nL'arcidiocesi comprende 7 comuni dello stato brasiliano di Par\u00e1: Santar\u00e9m, Monte Alegre, Almerim, Prainha, Moju, Belterra e Aveiro.\nSede arcivescovile \u00e8 la citt\u00e0 di Santar\u00e9m, dove si trova la cattedrale dell'Immacolata Concezione.\nIl territorio si estende su 171.906\u00a0km\u00b2 ed \u00e8 suddiviso in 43 parrocchie.\nStoria.\nLa prelatura territoriale di Santar\u00e9m fu eretta il 21 settembre 1903 con il decreto \"Romani Pontifices\" della Congregazione Concistoriale, ricavandone il territorio dalla diocesi di Bel\u00e9m do Par\u00e1 (oggi arcidiocesi). Originariamente era immediatamente soggetta alla Santa Sede.\nIl 1\u00ba maggio 1906 divenne suffraganea dell'arcidiocesi di Bel\u00e9m do Par\u00e1.\nIl 16 agosto 1934, il 1\u00ba febbraio 1949 e il 10 aprile 1957 cedette porzioni del suo territorio a vantaggio dell'erezione rispettivamente delle prelature territoriali di Xingu, di Macap\u00e1 (oggi diocesi) e di \u00d3bidos (oggi diocesi).\nIl 16 ottobre 1979 la prelatura territoriale fu elevata a diocesi con la bolla \"Cum Praelaturae\" di papa Giovanni Paolo II.\nIl 6 luglio 1988 cedette un'altra porzione di territorio a vantaggio dell'erezione della prelatura territoriale di Itaituba.\nIl 6 novembre 2019 la diocesi \u00e8 stata elevata al rango di arcidiocesi metropolitana, avente come suffraganee le diocesi di \u00d3bidos e Xingu-Altamira e le prelature territoriali di Alto Xingu-Tucum\u00e3 e di Itaituba.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 476.800 persone contava 333.760 battezzati, corrispondenti al 70,0% del totale."}
{"id": "502930", "revid": "110157", "url": "https://it.wikipedia.org/wiki?curid=502930", "title": "Diocesi di Santander", "text": "La diocesi di Santander (in latino: \"Dioecesis Santanderiensis\") \u00e8 una sede della Chiesa cattolica in Spagna suffraganea dell'arcidiocesi di Oviedo. Nel 2017 contava 556.404 battezzati su 585.685 abitanti. \u00c8 retta dal vescovo Manuel S\u00e1nchez Monge.\nTerritorio.\nLa diocesi \u00e8 situata nella parte settentrionale della Spagna. Il territorio si estende su 5.527\u00a0km\u00b2 e, in linea di massima, coincide con quello della comunit\u00e0 autonoma della Cantabria. Per\u00f2, esistono due eccezioni a questa normativa: il comune di Valle de Villaverde che appartiene alla diocesi di Bilbao ed il comune di Valle de Mena in provincia di Burgos, che appartiene alla diocesi di Santander.\nSede vescovile \u00e8 la citt\u00e0 di Santander, il capoluogo regionale.\nIl territorio \u00e8 suddiviso in 4 vicariati, 16 arciprebiterati (\"arciprestazgos\") e 617 parrocchie.\nStoria.\nLa diocesi fu eretta il 12 dicembre 1754 con la bolla \"Romanus Pontifex\" di papa Benedetto XIV, ricavandone il territorio dall'arcidiocesi di Burgos e dalla diocesi di Oviedo (oggi arcidiocesi).\nNel 1851 cedette una porzione del suo territorio a vantaggio dell'erezione della diocesi di Vitoria.\nNegli anni successivi il vescovo Jos\u00e9 L\u00f3pez Crespo dovette subire l'esilio per la sua strenua difesa dei diritti della Chiesa contro la politica anticlericale.\nIl 15 ottobre fu inaugurato il seminario diocesano, dopo quasi un secolo di tentativi che non si erano potuti oprtare a termine soprattutto per difficolt\u00e0 economiche. L'edificio del seminario fu poi devastato durante la guerra civile e fu riaperto nel 1943. Intanto l'incendio del febbraio 1941 aveva distrutto gli interni della chiesa superiore della cattedrale gotica. La cattedrale \u00e8 stata riaperta al culto nel 1953.\nLe ultime variazioni territoriali sono state apportate nel 1955.\nNel 1977 \u00e8 stata inaugurata la nuova sede del seminario.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 585.685 persone contava 556.404 battezzati, corrispondenti al 95,0% del totale."}
{"id": "502931", "revid": "110157", "url": "https://it.wikipedia.org/wiki?curid=502931", "title": "Diocesi di Santo Tom\u00e9", "text": "La diocesi di Santo Tom\u00e9 (in latino: \"Dioecesis Sancti Thomae in Argentina\") \u00e8 una sede della Chiesa cattolica in Argentina suffraganea dell'arcidiocesi di Corrientes. Nel 2017 contava 188.743 battezzati su 209.714 abitanti. \u00c8 retta dal vescovo Gustavo Alejandro Montini.\nTerritorio.\nLa diocesi comprende 5 dipartimenti della provincia di Corrientes: General Alvear, Ituzaing\u00f3, Paso de los Libres, San Mart\u00edn e Santo Tom\u00e9.\nSede vescovile \u00e8 la citt\u00e0 di Santo Tom\u00e9, dove si trova la cattedrale dell'Immacolata Concezione.\nIl territorio si estende su 29.011\u00a0km\u00b2 ed \u00e8 suddiviso in 13 parrocchie.\nStoria.\nLa diocesi \u00e8 stata eretta il 3 luglio 1979 con la bolla \"Romani est Pontificis\" di papa Giovanni Paolo II, ricavandone il territorio dall'arcidiocesi di Corrientes e dalla diocesi di Goya.\nIl 6 giugno 1981, con la lettera apostolica \"Gratum fuit\", papa Giovanni Paolo II ha confermato la Beata Maria Vergine, venerata con il titolo di \"Nuestra Se\u00f1ora de Itat\u00ed\", patrona principale della diocesi, e San Tommaso Apostolo patrono secondario.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 209.714 persone contava 188.743 battezzati, corrispondenti al 90,0% del totale."}
{"id": "502932", "revid": "267975", "url": "https://it.wikipedia.org/wiki?curid=502932", "title": "Diocesi di Santorino", "text": "La diocesi di Santorino (o Thira) (in latino: \"Dioecesis Sanctoriensis\") \u00e8 una sede della Chiesa cattolica in Grecia suffraganea dell'arcidiocesi di Nasso. Nel 2017 contava 500 battezzati su 12.360 abitanti. \u00c8 retta dal vescovo Petros Stefanou.\nTerritorio.\nLa diocesi estende la sua giurisdizione sui fedeli cattolici di rito latino delle seguenti isole greche, appartenenti alle Cicladi meridionali: Santorino, Thirasia, Anafi, Io, Sicandro e Policandro.\nSede vescovile \u00e8 la citt\u00e0 di Fira, sull'isola di Santorino, dove si trova la cattedrale di San Giovanni Battista.\nLa diocesi \u00e8 formata da un'unica parrocchia.\nStoria.\nLa diocesi fu eretta nel 1204, la sua storia ricalca quella dell'isola su cui si trova.\nNel 1630 l'isola di Santorino annoverava circa 700 fedeli cattolici di rito latino.\nIl 30 marzo 1930 cedette l'isola di Stampalia all'arcidiocesi di Rodi.\nDal 1947 \u00e8 unita \"in persona episcopi\" alla diocesi di Sira, e dal 1974 il vescovo \u00e8 anche amministratore apostolico \"sede vacante\" della diocesi di Creta.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 12.360 persone contava 500 battezzati, corrispondenti al 4,0% del totale."}
{"id": "502933", "revid": "123109756", "url": "https://it.wikipedia.org/wiki?curid=502933", "title": "Cinema francese", "text": "Il cinema francese riveste un ruolo storico e artistico di fondamentale influenza nel panorama cinematografico internazionale.\nStoria.\nNascita del cinema.\nAl termine del XIX secolo, nei primi anni del cinema, la Francia conobbe i suoi pi\u00f9 importanti attori. Auguste e Louis Lumi\u00e8re inventarono il cinematografo e la prima proiezione pubblica di alcuni loro film a Parigi, il 28 dicembre 1895, \u00e8 rimasto nella storia come la data di nascita ufficiale del cinema.\nNegli anni a seguire, i registi di tutto il mondo inaugurarono un grande ciclo di sperimentazione del nuovo \"medium\": il contributo di Georges M\u00e9li\u00e8s fu uno tra i pi\u00f9 prolifici ed efficienti. \u00c8 suo il primo film di fantascienza della storia: \"Le Voyage dans la Lune\", 1902.\nA questo periodo risalgono le prime case di produzione: la Path\u00e9 Fr\u00e8res, fondata da Charles Path\u00e9 nel 1896, e la Gaumont, fondata da L\u00e8on Gaumont nel 1897.\nLa Path\u00e9 Fr\u00e8res era una grande societ\u00e0, autosufficiente nella produzione industriale: realizzava autonomamente le pellicole, i proiettori e le macchine da presa e disponeva di tre diversi studi dove girare i propri film. Il loro uomo di punta era Fernando Zecca, un regista molto preparato che rese possibile un attento progresso tecnologico e una costante supervisione sui nuovi registi che venivano ingaggiati. Nel 1904, la Path\u00e9 Fr\u00e8res apr\u00ec cinque nuovi filiali a Londra, New York, Mosca, Berlino e San Pietroburgo, affermandosi inequivocabilmente come pi\u00f9 grande casa di produzione al mondo. Nel 1906 acquist\u00f2 diverse sale e dal 1907 soppiant\u00f2 la vendita con il noleggio, curando la distribuzione anche per pellicole prodotte da altre compagnie. Punt\u00f2 tutto sulle serie a carattere comico: quelle di maggior successo furono \"Boireau\" e \"Max\", celebre personaggio di Max Linder.\nBandiera della Gaumont fu invece Alice Guy-Blach\u00e9, la prima regista donna, autrice nel 1896 di \"La F\u00e9e aux Choux\" e, fino al 1906, di oltre 400 film, quasi tutti incentrati sull'attualit\u00e0. Continu\u00f2 la sua carriera negli Stati Uniti, cos\u00ec come Maurice Tourneur. La Gaumont, in questo periodo, prefer\u00ec dedicarsi pi\u00f9 alla sperimentazione tecnologica che alla produzione cinematografica. Anche l'apporto di L\u00e9once Perret e Louis Feuillade, l'uno pi\u00f9 dedito alla cura delle luci e dell'emotivit\u00e0 dei film, l'altro arguto regista di serial comici, fu di grande rilevanza nel cinema degli anni dieci.\nAnni '20: impressionismo e surrealismo.\nL'inizio degli anni venti fu segnato dalla nascita di numerosi movimenti artistici legati al cinema. Louis Delluc, eminente critico del tempo, introdusse il concetto di \"photog\u00e8nie\", sottolineando come ciascun soggetto reale trovasse nuova forma ed espressione nella sua trasposizione su pellicola. A partire da queste osservazioni, i film dei registi francesi furono connotati da una forte fase impressionistica, inaugurata da \"La decima sinfonia\" (\"La dix\u00ec\u00e8me symphonie\", 1918), di Abel Gance, il dramma sociale di un geniale compositore che pareva, quasi in maniera trascendente, incarnare nella sua musica lo spirito sinfonico di Beethoven. Dopo il grande successo, Gance lasci\u00f2 la \"Path\u00e9\" e si mise in proprio, fondando la \"Films Abel Gance\". Anche Delluc, nel 1921, fond\u00f2 una sua casa di produzione, la \"Fi\u00e8vre\". Buona interprete dell'impressionismo cinematografico francese fu anche Germaine Dulac, autrice di \"La sorridente madame Beudet\" (\"La souriante madame Beudet\", 1922), uno tra i primi film femministi della storia, e \"La conchiglia e l'ecclesiastico\" (\"La coquille et le clergyman\", 1928), esperimento d'avanguardia sceneggiato da Antonin Artaud.\nJacques Feyder, belga di nascita ma culturalmente francese, fu pi\u00f9 dedito alla sperimentazione che alla produzione registica vera e propria: ricordiamo Teresa Raquin, un adattamento datato 1928 dell'omonimo romanzo di \u00c9mile Zola. Tuttavia, il suo ingegno fu di grande ispirazione per i registi che operarono negli anni a seguire.\nIl vero innovatore francese di questi anni, per\u00f2, fu senza ombra di dubbio Ren\u00e9 Clair, un cineasta che seppe abilmente sfruttare la lezione tecnica di M\u00e9li\u00e8s: il suo visionario \"Entr'acte\" (1924) \u00e8 un film di matrice surrealista musicato da Erik Satie, che concilia la pragmaticit\u00e0 del \"burlesque\" con la frenesia della societ\u00e0 a lui contemporanea, in piena sintonia con il movimento dada (era infatti destinato alla proiezione durante una messinscena di Picabia al teatro parigino dell'\u00c9lys\u00e9e). Gi\u00e0 nella sua prima opera, \"Parigi che dorme\" (\"Paris qui dort\", 1924), \u00e8 un fantascientifico raggio a sconvolgere la quotidianit\u00e0, cos\u00ec come ne \"Il viaggio immaginario\" (\"Le voyage imaginaire\", 1926) la realt\u00e0 diventa una variopinta scenografia fiabesca. Raccolse grande consenso anche la brillante commedia \"Un cappello di paglia di Firenze\" (\"Un chapeau de paille d'Italie\", 1928).\nAnni '30 e '40: il realismo poetico.\nNegli anni trenta, a cavallo tra le due guerre mondiali, Feyder diede formalmente il via alla stagione del realismo poetico con \"Pensione Mimosa\" (1934). Fu per\u00f2 con Julien Duvivier, Marcel Carn\u00e9 e Jean Renoir (figlio del pittore Pierre-Auguste Renoir) che il movimento ebbe la sua affermazione definitiva.\nJulien Duvivier, con il suo \"Il bandito della Casbah\" (\"P\u00e9p\u00e9 le Moko\", 1937), diede magistralmente voce al tipico romanticismo francese, allestendo una storia d'amore difficile e drammatica che, negli anni a venire, sar\u00e0 d'esempio per tutti i film di genere. Grazie a questa pellicola, Jean Gabin si consacr\u00f2 come uno tra gli attori pi\u00f9 acclamati del periodo.\nRenoir rappresent\u00f2 l'espressione pi\u00f9 riuscita del realismo poetico, realizzando pellicole di grande valore artistico, come \"La vita \u00e8 nostra\" (1936), \"La grande illusione\" (1937) e, prima di subire l'esilio negli Stati Uniti, il magnifico \"La regola del gioco\" (1939), tutt'oggi considerato dalla critica uno dei pi\u00f9 grandi film di sempre.\nIl contributo di Marcel Carn\u00e9 \u00e8 invece identificabile nei suoi capolavori \"L'Amore e il diavolo\" (\"Les visiteurs du soir\", 1943) e \"Gli amanti perduti\" (\"Les enfants du paradis\", 1944-1945) (quest'ultimo della durata di oltre tre ore e uscito in due parti), girati entrambi durante la seconda guerra mondiale e sceneggiati da Jacques Pr\u00e9vert. Degni di nota anche \"Il porto delle nebbie\" (\"Quai des brumes\", 1938) e \"Alba tragica\" (\"Le jour se l\u00e8ve\", 1939), entrambi interpretati, nel ruolo di protagonista, da Gabin.\nUn regista che, nonostante la breve vita e la esigua produzione, viene considerato un maestro del cinema moderno \u00e8 Jean Vigo. Autore di \"Zero in Condotta\" (Z\u00e9ro de conduite, 1932), film di una perfezione formale unica, riusc\u00ec a completare, poco prima di morire di tubercolosi, \"L'Atalante\" (1934), una intensa storia d'amore tutt'oggi di grande interesse per i critici (si pensi alle sequenze della sigla di \"Fuori orario\" di Enrico Ghezzi). Luis Bu\u00f1uel, Manoel de Oliveira e Bernardo Bertolucci hanno pi\u00f9 volte manifestato il loro sentimento debitore nei confronti del taglio immaginifico e ribelle dei film di Vigo.\nIn questo periodo un altro importante esponente del cinema francese, ma anche scrittore e drammaturgo, fu Marcel Pagnol.\nDal dopoguerra agli anni '70: la \"Nouvelle Vague\".\nCon la fondazione di \"Cahiers du cin\u00e9ma\" nel 1951, Andr\u00e9 Bazin consegn\u00f2 alla Francia e al mondo una rivista critica di spessore inedito, fino ad allora. Articoli scritti da registi, letterati, giornalisti e semplici cinefili ne popolarono le pagine, ospitando firme del calibro di Jean-Luc Godard, Fran\u00e7ois Truffaut, Claude Chabrol, \u00c9ric Rohmer, Jacques Rivette e Robert Bresson. I \"Cahiers\" hanno avuto il merito di aprire un dibattito internazionale, coinvolgendo attivamente la scuola statunitense hollywoodiana, fino ad allora fortemente criticata, e le avanguardie europee (Rossellini e Oph\u00fcls su tutti).\nLa quotidiana discussione teorica e tecnica sulle sorti del cinema suscit\u00f2 un vasto e partecipato interesse nei confronti di quella che, finita la guerra, andava imponendosi come la nuova frontiera dell'espressione artistica; un numero sempre maggiore di registi si ciment\u00f2 nella realizzazione di film, specialmente in Francia, avviando una splendida stagione conosciuta come \"nouvelle vague\" (\"nuova onda\"). L'eclettismo di un personaggio come Jean Cocteau, pregevole letterato, disegnatore e regista parigino, fu una chiara avvisaglia dei cambiamenti a cui stava andando incontro la settima arte.\nIl film che apre la stagione della \"nouvelle vague\" viene tradizionalmente considerato Le beau Serge di Claude Chabrol, uscito nel 1958.\nIl Festival di Cannes del 1959 fu un momento chiave in cui le nuove tendenze del cinema francese si rivelarono al pubblico mondiale. In quell'anno si ebbe l'esordio nel lungometraggio di Fran\u00e7ois Truffaut e di Alain Resnais. Quest'ultimo suscit\u00f2 enorme impressione con \"Hiroshima mon amour\", sceneggiato da Marguerite Duras, film che rivoluzionava i moduli narrativi attraverso l'uso audacissimo del flashback.\nIl simbolo della \"nouvelle vague\" \u00e8 per\u00f2 rimasto \"I 400 colpi\" (\"Les quatre-cent coups\", 1959) di Fran\u00e7ois Truffaut, con Jean-Pierre L\u00e9aud. Truffaut fece coppia fissa con L\u00e9aud per vent'anni, reinventandolo di volta in volta, specialmente nel personaggio di Antoine Doinel, condotto - con Christine Darbon (Claude Jade) - all'amore (\"Baci rubati\", 1968), al matrimonio (\"Domicile conjugal\", 1970) e al divorzio (\"L'amore fugge\", 1978). Nel corso degli anni '70 si impose come cineasta anche la scrittrice Marguerite Duras, regista di film fascinosi e vagamente decadenti, fra cui il celebre \"India song\" (1975), languida storia d'amore nell'India degli anni '30.\nUno tra i primi ad inaugurare la nuova fase, con ottimi risultati, fu Jean-Luc Godard, con \"Fino all'ultimo respiro\" (\"\u00c0 bout de souffle\", 1960), interpretato dalla memorabile coppia formata da Jean-Paul Belmondo e Jean Seberg.\nAnni '80 e '90.\nCon l'avvento della televisione, l'intera industria cinematografica usc\u00ec fortemente ridimensionata. In Francia si pass\u00f2 da picchi di un miliardo e mezzo di spettatori nel 1947 a 193 milioni nel 1970. Gli anni ottanta segnarono un momento di grande \"impasse\", che comport\u00f2 la necessit\u00e0, da parte delle case produttrici, di rivisitare le loro politiche.\nI traghettatori di questa delicata fase furono personalit\u00e0 come Alain Delon, G\u00e9rard Depardieu e Isabelle Adjani, nonostante alcuni approcci talentuosi da parte di nuove leve. I primi sentori di una \"vague\" anni '80 arrivarono con Jean-Jacques Beineix, un regista proveniente da esperienze televisive che nel 1981 conquist\u00f2 ben 4 C\u00e9sar grazie al suo primo lungometraggio, \"Diva\", confermandosi nel 1986 con \"Betty Blue\" (\"37\u00ba2 le matin\"). Nel 1983, invece, gir\u00f2 il suo primo film Luc Besson, che a partire dal 1988 sforn\u00f2, uno dopo l'altro, i celebri film \"Il grande blu\", \"Nikita\", \"Atlantis\", \"L\u00e9on\", \"Il quinto elemento\" e \"Giovanna D'Arco\" (1999). Besson si \u00e8 avvalso, durante gli anni, di una collaborazione costante con numerosi attori, tra i quali Jean Reno, Natalie Portman, Jean-Hugues Anglade e Milla Jovovich. Soprattutto negli anni novanta, Besson si \u00e8 concentrato sulla produzione e sulla realizzazione di film di largo consumo.\nNel contempo, una corrente vicina ai \"Cahiers\" cominci\u00f2 ad affermarsi in una sorta di panorama \"post-nouvelle vague\", principalmente nelle figure di Leos Carax (\"Rosso sangue\", 1986), Olivier Assayas (\"Il disordine\", 1986), Patrice Leconte (\"Tandem\", 1987), Jean-Pierre Jeunet (\"Delicatessen\", 1991) e Mathieu Kassovitz (\"L'odio\", 1995).\nA partire dagli anni novanta, tocc\u00f2 a una generazione indipendente (erede dei giochi sperimentali di Rivette e Chabrol), che mosse i primi passi negli ambienti specializzati, per poi raccogliere consensi anche dal grande pubblico: \u00e8 il caso di Fran\u00e7ois Ozon, Xavier Giannoli e Michel Gondry, eccentrici registi che tutt'oggi amano affiancare soluzioni visionarie e post-moderne ai connotati intimisti tipici della scuola transalpina. E ancora tra i grandi registi spicca Bertrand Tavernier che ha diretto il film \"L'esca\", Orso d'oro al Festival di Berlino nel 1995.\nNel genere comico, nel XX secolo, si afferm\u00f2 la figura di Coluche, fondatore, tra l'altro, nel 1985 del Restos du c\u0153ur, e per i film commedia la figura di Bourvil."}
{"id": "502934", "revid": "110157", "url": "https://it.wikipedia.org/wiki?curid=502934", "title": "Diocesi di Santos", "text": "La diocesi di Santos (in latino: \"Dioecesis Santosensis\") \u00e8 una sede della Chiesa cattolica in Brasile suffraganea dell'arcidiocesi di San Paolo appartenente alla regione ecclesiastica Sul 1. Nel 2017 contava 1.654.160 battezzati su 1.840.760 abitanti. \u00c8 retta dal vescovo Tarc\u00edsio Scaramussa, S.D.B.\nTerritorio.\nLa diocesi comprende 9 comuni lungo il litorale nella parte sud-orientale dello stato brasiliano di San Paolo: Santos, S\u00e3o Vicente, Bertioga, Cubat\u00e3o, Guaruj\u00e1, Itanha\u00e9m, Mongagu\u00e1, Peru\u00edbe e Praia Grande.\nSede vescovile \u00e8 la citt\u00e0 di Santos, dove si trova la cattedrale di Nostra Signora del Rosario. Nella stessa citt\u00e0 sorge anche la basilica minore di Sant'Antonio (\"Santo Ant\u00f4nio do Embar\u00e9\").\nIl territorio si estende su una superficie di 2.423\u00a0km\u00b2 ed \u00e8 suddiviso in 55 parrocchie, raggruppate in 8 regioni pastorali: Centro 1, Centro 2, Orla, S\u00e3o Vicente, Cubat\u00e3o, Guaruj\u00e1, Litoral Centro, Litoral Sul.\nStoria.\nLa diocesi \u00e8 stata eretta il 4 luglio 1924 con la bolla \"Ubi praesules\" di papa Pio XI, ricavandone il territorio dall'arcidiocesi di San Paolo e dalle diocesi di Botucatu (oggi arcidiocesi) e di Taubat\u00e9.\nIl 2 marzo 1968, il 19 gennaio 1974 e il 3 marzo 1999 ha ceduto porzioni del suo territorio a vantaggio dell'erezione rispettivamente delle diocesi di Itapeva, di Registro e di Caraguatatuba.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.840.760 persone contava 1.654.160 battezzati, corrispondenti all'89,9% del totale."}
{"id": "502935", "revid": "110157", "url": "https://it.wikipedia.org/wiki?curid=502935", "title": "Diocesi di Santiago de Veraguas", "text": "La diocesi di Santiago de Veraguas (in latino: \"Dioecesis Sancti Iacobi Veraguensis\") \u00e8 una sede della Chiesa cattolica a Panama suffraganea dell'arcidiocesi di Panama. Nel 2017 contava 352.000 battezzati su 360.000 abitanti. \u00c8 retta dal vescovo Audilio Aguilar Aguilar.\nTerritorio.\nLa diocesi comprende la provincia panamense di Veraguas.\nSede vescovile \u00e8 la citt\u00e0 di Santiago de Veraguas, dove si trova la cattedrale di San Giacomo.\nIl territorio \u00e8 suddiviso in 15 parrocchie.\nStoria.\nLa diocesi \u00e8 stata eretta il 13 luglio 1963 con la bolla \"Panamensis Ecclesiae\" di papa Paolo VI, ricavandone il territorio dall'arcidiocesi di Panama.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 360.000 persone contava 352.000 battezzati, corrispondenti al 97,8% del totale."}
{"id": "502936", "revid": "110157", "url": "https://it.wikipedia.org/wiki?curid=502936", "title": "Diocesi di San Vicente", "text": "La diocesi di San Vicente (in latino: \"Dioecesis Sancti Vincentii\") \u00e8 una sede della Chiesa cattolica in El Salvador suffraganea dell'arcidiocesi di San Salvador. Nel 2017 contava 474.800 battezzati su 523.100 abitanti. \u00c8 retta dal vescovo Jos\u00e9 El\u00edas Rauda Guti\u00e9rrez, O.F.M.\nTerritorio.\nLa diocesi comprende il dipartimento di Caba\u00f1as e gran parte del dipartimento di San Vicente, in El Salvador.\nSede vescovile \u00e8 la citt\u00e0 di San Vicente, dove si trova la cattedrale di San Vincenzo. Nella citt\u00e0 episcopale sorge anche la basilica minore di \"Nuestra Se\u00f1ora del Pilar\".\nIl territorio si estende su 2.056\u00a0km\u00b2 ed \u00e8 suddiviso in 38 parrocchie, raggruppate in 5 vicariati.\nStoria.\nLa diocesi \u00e8 stata eretta il 18 dicembre 1943 con la bolla \"Si qua in catholico\" di papa Pio XII, ricavandone il territorio dall'arcidiocesi di San Salvador.\nIl 28 ottobre 1949, con la lettera apostolica \"Quidquid ad cultum\", papa Pio XII ha proclamato la Beata Maria Vergine, Aiuto dei Cristiani, patrona principale della diocesi.\nIl 5 maggio 1987 ha ceduto una porzione del suo territorio a vantaggio dell'erezione della diocesi di Zacatecoluca.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 523.100 persone contava 474.800 battezzati, corrispondenti al 90,8% del totale."}
{"id": "502937", "revid": "110157", "url": "https://it.wikipedia.org/wiki?curid=502937", "title": "Diocesi di San Pablo", "text": "La diocesi di San Pablo (in latino: \"Dioecesis Sancti Pauli in Insulis Philippinis\") \u00e8 una sede della Chiesa cattolica nelle Filippine suffraganea dell'arcidiocesi di Manila. Nel 2017 contava 3.052.485 battezzati su 3.634.272 abitanti. \u00c8 retta dal vescovo Buenaventura Malayo Famadico.\nTerritorio.\nLa diocesi comprende la provincia filippina di Laguna.\nSede vescovile \u00e8 la citt\u00e0 di San Pablo, dove si trova la cattedrale di San Paolo l'Eremita.\nIl territorio \u00e8 suddiviso in 86 parrocchie.\nStoria.\nLa diocesi \u00e8 stata eretta il 29 novembre 1966 con la bolla \"Ecclesiarum per ampla\" di papa Paolo VI, ricavandone il territorio dalla diocesi di Lipa (oggi arcidiocesi).\nNel 1968 fu istituito il seminario diocesano, che fu trasferito in una nuova sede nel 1981.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 3.634.272 persone contava 3.052.485 battezzati, corrispondenti all'84,0% del totale."}
{"id": "502938", "revid": "1494169", "url": "https://it.wikipedia.org/wiki?curid=502938", "title": "Bane", "text": ""}
{"id": "502939", "revid": "267975", "url": "https://it.wikipedia.org/wiki?curid=502939", "title": "Diocesi di San Pedro-en-C\u00f4te d'Ivoire", "text": "La diocesi di San Pedro-en-C\u00f4te d'Ivoire (in latino: \"Dioecesis Sancti Petri in Litore Eburneo\") \u00e8 una sede della Chiesa cattolica in Costa d'Avorio suffraganea dell'arcidiocesi di Gagnoa. Nel 2017 contava 228.200 battezzati su 2.513.170 abitanti. \u00c8 retta dal vescovo Jean-Jacques Koffi Oi Koffi.\nTerritorio.\nLa diocesi comprende l'intera regione del Basso Sassandra nella parte sud-occidentale della Costa d'Avorio.\nSede vescovile \u00e8 la citt\u00e0 di San-P\u00e9dro, dove si trova la cattedrale di San Pietro.\nIl territorio \u00e8 suddiviso in 27 parrocchie.\nStoria.\nLa diocesi \u00e8 stata eretta il 23 ottobre 1989 con la bolla \"Quo efficacius\" di papa Giovanni Paolo II, ricavandone il territorio dalla diocesi di Gagnoa (oggi arcidiocesi).\nOriginariamente suffraganea dell'arcidiocesi di Abidjan, il 19 dicembre 1994 \u00e8 entrata a far parte della provincia ecclesiastica di Gagnoa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 2.513.170 persone contava 228.200 battezzati, corrispondenti al 9,1% del totale."}
{"id": "502940", "revid": "110157", "url": "https://it.wikipedia.org/wiki?curid=502940", "title": "Diocesi di San Pedro", "text": "La diocesi di San Pedro (in latino: \"Dioecesis Sancti Petri Apostoli\") \u00e8 una sede della Chiesa cattolica in Paraguay suffraganea dell'arcidiocesi di Asunci\u00f3n. Nel 2017 contava 388.710 battezzati su 451.230 abitanti. \u00c8 retta dal vescovo Pierre Jubinville, C.S.Sp.\nTerritorio.\nLa diocesi comprende il dipartimento paraguaiano di San Pedro.\nSede vescovile \u00e8 la citt\u00e0 di San Pedro de Ycuamandiy\u00fa, dove si trova la cattedrale di San Pietro.\nIl territorio si estende su 20.002\u00a0km\u00b2 ed \u00e8 suddiviso in 21 parrocchie.\nStoria.\nLa diocesi \u00e8 stata eretta il 5 giugno 1978 con la bolla \"Ad christiani populi\" di papa Paolo VI, ricavandone il territorio dalla diocesi di Concepci\u00f3n en Paraguay.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 451.230 persone contava 388.710 battezzati, corrispondenti all'86,1% del totale."}
{"id": "502941", "revid": "92723", "url": "https://it.wikipedia.org/wiki?curid=502941", "title": "Diocesi di San Rafael", "text": "La diocesi di San Rafael (in latino: \"Dioecesis Fororapha\u00ebliensis\") \u00e8 una sede della Chiesa cattolica in Argentina suffraganea dell'arcidiocesi di Mendoza. Nel 2020 contava 251.237 battezzati su 295.573 abitanti. La sede \u00e8 vacante.\nTerritorio.\nLa diocesi comprende tre dipartimenti della provincia di Mendoza: General Alvear, Malarg\u00fce e San Rafael.\nSede vescovile \u00e8 la citt\u00e0 di San Rafael, dove si trova la cattedrale di San Raffaele arcangelo.\nIl territorio si estende su 87.286\u00a0km\u00b2 ed \u00e8 suddiviso in 30 parrocchie.\nStoria.\nLa diocesi \u00e8 stata eretta il 10 aprile 1961 con la bolla \"Ecclesia Christi\" di papa Giovanni XXIII, ricavandone il territorio dall'arcidiocesi di Mendoza.\nIl 12 ottobre 1962, con la lettera apostolica \"Omnis maculae\", papa Giovanni XXIII ha proclamato la Beata Maria Vergine di Lourdes e San Raffaele Arcangelo patroni principali della diocesi, e San Giuseppe patrono secondario.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 295.573 persone contava 251.237 battezzati, corrispondenti all'85,0% del totale."}
{"id": "502942", "revid": "110157", "url": "https://it.wikipedia.org/wiki?curid=502942", "title": "Diocesi di Santa Rosa de Osos", "text": "La diocesi di Santa Rosa de Osos (in latino: \"Dioecesis Sanctae Rosae de Osos\") \u00e8 una sede della Chiesa cattolica in Colombia suffraganea dell'arcidiocesi di Santa Fe de Antioquia. Nel 2017 contava 653.975 battezzati su 689.126 abitanti. \u00c8 retta dal vescovo Elkin Fernando \u00c1lvarez Botero.\nTerritorio.\nLa diocesi comprende le sottoregioni Antioquia Settentrionale, Antioquia Nordorientale e Bajo Cauca Antioquia nella parte centro-settentrionale del dipartimento colombiano di Antioquia, per un totale di 29 comuni: Amalfi, Angostura, Anor\u00ed, Belmira, Brice\u00f1o, C\u00e1ceres, Campamento, Carolina del Pr\u00edncipe, Caucasia, Donmat\u00edas, El Bagre, Entrerr\u00edos, G\u00f3mez Plata, Guadalupe, Ituango, Nech\u00ed, Remedios, San Andr\u00e9s de Cuerquia, San Jos\u00e9 de la Monta\u00f1a, San Pedro de los Milagros, Santa Rosa de Osos, Segovia, Taraz\u00e1, Toledo, Valdivia, Vegach\u00ed, Yal\u00ed, Yarumal e Zaragoza.\nSede vescovile \u00e8 la citt\u00e0 di Santa Rosa de Osos, dove si trova la cattedrale di Nostra Signora del Rosario di Chiquinquir\u00e1. Nel territorio sorgono anche tre basiliche minori: la basilica di Nostra Signora delle Misericordie a Santa Rosa de Osos, la basilica del Signore dei Miracoli a San Pedro de los Milagros, e la basilica di Nostra Signora della Mercede a Yarumal.\nIl territorio si estende su una superficie di 22.925\u00a0km\u00b2 ed \u00e8 suddiviso in 74 parrocchie, raggruppate in 9 vicariati: Santa B\u00e1rbara, Nuestra Se\u00f1ora de los Dolores, San Jos\u00e9, San Pedro Claver, La Inmaculada, San Rafael, Se\u00f1or de los Milagros, Beato Padre Marianito, Santa Rosa de Lima.\nStoria.\nLa diocesi \u00e8 stata eretta il 5 febbraio 1917 con la bolla \"Quod Catholicae\" di papa Benedetto XV, ricavandone il territorio dalla diocesi di Antioquia (oggi arcidiocesi di Santa Fe de Antioquia).\nIl 27 ottobre 1962 ha ceduto una porzione di territorio a vantaggio della diocesi di Barrancabermeja.\nOriginariamente suffraganea dell'arcidiocesi di Medell\u00edn, il 18 giugno 1988 \u00e8 entrata a far parte della provincia ecclesiastica dell'arcidiocesi di Santa Fe de Antioquia.\nIl 4 marzo 1989, con il decreto \"Per Constitutionem Apostolicam\" della Congregazione per l'evangelizzazione dei popoli, ai vescovi di Santa Rosa de Osos \u00e8 stata affidata la cura pastorale della prefettura apostolica di Leticia (oggi vicariato apostolico).\nIl 22 novembre 2003 ha ceduto all'arcidiocesi di Santa Fe de Antioquia i comuni di Eb\u00e9jico, Liborina, Peque, San Jer\u00f3nimo, Sopetr\u00e1n, Olaya, Sabanalarga e il distretto di Palmitas nel comune di Medell\u00edn.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 689.126 persone contava 653.975 battezzati, corrispondenti al 94,9% del totale."}
{"id": "502943", "revid": "110157", "url": "https://it.wikipedia.org/wiki?curid=502943", "title": "Diocesi di San Roque de Presidencia Roque S\u00e1enz Pe\u00f1a", "text": "La diocesi di San Roque de Presidencia Roque S\u00e1enz Pe\u00f1a (in latino: \"Dioecesis Sancti Rochi\") \u00e8 una sede della Chiesa cattolica in Argentina suffraganea dell'arcidiocesi di Resistencia. Nel 2017 contava 489.582 battezzati su 554.079 abitanti. \u00c8 retta dal vescovo Hugo Nicol\u00e1s Barbaro.\nTerritorio.\nLa diocesi comprende sedici dipartimenti della provincia del Chaco: Almirante Brown, Chacabuco, Comandante Fern\u00e1ndez, Dos de Abril, Maip\u00fa, Mayor Luis Jorge Fontana, Doce de Octubre, Fray Justo Santa Mar\u00eda de Oro, General Belgrano, General G\u00fcemes, Independencia, Nueve de Julio, O'Higgins, Quitilipi, San Lorenzo e Veinticinco de Mayo.\nSede vescovile \u00e8 la citt\u00e0 di Presidencia Roque S\u00e1enz Pe\u00f1a, dove si trova la cattedrale di San Rocco.\nIl territorio si estende su 71.303\u00a0km\u00b2 ed \u00e8 suddiviso in 24 parrocchie.\nStoria.\nLa diocesi di San Roque fu eretta il 12 agosto 1963 con la bolla \"Supremum Ecclesiae\" di papa Paolo VI, ricavandone il territorio dalla diocesi di Resistencia (oggi arcidiocesi).\nOriginariamente suffraganea dell'arcidiocesi di Corrientes, il 28 febbraio 1984 entr\u00f2 a far parte della provincia ecclesiastica dell'arcidiocesi di Resistencia.\nIl 28 febbraio 1992 ha assunto il nome attuale in forza del decreto \"Ad earum politicam\" della Congregazione per i Vescovi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 554.079 persone contava 489.582 battezzati, corrispondenti all'88,4% del totale."}
{"id": "502944", "revid": "110157", "url": "https://it.wikipedia.org/wiki?curid=502944", "title": "Diocesi di Santa Rosa", "text": "La diocesi di Santa Rosa (in latino: \"Dioecesis Sanctae Rosae in Argentina\") \u00e8 una sede della Chiesa cattolica in Argentina suffraganea dell'arcidiocesi di Bah\u00eda Blanca. Nel 2017 contava 171.600 battezzati su 349.299 abitanti. \u00c8 retta dal vescovo Ra\u00fal Mart\u00edn.\nTerritorio.\nLa diocesi comprende la provincia di La Pampa in Argentina.\nSede vescovile \u00e8 la citt\u00e0 di Santa Rosa, dove si trova la cattedrale di Santa Rosa da Lima.\nIl territorio si estende su 143.440\u00a0km\u00b2 ed \u00e8 suddiviso in 26 parrocchie.\nStoria.\nLa diocesi \u00e8 stata eretta l'11 febbraio 1957 con la bolla \"Quandoquidem adoranda\" di papa Pio XII, ricavandone il territorio dalle diocesi di Bah\u00eda Blanca (oggi arcidiocesi) e di Mercedes (oggi arcidiocesi di Mercedes-Luj\u00e1n).\nIl 30 ottobre 1963 papa Paolo VI dichiar\u00f2 santa Rosa da Lima patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 349.299 persone contava 171.600 battezzati, corrispondenti al 49,1% del totale."}
{"id": "502945", "revid": "110157", "url": "https://it.wikipedia.org/wiki?curid=502945", "title": "Diocesi di Sant\u00edsimo Salvador de Bayamo-Manzanillo", "text": "La diocesi di Sant\u00edsimo Salvador di Bayamo-Manzanillo (in latino: \"Dioecesis Sanctissimi Salvatoris Bayamensis-Manzanillensis\") \u00e8 una sede della Chiesa cattolica a Cuba suffraganea dell'arcidiocesi di Santiago de Cuba. Nel 2017 contava 220.220 battezzati su 834.869 abitanti. \u00c8 retta dal vescovo \u00c1lvaro Julio Beyra Luarca.\nTerritorio.\nLa diocesi comprende il territorio della provincia cubana di Granma, situata nella parte sud-occidentale della regione \"orientale\" dell'isola.\nSede vescovile \u00e8 la citt\u00e0 di Bayamo, dove si trova la cattedrale del Santissimo Salvatore (\"Sant\u00edsimo Salvador\").\nIl territorio si estende su 8.362\u00a0km\u00b2 ed \u00e8 suddiviso in 11 parrocchie.\nStoria.\nLa diocesi \u00e8 stata eretta il 9 dicembre 1995 con la bolla \"Venerabilis Frater\" di papa Giovanni Paolo II, ricavandone il territorio dall'arcidiocesi di Santiago di Cuba, rendendola suffraganea della medesima sede metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 834.869 persone contava 220.220 battezzati, corrispondenti al 26,4% del totale."}
{"id": "502946", "revid": "1123126", "url": "https://it.wikipedia.org/wiki?curid=502946", "title": "Diocesi di San Sebasti\u00e1n", "text": "La diocesi di San Sebasti\u00e1n (in latino: \"Dioecesis Sancti Sebastiani\") \u00e8 una sede della Chiesa cattolica in Spagna suffraganea dell'arcidiocesi di Pamplona. Nel 2020 contava 635.500 battezzati su 723.576 abitanti. La sede \u00e8 vacante.\nTerritorio.\nLa diocesi comprende la provincia di Guip\u00fazcoa.\nSede vescovile \u00e8 la citt\u00e0 di San Sebasti\u00e1n, dove si trova la cattedrale del Buon Pastore.\nIl territorio \u00e8 suddiviso in 209 parrocchie, raggruppate in 15 arcipresbiterati: Arrasate\u2011Mondrag\u00f3n, Azpeitia, Bergara, San Sebasti\u00e1n\u2011Antiguo, San Sebasti\u00e1n\u2011San Ignacio, San Sebasti\u00e1n\u2011Santa Mar\u00eda, Eibar, Renter\u00eda, Hernani, Herrera\u2011Alza, Irun, Ordicia, Tolosa, Zarauz e Zum\u00e1rraga.\nStoria.\nLa diocesi \u00e8 stata eretta il 2 novembre 1949 con la bolla \"Quo commodius\" di papa Pio XII, ricavandone il territorio dalla diocesi di Vitoria.\nOriginariamente suffraganea dell'arcidiocesi di Burgos, l'11 agosto 1956 \u00e8 entrata a far parte della provincia ecclesiastica dell'arcidiocesi di Pamplona.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 723.576 persone contava 635.500 battezzati, corrispondenti all'87,8% del totale."}
{"id": "502947", "revid": "92723", "url": "https://it.wikipedia.org/wiki?curid=502947", "title": "Diocesi di Sainte-Anne-de-la-Pocati\u00e8re", "text": "La diocesi di Sainte-Anne-de-la-Pocati\u00e8re (in latino: \"Dioecesis Sanctae Annae Pocatierensis\") \u00e8 una sede della Chiesa cattolica in Canada suffraganea dell'arcidiocesi di Qu\u00e9bec appartenente alla regione ecclesiastica Quebec. Nel 2017 contava 88.440 battezzati su 92.885 abitanti. \u00c8 retta dal vescovo Pierre Goudreault.\nTerritorio.\nLa diocesi \u00e8 situata nella parte sud-orientale della provincia canadese del Qu\u00e9bec e comprende le seguenti municipalit\u00e0 regionali di contea: Montmagny e L'Islet nella regione di \"Chaudi\u00e8re-Appalaches\"; Kamouraska, Rivi\u00e8re-du-Loup (in parte) e T\u00e9miscouata (in parte) nella regione di \"Bas-Saint-Laurent\".\nSede vescovile \u00e8 la citt\u00e0 di Sainte-Anne-de-la-Pocati\u00e8re, dove si trova la cattedrale di Sant'Anna.\nIl territorio \u00e8 suddiviso in 55 parrocchie.\nStoria.\nLa diocesi \u00e8 stata eretta il 23 giugno 1951 con la bolla \"Sollerti studio\" di papa Pio XII, ricavandone il territorio dall'arcidiocesi di Qu\u00e9bec.\nIl capitolo della cattedrale \u00e8 stato costituito il 12 novembre 1954 con la bolla \"Cum S. Annae\" dello stesso papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 92.885 persone contava 88.440 battezzati, corrispondenti al 95,2% del totale."}
{"id": "502948", "revid": "110157", "url": "https://it.wikipedia.org/wiki?curid=502948", "title": "Diocesi di Saint Augustine", "text": "La diocesi di Saint Augustine (in latino: \"Dioecesis Sancti Augustini\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Miami, appartenente alla regione ecclesiastica XIV (FL, GA, NC, SC). Nel 2017 contava 190.000 battezzati su 2.137.322 abitanti. \u00c8 retta dal vescovo Felipe de Jes\u00fas Est\u00e9vez.\nTerritorio.\nLa diocesi si estende nella parte nord-orientale della Florida, negli Stati Uniti d'America, e comprende 17 contee: Alachua, Baker, Bradford, Clay, Columbia, Dixie, Duval, Flagler, Gilchrist, Hamilton, Lafayette, Levy, Nassau, Putnam, St. Johns, Suwannee Union.\nSede vescovile \u00e8 la citt\u00e0 di St. Augustine, dove si trova la cattedrale di Sant'Agostino (St. Augustine Cathedral). A Jacksonville si erge la basilica minore dell'Immacolata Concezione.\nIl territorio si estende su 25.575\u00a0km\u00b2 ed \u00e8 suddiviso in 52 parrocchie, raggruppate in 5 decanati: Gainesville, Jacksonville Nord, Jacksonville Sud, St. Augustine, St. Johns River.\nStoria.\nLa diocesi di Saint Augustine \u00e8 la prima circoscrizione ecclesiastica cattolica istituita nella Florida.\nIl vicariato apostolico della Florida fu eretto il 9 gennaio 1857 in virt\u00f9 del breve \"Supplicatum Nobis\" di papa Pio IX, ricavandone il territorio dalla diocesi di Savannah.\nL'11 marzo 1870 il vicariato apostolico fu elevato a diocesi e assunse il nome attuale con il breve \"Quae catholico nomini\" di Pio IX.\nIl 25 maggio 1958 cedette una porzione del suo territorio a vantaggio dell'erezione della diocesi di Miami (oggi arcidiocesi).\nOriginariamente suffraganea dell'arcidiocesi di Baltimora, il 10 febbraio 1962 entr\u00f2 a far parte della provincia ecclesiastica dell'arcidiocesi di Atlanta.\nIl 2 marzo 1968 ha ceduto altre porzioni di territorio a vantaggio dell'erezione delle diocesi di Orlando e di Saint Petersburg; contestualmente acquis\u00ec 10 contee nell'estrema parte occidentale della Florida dalla diocesi di Mobile-Birmingham (oggi arcidiocesi di Mobile). Lo stesso giorno \u00e8 entrata a far parte della nuova provincia ecclesiastica dell'arcidiocesi di Miami.\nIl 1\u00ba ottobre 1975 ha ceduto un'ulteriore porzione di territorio a vantaggio dell'erezione della diocesi di Pensacola-Tallahassee.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 2.137.322 persone contava 190.000 battezzati, corrispondenti all'8,9% del totale."}
{"id": "502949", "revid": "267975", "url": "https://it.wikipedia.org/wiki?curid=502949", "title": "Arcidiocesi di Saint-Boniface", "text": "Larcidiocesi di Saint-Boniface (in latino: \"Archidioecesis Sancti Bonifacii\") \u00e8 una sede metropolitana senza suffraganee della Chiesa cattolica in Canada appartenente alla regione ecclesiastica West (Ouest). Nel 2017 contava 123.890 battezzati su 545.570 abitanti. \u00c8 retta dall'arcivescovo Albert LeGatt.\nTerritorio.\nL'arcidiocesi comprende parte della provincia del Manitoba, in Canada.\nLa sede arcivescovile \u00e8 il quartiere francofono Saint-Boniface della citt\u00e0 di Winnipeg. Nel quartiere si trova la cattedrale di San Bonifacio (\"Saint-Boniface\"), che ha una facciata singolare. Un incendio del 1968 distrusse la cattedrale. Nel 1972 fu costruita una nuova cattedrale dietro la facciata del 1906 e poich\u00e9 la vetrata del rosone centrale era stata distrutta, il restauro ha trasformato il rosone in un'originale apertura circolare.\nIl territorio \u00e8 suddiviso in 86 parrocchie.\nStoria.\nNel 1818 il vescovo di Qu\u00e9bec, Joseph-Octave Plessis, ricevette una petizione firmata da un gruppo di cattolici della colonia del fiume Rosso in Manitoba, perch\u00e9 fosse istituita una missione permanente in quelle terre. La scelta dell'arcivescovo cadde su Joseph Norbert Provencher, su un altro giovane prete, S\u00e9v\u00e8re Dumoulin, e su un seminarista, William Edge; i missionari partirono il 19 maggio e arrivarono a destinazione il 16 luglio successivo. Scopo della loro missione era duplice: assistere i cattolici residenti, che erano soprattutto irlandesi e scozzesi; evangelizzare e convertire i nativi americani, nel rispetto delle loro usanze e tradizioni.\nIn origine la missione comprendeva, almeno in linea teorica, tutte le terre che la \"Hudson's Bay Company\" aveva concesso a Thomas Douglas nel 1811. Si trattava di un territorio immenso di 116.000 miglia quadrate, costituito dalla parte meridionale del Manitoba, e porzioni del Saskatchewan, dell'Ontario, del Dakota e del Minnesota.\nIl 1\u00ba febbraio 1820 Provencher fu nominato vicario generale di Qu\u00e9bec e vescovo ausiliare di Plessis, incaricato in modo speciale della missione del fiume Rosso.\nNel 1831 la colonia del fiume Rosso comprendeva 2.390 persone, di cui circa 262 famiglie cattoliche e 198 protestanti. Missioni cattoliche erano sviluppate lungo il corso del fiume Rosso e dell'Assiniboine, e comprendevano comunit\u00e0 di bianchi, di meticci e di amerindi. Nel marzo del 1843 si contavano 2.798 cattolici, di cui 571 famiglie meticce o amerinde, 152 canadesi, 110 di origini scozzesi e 22 inglesi.\nIl vicariato apostolico della Baia di Hudson e della Baia di James fu eretto il 16 aprile 1844 con il breve \"Ex debito\" di papa Gregorio XVI, ricavandone il territorio dall'arcidiocesi di Qu\u00e9bec.\nNell'estate del 1845 arrivarono in Manitoba i primi Missionari oblati di Maria Immacolata, Pierre Aubert e Alexandre Antonin Tach\u00e9.\nIl 4 giugno 1847 il vicariato apostolico fu elevato a diocesi, con il nome di diocesi del Nord-Ovest,\nin forza del breve \"Universi Domini gregis\" di papa Pio IX, suffraganea dell'arcidiocesi di Qu\u00e9bec. Il nome, ritenuto troppo vago, fu modificato in diocesi di Saint-Boniface nel 1851.\nL'8 aprile 1862 cedette una porzione del suo territorio a vantaggio dell'erezione del vicariato apostolico di Athabaska-Mackenzie (oggi arcidiocesi di Grouard-McLennan).\nIl 22 settembre 1871 ha ceduto un'altra porzione di territorio a vantaggio dell'erezione della diocesi di Saint Albert (oggi arcidiocesi di Edmonton) e nel contempo \u00e8 stata elevata al rango di arcidiocesi metropolitana con il breve \"Quod venerabilis fratres\" di papa Pio IX. Originariamente la provincia ecclesiastica di Saint-Boniface comprendeva la diocesi di Saint Albert e i vicariati apostolici della Columbia britannica (oggi arcidiocesi di Vancouver) e di Athabaska-Mackenzie (oggi arcidiocesi di Grouard-McLennan); nel 1891 si aggiunse anche il vicariato apostolico del Saskatchewan (oggi diocesi di Prince Albert).\nL'11 luglio 1882, il 4 marzo 1910, il 4 dicembre 1915 e il 29 aprile 1952 ha ceduto ulteriori porzioni di territorio a vantaggio dell'erezione rispettivamente del vicariato apostolico di Pontiac (oggi diocesi di Pembroke), della diocesi di Regina (oggi arcidiocesi), dell'arcidiocesi di Winnipeg e della diocesi di Fort William (oggi diocesi di Thunder Bay).\nIl 4 dicembre 1915, contestualmente all'elevazione della diocesi di Regina al rango di sede metropolitana e all'erezione della sede metropolitana di Winnipeg, Saint-Boniface perse tutte le sue diocesi suffraganee, mantenendo tuttavia le prerogative di arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 545.570 persone contava 123.890 battezzati, corrispondenti al 22,7% del totale."}
{"id": "502951", "revid": "92723", "url": "https://it.wikipedia.org/wiki?curid=502951", "title": "Diocesi di Saint Catharines", "text": "La diocesi di Saint Catharines (in latino: \"Dioecesis Sanctae Catharinae in Ontario\") \u00e8 una sede della Chiesa cattolica in Canada suffraganea dell'arcidiocesi di Toronto appartenente alla regione ecclesiastica Ontario. Nel 2020 contava 183.600 battezzati su 520.300 abitanti. \u00c8 retta dal vescovo Gerard Paul Bergie.\nTerritorio.\nLa diocesi si trova nella penisola di Niagara, nella provincia canadese dell'Ontario e comprende la regione di Niagara (le contee precedenti di Lincoln e di Welland) e tutta la zona della contea precedente di Haldimand (attualmente, la met\u00e0 orientale della regione di Haldimand-Norfolk).\nSede vescovile \u00e8 la citt\u00e0 di Saint Catharines, dove si trova la cattedrale di Santa Caterina d'Alessandria.\nIl territorio si estende su 3.158\u00a0km\u00b2 ed \u00e8 suddiviso in 45 parrocchie.\nStoria.\nLa diocesi \u00e8 stata eretta il 22 novembre 1958 con la bolla \"Qui Deo volente\" di papa Giovanni XXIII, ricavandone il territorio dalla diocesi di Hamilton e dall'arcidiocesi di Toronto.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 520.300 persone contava 183.600 battezzati, corrispondenti al 35,3% del totale."}
{"id": "502952", "revid": "110157", "url": "https://it.wikipedia.org/wiki?curid=502952", "title": "Diocesi di Saint Cloud", "text": "La diocesi di Saint Cloud (in latino: \"Dioecesis Sancti Clodoaldi\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Saint Paul e Minneapolis appartenente alla regione ecclesiastica VIII (MN, ND, SD). Nel 2017 contava 133.215 battezzati su 570.680 abitanti. \u00c8 retta dal vescovo Donald Joseph Kettler.\nTerritorio.\nLa diocesi comprende le seguenti contee dello stato americano del Minnesota: Stearns, Sherburne, Benton, Morrison, Mille Lacs, Kanabec, Isanti, Pope, Stevens, Traverse, Grant, Douglas, Wilkin, Otter Tail, Todd e Wadena.\nSede vescovile \u00e8 la citt\u00e0 di Saint Cloud, dove si trova la cattedrale di Santa Maria (\"Cathedral of Saint Mary\").\nIl territorio si estende su 31.730\u00a0km\u00b2 ed \u00e8 suddiviso in 134 parrocchie.\nStoria.\nIl vicariato apostolico del Minnesota settentrionale fu eretto il 12 febbraio 1875 con il breve \"Venerabiles fratres\" di papa Pio IX, ricavandone il territorio dalla diocesi di Saint Paul (oggi arcidiocesi di Saint Paul e Minneapolis). In origine il vicariato comprendeva la parte settentrionale del Minnesota e la parte orientale del territorio del Dakota.\nIl 3 ottobre 1889 il vicariato apostolico ha ceduto una porzione del suo territorio a vantaggio dell'erezione della diocesi di Duluth, e contestualmente \u00e8 stato elevato al rango di diocesi con il nome attuale, in forza del breve \"Ex debito supremi\" di papa Leone XIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 570.680 persone contava 133.215 battezzati, corrispondenti al 23,3% del totale."}
{"id": "502953", "revid": "92723", "url": "https://it.wikipedia.org/wiki?curid=502953", "title": "Diocesi di Corner Brook-Labrador", "text": "La diocesi di Corner Brook-Labrador (in latino: \"Dioecesis Riviangulanensis-Labradorensis\") \u00e8 una sede della Chiesa cattolica in Canada suffraganea dell'arcidiocesi di Saint John's appartenente alla regione ecclesiastica Atlantic (Atlantique). Nel 2019 contava 46.900 battezzati su 133.160 abitanti. \u00c8 retta dal vescovo Bartolomeus van Roijen.\nTerritorio.\nLa diocesi comprende la parte occidentale dell'isola di Terranova e l'intera regione del Labrador in Canada.\nSede vescovile \u00e8 la citt\u00e0 di Corner Brook, dove si trova la cattedrale del Santissimo Redentore e dell'Immacolata Concezione. A Labrador City si trova la basilica di Nostra Signora del Perpetuo Soccorso, gi\u00e0 cattedrale della soppressa diocesi di Labrador City-Schefferville.\nIl territorio \u00e8 suddiviso in 26 parrocchie.\nStoria.\nLa prefettura apostolica di Saint George's fu eretta il 16 settembre 1870 con il breve \"Quae Catholicae rei\" di papa Pio IX, ricavandone il territorio dalla diocesi di Saint John's (oggi arcidiocesi) e dalla diocesi di Harbour Grace (oggi diocesi di Grand Falls).\nIl 28 aprile 1892 la prefettura apostolica fu elevata a vicariato apostolico, con il breve \"Quae catholico nomini\" di papa Leone XIII e contestualmente inglob\u00f2 parte del territorio della soppressa prefettura apostolica di Placentia.\nIl 18 febbraio 1904, con il breve \"In hac Beati Petri Cathedra\" di papa Pio X, fu ulteriormente elevato a diocesi, assumendo il nome di diocesi di Saint George's.\nIl 31 maggio 2007 in forza della bolla \"Evangelica diligentia\" di papa Benedetto XVI la diocesi ha assunto il nome attuale, durante il processo di riorganizzazione territoriale che si \u00e8 sviluppato su vasta scala nell'Est del Canada. Nella stessa occasione, il territorio diocesano si \u00e8 espanso verso il continente, inglobando il territorio del Labrador, dismembrato dalla soppressa diocesi di Labrador City-Schefferville.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 133.160 persone contava 46.900 battezzati, corrispondenti al 35,2% del totale."}
{"id": "502954", "revid": "92723", "url": "https://it.wikipedia.org/wiki?curid=502954", "title": "Diocesi di Saint George's a Grenada", "text": "La diocesi di Saint George's a Grenada (in latino: \"Dioecesis Sancti Georgii\") \u00e8 una sede della Chiesa cattolica a Grenada suffraganea dell'arcidiocesi di Castries. Nel 2017 contava 38.237 battezzati su 105.941 abitanti. \u00c8 retta dal vescovo Clyde Martin Harvey.\nTerritorio.\nLa diocesi comprende l'isola di Grenada e le isole di Carriacou e Petite Martinique facenti parte delle Grenadine.\nSede vescovile \u00e8 la citt\u00e0 di Saint George's, dove si trova la cattedrale dell'Immacolata Concezione di Maria Vergine.\nIl territorio si estende su 344\u00a0km\u00b2 ed \u00e8 suddiviso in 20 parrocchie.\nStoria.\nLa diocesi \u00e8 stata eretta il 20 febbraio 1956 con la bolla \"Crescit Ecclesia\" di papa Pio XII, ricavandone il territorio dall'arcidiocesi di Porto di Spagna e dal vicariato apostolico della Guyana britannica, oggi diocesi di Georgetown. Inizialmente era suffraganea dell'arcidiocesi di Porto di Spagna.\nIl 7 marzo 1970 ha ceduto una porzione del suo territorio, corrispondente a Barbados e a Saint Vincent e Grenadine, a vantaggio dell'erezione della diocesi di Bridgetown-Kingstown, oggi divisa nelle diocesi di Bridgetown e di Kingstown. Contestualmente ha mutato il nome latino della diocesi da \"Sancti Georgii in Insula Grenada\" a \"Sancti Georgii\". \nL'8 dicembre 1973, in forza della lettera apostolica \"Quae ad honorem\", papa Paolo VI ha proclamato la Beata Maria Vergine Immacolata patrona principale della diocesi.\nNel 1974 \u00e8 entrata a far parte della provincia ecclesiastica dell'arcidiocesi di Castries.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 105.941 persone contava 38.237 battezzati, corrispondenti al 36,1% del totale."}
{"id": "502955", "revid": "267975", "url": "https://it.wikipedia.org/wiki?curid=502955", "title": "Diocesi di Saint-Hyacinthe", "text": "La diocesi di Saint-Hyacinthe (in latino: \"Dioecesis Sancti Hyacinthi\") \u00e8 una sede della Chiesa cattolica in Canada suffraganea dell'arcidiocesi di Sherbrooke appartenente alla regione ecclesiastica Montreal. Nel 2017 contava 399.815 battezzati su 421.070 abitanti. \u00c8 retta dal vescovo Christian Rodembourg, M.S.A.\nTerritorio.\nLa diocesi \u00e8 situata nella parte sud-orientale della provincia canadese del Qu\u00e9bec.\nSede vescovile \u00e8 la citt\u00e0 di Saint-Hyacinthe, dove si trova la cattedrale di San Giacinto.\nIl territorio \u00e8 suddiviso in 82 parrocchie.\nStoria.\nLa diocesi \u00e8 stata eretta l'8 giugno 1852 con la bolla \"Ad romanum spectat\" di papa Pio IX, ricavandone il territorio dalla diocesi di Montr\u00e9al (oggi arcidiocesi) e dall'arcidiocesi di Qu\u00e9bec.\nIl 28 agosto 1874 ha ceduto una porzione del suo territorio a vantaggio dell'erezione della diocesi di Sherbrooke (oggi arcidiocesi).\nOriginariamente suffraganea dell'arcidiocesi di Qu\u00e9bec, nel 1886 entr\u00f2 a far parte della provincia ecclesiastica di Montr\u00e9al, e nel 1951 di quella di Sherbrooke.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2015 su una popolazione di 421.070 persone contava 399.815 battezzati, corrispondenti al 95,0% del totale."}
{"id": "502956", "revid": "92723", "url": "https://it.wikipedia.org/wiki?curid=502956", "title": "Diocesi di Saint John's-Basseterre", "text": "La diocesi di Saint John's-Basseterre (in latino: \"Dioecesis Sancti Ioannis Imatellurana\") \u00e8 una sede della Chiesa cattolica suffraganea dell'arcidiocesi di Castries. Nel 2020 contava 17.807 battezzati su 200.095 abitanti. \u00c8 retta dal vescovo Robert Anthony Llanos.\nTerritorio.\nLa diocesi comprende le isole di sottovento (\"Leeward\"): Antigua e Barbuda, Saint Kitts e Nevis, Montserrat, Anguilla e le Isole Vergini britanniche.\nSede vescovile \u00e8 la citt\u00e0 di Saint John's, capitale di Antigua e Barbuda, dove si trova la cattedrale della Sacra Famiglia. A Basseterre, capitale di Saint Kitts e Nevis, si trova la concattedrale dell'Immacolata Concezione di Maria Vergine.\nIl territorio \u00e8 suddiviso in 10 parrocchie, cos\u00ec distribuite:\nStoria.\nLa diocesi di Saint John's fu eretta il 16 gennaio 1971 con la bolla \"Cum nobis\" di papa Paolo VI, ricavandone il territorio dalla diocesi di Roseau.\nIl 21 giugno 1981 ha assunto il nome attuale con il decreto \"Plures in Mari\" della Congregazione per l'evangelizzazione dei popoli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 200.095 persone contava 17.807 battezzati, corrispondenti all'8,9% del totale."}
{"id": "502957", "revid": "267975", "url": "https://it.wikipedia.org/wiki?curid=502957", "title": "Diocesi di Saint-Jean-Longueuil", "text": "La diocesi di Saint-Jean-Longueuil (in latino: \"Dioecesis Sancti Ioannis-Longoliensis\") \u00e8 una sede della Chiesa cattolica in Canada suffraganea dell'arcidiocesi di Montr\u00e9al appartenente alla regione ecclesiastica Montreal. Nel 2017 contava 640.340 battezzati su 769.349 abitanti. \u00c8 retta dal vescovo Claude Hamelin.\nTerritorio.\nLa diocesi \u00e8 situata nella parte sud-orientale della provincia canadese del Qu\u00e9bec, nell'area metropolitana di Montr\u00e9al. Si estende sulla parte della regione amministrativa di Mont\u00e9r\u00e9gie compresa tra i fiumi San Lorenzo e Richelieu e la frontiera con gli Stati Uniti d'America a sud.\nSede vescovile \u00e8 la citt\u00e0 di Longueuil, dove si trova la concattedrale di Sant'Antonio di Padova. A Saint-Jean-sur-Richelieu si trova la cattedrale di San Giovanni Evangelista (\"Saint-Jean-l'\u00c9vang\u00e9liste\").\nIl territorio \u00e8 suddiviso in 45 parrocchie.\nStoria.\nLa diocesi di Saint-Jean-de-Qu\u00e9bec fu eretta il 9 giugno 1933 con la bolla \"Ecclesiae Universalis\" di papa Pio XI, ricavandone il territorio dall'arcidiocesi di Montr\u00e9al.\nIl 27 febbraio 1982 ha assunto il nome attuale in forse del decreto \"Cum in finibus\" della Congregazione per i vescovi e constestualmente la chiesa di Sant'Antonio di Padova di Longueuil \u00e8 stata elevata al rango di concattedrale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 769.349 persone contava 640.340 battezzati, corrispondenti all'83,2% del totale."}
{"id": "502958", "revid": "110157", "url": "https://it.wikipedia.org/wiki?curid=502958", "title": "Diocesi di Saint John", "text": "La diocesi di Saint John (in latino: \"Dioecesis Sancti Ioannis Canadensis\") \u00e8 una sede della Chiesa cattolica in Canada suffraganea dell'arcidiocesi di Moncton appartenente alla regione ecclesiastica Atlantic (Atlantique). Nel 2017 contava 127.605 battezzati su 319.270 abitanti. \u00c8 retta dal vescovo Christian Heribert Riesbeck, C.C.\nTerritorio.\nLa diocesi comprende le contee di Carleton, York, Sunbury, Saint John, Queens, Kings e Charlotte nella provincia canadese del Nuovo Brunswick.\nSede vescovile \u00e8 la citt\u00e0 di Saint John, dove si trova la cattedrale dell'Immacolata Concezione.\nIl territorio \u00e8 suddiviso in 59 parrocchie.\nStoria.\nLa diocesi di New Brunswick fu eretta il 30 settembre 1842 con il breve \"Dominici gregis\" di papa Gregorio XVI, ricavandone il territorio dalla diocesi di Charlottetown. Era originariamente suffraganea dell'arcidiocesi di Qu\u00e9bec e aveva sede in Fredericton.\nIl 4 maggio 1852 entr\u00f2 a far parte della provincia ecclesiastica dell'arcidiocesi di Halifax. Nello stesso anno il vescovo Thomas Louis Connolly stabil\u00ec la sua residenza a Saint John.\nL'8 maggio 1860 cedette una porzione del suo territorio a vantaggio dell'erezione della diocesi di Chatham (oggi diocesi di Bathurst) e nel contempo assunse il nome attuale.\nNel 1870 cedette un'ulteriore porzione di territorio alla diocesi di Portland negli Stati Uniti d'America.\nIl 22 febbraio 1936 ha ceduto un'altra porzione di territorio a vantaggio dell'erezione dell'arcidiocesi di Moncton e nel contempo ne \u00e8 divenuta suffraganea.\nL'11 novembre 2008 la diocesi si \u00e8 ampliata, incorporando la parrocchia di Beaverbrook, che fino ad allora era appartenuta alla diocesi di Bathurst.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 319.270 persone contava 127.605 battezzati, corrispondenti al 40,0% del totale."}
{"id": "502959", "revid": "110157", "url": "https://it.wikipedia.org/wiki?curid=502959", "title": "Arcidiocesi di Saint John's", "text": "Larcidiocesi di Saint John's (in latino: \"Archidioecesis Sancti Ioannis Terrae Novae\") \u00e8 una sede metropolitana della Chiesa cattolica in Canada appartenente alla regione ecclesiastica Atlantic (Atlantique). Nel 2017 contava 120.135 battezzati su 242.420 abitanti. \u00c8 retta dall'arcivescovo Peter Joseph Hundt.\nTerritorio.\nL'arcidiocesi comprende l'estrema parte sud-orientale della provincia canadese di Terranova.\nSede arcivescovile \u00e8 la citt\u00e0 di St. John's, dove si trova la cattedrale di San Giovanni Battista.\nIl territorio \u00e8 suddiviso in 34 parrocchie.\nStoria.\nLa prefettura apostolica di Terranova fu eretta il 30 maggio 1784, ricavandone il territorio dall'arcidiocesi di Qu\u00e9bec.\nIl 5 gennaio 1796 la prefettura apostolica fu elevata a vicariato apostolico.\nIl 1\u00ba febbraio 1820 in virt\u00f9 del breve \"Inter multiplices\" di papa Pio VII incorpor\u00f2 l'isola di Anticosti e una parte del Labrador, che erano appartenuti all'arcidiocesi di Qu\u00e9bec.\nIl 4 giugno 1847 il vicariato apostolico fu elevato a diocesi in forza del breve \"Apostolici muneris\" di papa Pio IX, suffraganea dell'arcidiocesi di Qu\u00e9bec.\nIl 4 maggio 1852 entr\u00f2 a far parte della provincia ecclesiastica dell'arcidiocesi di Halifax.\nIl 29 febbraio 1856 cedette una porzione del suo territorio a vantaggio della diocesi di Harbour Grace (oggi diocesi di Grand Falls) e nel contempo assunse il nome di diocesi di Saint John's di Terranova.\nIl 16 settembre 1870 cedette altre porzioni di territorio a vantaggio dell'erezione delle prefetture apostoliche di Saint George's (oggi diocesi di Corner Brook-Labrador) e di Placentia.\nNel 1892 inglob\u00f2 parte del territorio della soppressa prefettura apostolica di Placentia.\nL'8 febbraio 1904 \u00e8 stata elevata al rango di arcidiocesi metropolitana con il breve \"In hac Beati Petri Cathedra\" di papa Pio X.\nDal 18 ottobre 2007 al 1\u00ba marzo 2011 \u00e8 stata unita \"in persona episcopi\" alla diocesi di Grand Falls.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 242.420 persone contava 120.135 battezzati, corrispondenti al 49,6% del totale."}
{"id": "502960", "revid": "322321", "url": "https://it.wikipedia.org/wiki?curid=502960", "title": "Diocesi di Saint-J\u00e9r\u00f4me", "text": "La diocesi di Saint-J\u00e9r\u00f4me (in latino: \"Dioecesis Sancti Hieronymi Terraebonae\") \u00e8 una sede della Chiesa cattolica in Canada suffraganea dell'arcidiocesi di Montr\u00e9al appartenente alla regione ecclesiastica Montreal. Nel 2017 contava 461.510 battezzati su 474.815 abitanti. \u00c8 retta dal vescovo Raymond Poisson.\nTerritorio.\nLa diocesi \u00e8 situata nella parte sud-orientale della provincia canadese del Qu\u00e9bec.\nSede vescovile \u00e8 la citt\u00e0 di Saint-J\u00e9r\u00f4me, dove si trova la cattedrale di San Girolamo.\nIl territorio si estende su 2.116\u00a0km\u00b2 ed \u00e8 suddiviso in 35 parrocchie.\nStoria.\nLa diocesi \u00e8 stata eretta il 23 giugno 1951 con la bolla \"Ad catholicum nomen\" di papa Pio XII, ricavandone il territorio dalla diocesi di Mont-Laurier e dalle arcidiocesi di Montr\u00e9al e di Ottawa.\nIl capitolo della cattedrale \u00e8 stato costituito il 20 novembre 1954 con la bolla \"Quicquid ad divini\" dello stesso papa Pio XII.\nDal 1\u00ba giugno 2020 \u00e8 unita \"in persona episcopi\" alla diocesi di Mont-Laurier.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 474.815 persone contava 461.510 battezzati, corrispondenti al 97,2% del totale."}
{"id": "502961", "revid": "267975", "url": "https://it.wikipedia.org/wiki?curid=502961", "title": "Arcidiocesi di Saint Louis", "text": "Larcidiocesi di Saint Louis (in latino: \"Archidioecesis Sancti Ludovici\") \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica IX (IA, KS, MO, NE). Nel 2017 contava 514.178 battezzati su 2.255.800 abitanti. \u00c8 retta dall'arcivescovo Mitchell Thomas Rozanski.\nTerritorio.\nL'arcidiocesi comprende 10 contee del Missouri, negli Stati Uniti d'America: Franklin, Jefferson, Lincoln, Perry, Saint Charles, Saint Fran\u00e7ois, Saint Louis, Sainte Genevi\u00e8ve, Warren e Washington.\nSede arcivescovile \u00e8 la citt\u00e0 di Saint Louis, dove si trova la cattedrale di Saint Louis.\nIl territorio \u00e8 suddiviso in 181 parrocchie.\nStoria.\nLa diocesi di Saint Louis fu eretta il 18 luglio 1826 con il breve \"Inter multiplices\" di papa Leone XII, ricavandone il territorio dalla diocesi di New Orleans e delle due Floride (oggi arcidiocesi di New Orleans). La nuova diocesi fu resa immediatamente soggetta alla Santa Sede.\nEra di gran lunga la pi\u00f9 estesa diocesi americana, con una superficie pari a quella delle altre nove diocesi americane del tempo. Comprendeva il Missouri, l'Arkansas, la parte occidentale dell'Illinois e tutti i territori compresi nell'Acquisto della Louisiana, ossia quelli ad ovest del fiume Mississippi e a nord della Louisiana, fino alle Montagne Rocciose e all'odierno confine canadese.\nCedette a pi\u00f9 riprese porzioni del suo territorio a vantaggio dell'erezione di nuove circoscrizioni ecclesiastiche:\nIl 20 luglio 1847 fu elevata al rango di arcidiocesi metropolitana con la bolla \"Apostolici muneris\" di papa Pio IX. Il papa tuttavia lasci\u00f2 ai vescovi americani il compito di stabilire quali suffraganee assegnare alla nuova sede metropolitana. La decisione fu presa durante il sinodo provinciale di Baltimora del 1849 e sancito dal breve \"Iam inde ab anno\" di Pio IX del 19 luglio 1850, che assegnava alla provincia ecclesiastica di Saint Louis le diocesi di Dubuque, Nashville, Chicago e Milwaukee.\nNello stesso 19 luglio 1850 ha ceduto un'altra porzione del suo territorio a vantaggio dell'erezione del vicariato apostolico del Territorio indiano a est delle Montagne Rocciose (oggi arcidiocesi di Kansas City).\nIn seguito ha ceduto altre porzioni del suo territorio a vantaggio dell'erezione di nuove circoscrizioni ecclesiastiche:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 2.255.800 persone contava 514.178 battezzati, corrispondenti al 22,8% del totale."}
{"id": "502962", "revid": "110157", "url": "https://it.wikipedia.org/wiki?curid=502962", "title": "Diocesi di Santiago de Mar\u00eda", "text": "La diocesi di Santiago de Mar\u00eda (in latino: \"Dioecesis Sancti Iacobi de Maria\") \u00e8 una sede della Chiesa cattolica in El Salvador suffraganea dell'arcidiocesi di San Salvador. Nel 2017 contava 459.000 battezzati su 574.000 abitanti. \u00c8 retta dal vescovo William Ernesto Iraheta Rivera.\nTerritorio.\nLa diocesi comprende il dipartimento di Usulut\u00e1n e una piccola parte del dipartimento di San Miguel, in El Salvador.\nSede vescovile \u00e8 la citt\u00e0 di Santiago de Mar\u00eda, dove si trova la cattedrale di San Giacomo apostolo.\nIl territorio si estende su 2.866\u00a0km\u00b2 ed \u00e8 suddiviso in 40 parrocchie, raggruppate in 5 vicariati.\nStoria.\nLa diocesi \u00e8 stata eretta il 2 dicembre 1954 con la bolla \"Eius vestigia\" di papa Pio XII, ricavandone il territorio dalla diocesi di San Miguel.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 574.000 persone contava 459.000 battezzati, corrispondenti all'80,0% del totale."}
{"id": "502963", "revid": "16066", "url": "https://it.wikipedia.org/wiki?curid=502963", "title": "Il Cardinale del Cremlino (Romanzo)", "text": ""}
{"id": "502964", "revid": "322321", "url": "https://it.wikipedia.org/wiki?curid=502964", "title": "Arcidiocesi di Saint Paul e Minneapolis", "text": "Larcidiocesi di Saint Paul e Minneapolis (in latino: \"Archidioecesis Paulopolitana et Minneapolitana\") \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica VIII (MN, ND, SD). Nel 2017 contava 870.490 battezzati su 3.337.219 abitanti. \u00c8 retta dall'arcivescovo Bernard Anthony Hebda.\nTerritorio.\nL'arcidiocesi comprende le seguenti contee dello stato statunitense del Minnesota: Anoka, Carver, Chisago, Dakota, Goodhue, Hennepin, Le Sueur, Ramsey, Rice, Scott, Washington e Wright.\nSede arcivescovile \u00e8 la citt\u00e0 di Saint Paul, dove si trova la cattedrale di San Paolo (\"Cathedral of St. Paul\"). A Minneapolis si trova la basilica concattedrale di Santa Maria (\"St. Mary\"), che \u00e8 stata la prima basilica minore ad essere istituita negli Stati Uniti, elevata a questo titolo da papa Pio XI nel 1926.\nIl territorio si estende su 14.488\u00a0km\u00b2 ed \u00e8 suddiviso in 187 parrocchie, raggruppate in 3 vicariati e 15 decanati.\nProvincia ecclesiastica.\nLa provincia ecclesiastica di Saint Paul e Minneapolis, istituita nel 1888, comprende gli stati del Minnesota, del Dakota del Nord e del Dakota del Sud, ed \u00e8 costituita dalle seguenti suffraganee:\nStoria.\nLa diocesi di Saint Paul fu eretta il 19 luglio 1850 con il breve \"Ex debito apostolici\" di papa Pio IX, ricavandone il territorio dalle diocesi di Dubuque e di Milwaukee (oggi entrambe arcidiocesi).\nOriginariamente suffraganea dell'arcidiocesi di Saint Louis, il 12 febbraio 1875 entr\u00f2 nella provincia ecclesiastica di Milwaukee. Lo stesso giorno cedette una porzione del suo territorio a vantaggio dell'erezione del vicariato apostolico del Minnesota settentrionale (oggi diocesi di Saint Cloud).\nIl 12 agosto 1879 cedette un'altra porzione di territorio a vantaggio dell'erezione del vicariato apostolico del Dakota (oggi diocesi di Sioux Falls).\nIl 4 maggio 1888 fu elevata al rango di arcidiocesi metropolitana in forza del breve \"Quae rei sacrae\" di papa Leone XIII.\nHa ceduto a pi\u00f9 riprese altre porzioni del suo territorio a vantaggio dell'erezione di nuove diocesi e precisamente:\nIl 3 ottobre 1962, con la lettera apostolica \"Doctoris gentium\", papa Giovanni XXIII ha proclamato San Paolo apostolo patrono principale dell'arcidiocesi, e San Giovanni Maria Vianney patrono secondario.\nL'11 luglio 1966 per effetto del decreto \"In archidioeceseos\" della Sacra Congregazione concistoriale ha assunto il nome attuale in seguito all'erezione a concattedrale della basilica di Santa Maria di Minneapolis.\nNel 2018 ha raggiunto un accordo con 450 vittime di abusi sessuali da parte di membri del clero, per un ammontare di $210.000.000; l'accordo \u00e8 arrivato dopo circa tredici anni di cause, a seguito di una procedura di fallimento richiesta dall'arcidiocesi nel 2015. I membri del clero dell'arcidiocesi che nel corso degli anni hanno abusato dei fedeli senza che l'arcidiocesi intervenisse efficacemente sono stati 91.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 3.337.219 persone contava 870.490 battezzati, corrispondenti al 26,1% del totale."}
{"id": "502965", "revid": "110157", "url": "https://it.wikipedia.org/wiki?curid=502965", "title": "Diocesi di Saint Petersburg", "text": "La diocesi di Saint Petersburg (in latino: \"Dioecesis Sancti Petri in Florida\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Miami appartenente alla regione ecclesiastica XIV (FL, GA, NC, SC). Nel 2017 contava 461.209 battezzati su 3.116.283 abitanti. \u00c8 retta dal vescovo Gregory Lawrence Parkes.\nTerritorio.\nLa diocesi si estende nella parte centro-occidentale della Florida, negli Stati Uniti d'America e comprende 5 contee: Citrus, Hernando, Hillsborough, Pasco e Pinellas.\nSede vescovile \u00e8 la citt\u00e0 di St. Petersburg, dove si trova la cattedrale di San Giuda apostolo (\"Cathedral of St. Jude the Apostle\").\nIl territorio si estende su 8.228\u00a0km\u00b2 ed \u00e8 suddiviso in 74 parrocchie.\nStoria.\nLa diocesi \u00e8 stata eretta il 2 marzo 1968 con la bolla \"Cum Ecclesia\" di papa Paolo VI, ricavandone il territorio dalle diocesi di Miami (contestualmente elevata ad arcidiocesi) e di Saint Augustine.\nIl 16 giugno 1984 ha ceduto una porzione del suo territorio a vantaggio dell'erezione della diocesi di Venice.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 3.116.283 persone contava 461.209 battezzati, corrispondenti al 14,8% del totale."}
{"id": "502966", "revid": "1711941", "url": "https://it.wikipedia.org/wiki?curid=502966", "title": "Valarin", "text": ""}
{"id": "502967", "revid": "92723", "url": "https://it.wikipedia.org/wiki?curid=502967", "title": "Diocesi di Saint Paul in Alberta", "text": "La diocesi di Saint Paul in Alberta (in latino: \"Dioecesis Sancti Pauli in Alberta\") \u00e8 una sede della Chiesa cattolica in Canada suffraganea dell'arcidiocesi di Edmonton appartenente alla regione ecclesiastica West (Ouest). Nel 2017 contava 107.168 battezzati su 253.596 abitanti. \u00c8 retta dal vescovo Paul Terrio.\nTerritorio.\nLa diocesi comprende la parte centro-settentrionale e nord-orientale della provincia canadese dell'Alberta. Confina con le diocesi di Mackenzie-Fort Smith, Prince Albert, Prince George e le arcidiocesi di Grouard-McLennan, Keewatin-Le Pas e Edmonton.\nSede vescovile \u00e8 la citt\u00e0 di Saint Paul, dove si trova la cattedrale di San Paolo.\nIl territorio si estende su 226.716\u00a0km\u00b2 ed \u00e8 suddiviso in 38 parrocchie.\nUna componente importante della popolazione cattolica della diocesi \u00e8 costituita da popoli indigeni (le \"Prime Nazioni\" ed i meticci o \"M\u00e9tis\"). Altri gruppi etnici includono i canadesi francofoni e un altro gruppo categorizzato semplicemente come anglofoni.\nStoria.\nLa diocesi \u00e8 stata eretta il 17 luglio 1948 con la bolla \"Quo satis christianae\" di papa Pio XII, ricavandone il territorio dall'arcidiocesi di Edmonton.\nIl 25 gennaio 2017 santa Caterina Tekakwitha \u00e8 stata confermata patrona secondaria della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 253.596 persone contava 107.168 battezzati, corrispondenti al 42,3% del totale."}
{"id": "502968", "revid": "110157", "url": "https://it.wikipedia.org/wiki?curid=502968", "title": "Diocesi di Saint Thomas", "text": "La diocesi di Saint Thomas (in latino: \"Dioecesis Sancti Thomae in Insulis Virgineis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Washington appartenente alla regione ecclesiastica IV (DC, DE, MD, VA, VI, WV). Nel 2017 contava 35.350 battezzati su 106.500 abitanti. \u00c8 retta dal vescovo Jerome Feudjio.\nTerritorio.\nLa diocesi comprende le Isole Vergini americane.\nSede vescovile \u00e8 la citt\u00e0 di Charlotte Amalie, nell'isola di Saint Thomas, dove si trova la cattedrale dei Santi Pietro e Paolo (\"Saints Peter and Paul\").\nIl territorio si estende su 352\u00a0km\u00b2 ed \u00e8 suddiviso in 8 parrocchie.\nSaint Thomas e Saint John:\nSaint Croix:\nStoria.\nLa prelatura territoriale delle Isole Vergini fu eretta il 30 aprile 1960 con la bolla \"Cum apostolicus\" di papa Giovanni XXIII, ricavandone il territorio dalla diocesi di San Juan di Porto Rico, che contestualmente \u00e8 stata elevata ad arcidiocesi metropolitana.\nOriginariamente suffraganea della stessa arcidiocesi di San Juan, nel 1965 la prelatura territoriale \u00e8 entrata a far parte della provincia ecclesiastica dell'arcidiocesi di Washington.\nIl 20 aprile 1977 per effetto della bolla \"Animarum utilitatis\" di papa Paolo VI \u00e8 stata elevata a diocesi e ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 106.500 persone contava 35.350 battezzati, corrispondenti al 33,2% del totale."}
{"id": "502971", "revid": "1543377", "url": "https://it.wikipedia.org/wiki?curid=502971", "title": "San Bernardino (Stati Uniti d'America)", "text": "San Bernardino \u00e8 una citt\u00e0 situata nell'area metropolitana di Riverside-San Bernardino (a volte chiamata \"Inland Empire\"), capoluogo della contea omonima, nello stato della California, negli Stati Uniti d'America.\nCome una delle citt\u00e0 di ancoraggio dell'Inland Empire, San Bernardino si estende per 81 miglia quadrate () sul fondo della San Bernardino Valley e aveva una popolazione di abitanti al censimento del 2010. San Bernardino \u00e8 la 17\u00aa citt\u00e0 pi\u00f9 grande della California e la 100\u00aa citt\u00e0 pi\u00f9 grande degli Stati Uniti. San Bernardino \u00e8 sede di numerose missioni diplomatiche per l'Inland Empire, essendo una delle quattro citt\u00e0 della California con numerosi consolati (gli altri tre sono Los Angeles, San Diego e la grande area metropolitana della baia di San Francisco, tra cui San Jose e San Francisco). I governi di Guatemala e Messico hanno anche istituito i loro consolati nel centro della citt\u00e0.\nLa California State University si trova nella parte nord-occidentale della citt\u00e0. L'universit\u00e0 ospita anche la Coussoulis Arena. Altre attrazioni di San Bernardino sono l'ASU Fox Theatre, il McDonald's Museum, che si trova sul sito originale del primo McDonald's, il California Theatre, le San Bernardino Mountains e il San Manuel Amphitheater, il pi\u00f9 grande anfiteatro all'aperto degli Stati Uniti. Inoltre, la citt\u00e0 ospita la squadra di baseball degli Inland Empire 66ers; giocano le partite casalinghe al San Manuel Stadium nel centro di San Bernardino.\nNell'agosto del 2012 San Bernardino \u00e8 diventata la citt\u00e0 pi\u00f9 grande per la protezione ai sensi del capitolo 9 del codice fallimentare statunitense; questo \u00e8 stato soppiantato dalla presentazione di Detroit nel luglio 2013. Il caso di San Bernardino \u00e8 stato depositato il 1\u00ba agosto. Il 2 dicembre 2015 un attacco terroristico ha provocato 14 morti e 22 feriti gravi.\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 45,6% di bianchi, il 15,0% di afroamericani, l'1,3% di nativi americani, il 4,0% di asiatici, lo 0,4% di oceaniani, il 28,5% di altre razze, e il 5,1% di due o pi\u00f9 etnie. Ispanici o latinos di qualunque razza erano il 60,0% della popolazione."}
{"id": "502972", "revid": "110157", "url": "https://it.wikipedia.org/wiki?curid=502972", "title": "Diocesi di Tabasco", "text": "La diocesi di Tabasco (in latino: \"Dioecesis Tabasquensis\") \u00e8 una sede della Chiesa cattolica in Messico suffraganea dell'arcidiocesi di Yucat\u00e1n appartenente alla regione ecclesiastica Sureste. Nel 2017 contava 1.707.269 battezzati su 2.626.569 abitanti. \u00c8 retta dal vescovo Gerardo de Jes\u00fas Rojas L\u00f3pez.\nTerritorio.\nLa diocesi comprende lo stato messicano di Tabasco.\nSede vescovile \u00e8 la citt\u00e0 di Villahermosa, dove si trova la cattedrale del Signore.\nIl territorio si estende su 24.738\u00a0km\u00b2 ed \u00e8 suddiviso in 100 parrocchie.\nStoria.\nLa diocesi \u00e8 stata eretta il 25 maggio 1880 con la bolla \"Cum iuxta apostolicum\" di papa Leone XIII, ricavandone il territorio dalla diocesi di Yucat\u00e1n (oggi arcidiocesi).\nIl 24 marzo 1895 ha ceduto il territorio di Palizada a vantaggio dell'erezione della diocesi di Campeche.\nOriginariamente suffraganea dell'arcidiocesi di Citt\u00e0 del Messico, il 23 giugno 1891 entr\u00f2 a far parte della provincia ecclesiastica dell'arcidiocesi di Antequera. L'11 novembre 1906 \u00e8 diventata suffraganea dell'arcidiocesi di Yucat\u00e1n.\nIl 27 ottobre 1964 ha ceduto un'altra porzione di territorio a vantaggio dell'erezione della diocesi di Tuxtla Guti\u00e9rrez (oggi arcidiocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 2.626.569 persone contava 1.707.269 battezzati, corrispondenti al 65,0% del totale."}
{"id": "502973", "revid": "110157", "url": "https://it.wikipedia.org/wiki?curid=502973", "title": "Arcidiocesi di Tabora", "text": "Larcidiocesi di Tabora (in latino: \"Archidioecesis Tabora\u00ebnsis\") \u00e8 una sede metropolitana della Chiesa cattolica in Tanzania. Nel 2017 contava 267.300 battezzati su 2.283.348 abitanti. \u00c8 retta dall'arcivescovo Paul Runangaza Ruzoka.\nTerritorio.\nL'arcidiocesi comprende parte della regione di Tabora in Tanzania.\nSede arcivescovile \u00e8 la citt\u00e0 di Tabora, dove si trova la cattedrale di Santa Teresa.\nIl territorio \u00e8 suddiviso in 46 parrocchie.\nStoria.\nIl vicariato apostolico di Unianyemb\u00e9 \u00e8 stato eretto l'11 gennaio 1887 con il breve \"Quae catholico\" di papa Leone XIII, ricavandone il territorio dal vicariato apostolico del Tanganica (oggi diocesi di Kigoma).\nIl 12 dicembre 1912 cedette una porzione del suo territorio a vantaggio dell'erezione del vicariato apostolico di Kivu (oggi arcidiocesi di Gitega).\nIl 31 maggio 1925 cambi\u00f2 nome in favore di vicariato apostolico di Tabora.\nL'8 aprile 1929 e il 14 aprile 1943 cedette altre porzioni di territorio a vantaggio dell'erezione rispettivamente del vicariato apostolico di Bukoba (oggi diocesi di Rulenge-Ngara) e della prefettura apostolica di Mbulu (oggi diocesi). Frattanto, il 10 aprile 1929 si ampli\u00f2, incorporando una porzione di territorio che era appartenuta al vicariato apostolico di Victora-Nyanza (oggi arcidiocesi di Mwanza).\nIl 25 marzo 1953 il vicariato apostolico \u00e8 stato elevato al rango di arcidiocesi metropolitana con la bolla \"Quemadmodum ad Nos\" di papa Pio XII.\nIl 25 marzo 1972 e l'11 novembre 1983 ha ceduto ulteriori porzioni di territorio a vantaggio dell'erezione rispettivamente della diocesi di Singida e della diocesi di Kahama.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 2.283.348 persone contava 267.300 battezzati, corrispondenti all'11,7% del totale."}
{"id": "502974", "revid": "110157", "url": "https://it.wikipedia.org/wiki?curid=502974", "title": "Diocesi di Tac\u00e1mbaro", "text": "La diocesi di Tac\u00e1mbaro (in latino: \"Dioecesis Tacambarensis\") \u00e8 una sede della Chiesa cattolica in Messico suffraganea dell'arcidiocesi di Morelia appartenente alla regione ecclesiastica Don Vasco. Nel 2017 contava 368.700 battezzati su 384.860 abitanti. \u00c8 retta dal vescovo Gerardo D\u00edaz V\u00e1zquez.\nTerritorio.\nLa diocesi comprende 14 comuni dello stato messicano di Michoac\u00e1n: Ario, Churumuco, La Huacana, Nuevo Urecho, Salvador Escalante, Tac\u00e1mbaro, Madero, Turicato, Car\u00e1cuaro, Nocup\u00e9taro, Ju\u00e1rez, Tiquicheo de Nicol\u00e1s Romero, Tuzantla e Susupuato.\nSede vescovile \u00e8 la citt\u00e0 di Tac\u00e1mbaro, dove si trova la cattedrale di San Girolamo.\nIl territorio si estende su una superficie di 14.624\u00a0km\u00b2 ed \u00e8 suddiviso in 42 parrocchie.\nStoria.\nLa diocesi \u00e8 stata eretta il 26 luglio 1913, ricavandone il territorio dall'arcidiocesi di Michoac\u00e1n (oggi arcidiocesi di Morelia) e dalla diocesi di Zamora.\nIl 2 maggio 1953 in forza del decreto \"Quo melius\" della Sacra Congregazione Concistoriale ha ceduto le parrocchie di Aquila, Coahuayana e Villa Victoria alla diocesi di Colima.\nIl 30 aprile 1962 e il 27 ottobre 1964 ha ceduto altre porzioni del suo territorio a vantaggio dell'erezione rispettivamente delle diocesi di Apatzing\u00e1n e di Ciudad Altamirano.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 384.860 persone contava 368.700 battezzati, corrispondenti al 95,8% del totale."}
{"id": "502975", "revid": "110157", "url": "https://it.wikipedia.org/wiki?curid=502975", "title": "Diocesi di Tacna e Moquegua", "text": "La diocesi di Tacna e Moquegua (in latino: \"Dioecesis Tacnensis et Moqueguensis\") \u00e8 una sede della Chiesa cattolica in Per\u00f9 suffraganea dell'arcidiocesi di Arequipa. Nel 2017 contava 598.340 battezzati su 674.140 abitanti. \u00c8 retta dal vescovo Antonio Cortez Lara.\nTerritorio.\nLa diocesi comprende le regioni di Tacna e di Moquegua.\nSede vescovile \u00e8 la citt\u00e0 di Tacna, dove si trova la cattedrale di Nostra Signora del Rosario. A Moquegua sorge la concattedrale di San Domenico.\nIl territorio \u00e8 suddiviso in 41 parrocchie.\nStoria.\nLa diocesi di Tacna fu eretta il 18 dicembre 1944 con la bolla \"Nihil potius et antiquius\" di papa Pio XII, ricavandone il territorio dall'arcidiocesi di Arequipa.\nL'11 luglio 1992 ha assunto il nome attuale per effetto del decreto \"Multum conferre\" della Congregazione per i vescovi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 674.140 persone contava 598.340 battezzati, corrispondenti all'88,8% del totale."}
{"id": "502977", "revid": "110157", "url": "https://it.wikipedia.org/wiki?curid=502977", "title": "Diocesi di Tacuaremb\u00f3", "text": "La diocesi di Tacuaremb\u00f3 (in latino: \"Dioecesis Tacuarembiana\") \u00e8 una sede della Chiesa cattolica in Uruguay suffraganea dell'arcidiocesi di Montevideo. Nel 2017 contava 101.055 battezzati su 201.000 abitanti. \u00c8 retta dal vescovo Pedro Ignacio Wolcan Olano.\nTerritorio.\nLa diocesi comprende i dipartimenti di Tacuaremb\u00f3 e di Rivera.\nSede vescovile \u00e8 la citt\u00e0 di Tacuaremb\u00f3, dove si trova la cattedrale di San Fruttuoso.\nIl territorio si estende su 24.808\u00a0km\u00b2 ed \u00e8 suddiviso in 16 parrocchie.\nStoria.\nLa diocesi \u00e8 stata eretta il 22 ottobre 1960 con la bolla \"Quod impiger\" di papa Giovanni XXIII, ricavandone il territorio dalla diocesi di Florida.\nIl 15 novembre 1974, con la lettera apostolica \"Quamquam adversa\", papa Paolo VI ha confermato la Beata Maria Vergine Immacolata del Sacro Nome (\"Beata Maria Virgo Immaculata a sacro Nomismate \") patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 201.000 persone contava 101.055 battezzati, corrispondenti al 50,3% del totale."}
{"id": "502978", "revid": "92723", "url": "https://it.wikipedia.org/wiki?curid=502978", "title": "Arcidiocesi di Daegu", "text": "Larcidiocesi di Daegu () \u00e8 una sede metropolitana della Chiesa cattolica in Corea. Nel 2019 contava 507.833 battezzati su 4.503.504 abitanti. \u00c8 retta dall'arcivescovo Thaddeus Cho Hwan-Kil.\nTerritorio.\nL'arcidiocesi comprende la citt\u00e0 metropolitana di Taegu, e alcuni territori della provincia di Nord Gyeongsang (Corea del Sud), comprensivi delle citt\u00e0 di Gimcheon, Gumi, Gyeongju, Gyeongsan, Pohang e Yeongcheon, e delle contee di Cheongdo, Chilgok, Goryeong, Gunwi, Seongju e Ulleung.\nSede arcivescovile \u00e8 la citt\u00e0 di Taegu, dove si trova la \"Kyesan Cathedral\".\nIl territorio \u00e8 suddiviso in 162 parrocchie.\nStoria.\nIl vicariato apostolico di Taiku fu eretto l'8 aprile 1911 con il breve \"Quo uberiores\" di papa Pio X, ricavandone il territorio dal vicariato apostolico di Corea (oggi arcidiocesi di Seul).\nIl 13 aprile 1937 cedette porzioni del suo territorio a vantaggio dell'erezione delle prefetture apostoliche di Kwoszu (oggi arcidiocesi di Kwangju) e Zenshu (oggi diocesi di Jeonju).\nIl 21 gennaio 1957 cedette un'altra porzione di territorio a vantaggio dell'erezione del vicariato apostolico di Pusan (oggi diocesi di Pusan).\nIl 10 marzo 1962 per effetto della bolla \"Fertile Evangelii semen\" di papa Giovanni XXIII il vicariato apostolico \u00e8 stato elevato al rango di arcidiocesi metropolitana e ha assunto il nome attuale.\nIl 29 maggio 1969 l'arcidiocesi ha ceduto parte del proprio territorio a vantaggio dell'erezione della diocesi di Andong.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 4.503.504 persone contava 507.833 battezzati, corrispondenti all'11,3% del totale."}
{"id": "502979", "revid": "1565034", "url": "https://it.wikipedia.org/wiki?curid=502979", "title": "Diocesi di Daejeon", "text": "La diocesi di Daejeon (in latino: \"Dioecesis Taeieonensis\") \u00e8 una sede della Chiesa cattolica in Corea suffraganea dell'arcidiocesi di Seul. Nel 2019 contava 330.324 battezzati su 3.928.627 abitanti. La sede \u00e8 vacante, in attesa che il vescovo eletto Augustinus Kim Jong-soo ne prenda possesso.\nTerritorio.\nLa diocesi comprende l'area metropolitana di Daejeon e la contea di Sud Chungcheong in Corea del Sud.\nSede vescovile \u00e8 la citt\u00e0 di Daejeon, dove si trova la cattedrale di Santa Teresa del Bambin Ges\u00f9.\nIl territorio \u00e8 suddiviso in 142 parrocchie.\nStoria.\nIl vicariato apostolico di Daijeon fu eretto il 23 giugno 1958 con la bolla \"Sacro suadente\" di papa Pio XII, ricavandone il territorio dal vicariato apostolico di Seul (oggi arcidiocesi).\nIl 10 marzo 1962 il vicariato apostolico \u00e8 stato elevato al rango di diocesi con la bolla \"Fertile Evangelii semen\" di papa Giovanni XXIII.\nNel 2014 papa Francesco ha visitato la diocesi per presenziare alla VI Giornata della giovent\u00f9 asiatica.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.928.627 persone contava 330.324 battezzati, corrispondenti all'8,4% del totale."}
{"id": "502981", "revid": "110157", "url": "https://it.wikipedia.org/wiki?curid=502981", "title": "Diocesi di Tagum", "text": "La diocesi di Tagum (in latino: \"Dioecesis Tagamna\") \u00e8 una sede della Chiesa cattolica nelle Filippine suffraganea dell'arcidiocesi di Davao. Nel 2017 contava 1.503.040 battezzati su 1.751.935 abitanti. \u00c8 retta dal vescovo Medel Sacay Aseo.\nTerritorio.\nLa diocesi comprende le province filippine di Davao del Norte (ad eccezione del comune di Samal) e di Compostela Valley sull'isola di Mindanao.\nSede vescovile \u00e8 la citt\u00e0 di Tagum, dove si trova la cattedrale di Cristo Re.\nIl territorio si estende su 8.129\u00a0km\u00b2 ed \u00e8 suddiviso in 48 parrocchie.\nStoria.\nLa prelatura territoriale di Tagum fu eretta il 13 gennaio 1962.\nL'11 ottobre 1980 la prelatura territoriale \u00e8 stata elevata a diocesi con la bolla \"Qui in Beati Petri\" di papa Giovanni Paolo II.\nIl 16 febbraio 1984 ha ceduto una porzione del suo territorio a vantaggio dell'erezione della diocesi di Mati.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.751.935 persone contava 1.503.040 battezzati, corrispondenti all'85,8% del totale."}
{"id": "502985", "revid": "110157", "url": "https://it.wikipedia.org/wiki?curid=502985", "title": "Diocesi di Taiohae o Tefenuaenata", "text": "La diocesi di Taiohae o Tefenuaenata (in latino: \"Dioecesis Taioha\u00ebna seu Humanae Telluris\") \u00e8 una sede della Chiesa cattolica in Francia suffraganea dell'arcidiocesi di Papeete. Nel 2017 contava 8.997 battezzati su 9.990 abitanti. \u00c8 retta dal vescovo Pascal Chang-So\u00ef, SS.CC.\nTerritorio.\nLa diocesi comprende le isole Marchesi, nella Polinesia francese. In marchesiano le isole Marchesi sono chiamate \"Tefenuaenata\", cio\u00e8 \"la terra degli uomini\".\nSede vescovile \u00e8 Taiohae, centro abitato sull'isola di Nuku Hiva, dove si trova la cattedrale di \"Notre-Dame\".\nIl territorio \u00e8 suddiviso in 26 parrocchie.\nStoria.\nIl vicariato apostolico delle Isole Marchesi fu eretto il 9 maggio 1848 con la bolla \"Apostolicae servitutis\" di papa Pio IX, ricavandone il territorio dal vicariato apostolico dell'Oceania orientale (oggi arcidiocesi di Papeete).\nIl 21 giugno 1966 il vicariato apostolico fu elevato a diocesi con la bolla \"Prophetarum voces\" di papa Paolo VI e assunse il nome di diocesi di Taiohae.\nIl 31 maggio 1974 la diocesi ha assunto il nome attuale in forza del decreto \"Summus Pontifex\" della Congregazione per l'evangelizzazione dei popoli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 9.990 persone contava 8.997 battezzati, corrispondenti al 90,1% del totale."}
{"id": "502986", "revid": "1305772", "url": "https://it.wikipedia.org/wiki?curid=502986", "title": "Kandor (fumetto)", "text": "Kandor \u00e8 una citt\u00e0 immaginaria dei fumetti DC Comics. Nella finzione \u00e8 situata sul pianeta Krypton, ed \u00e8 stata miniaturizzata e imbottigliata dal supercriminale Brainiac.\nStoria.\nVersione Silver Age.\nKandor venne inizialmente introdotta come capitale di Krypton che venne rimpicciolita e rubata da Brainiac, alcuni anni prima della distruzione del pianeta. Superman scopr\u00ec la citt\u00e0 in possesso di Brainiac quando l'androide giunse sulla Terra per rimpicciolire e rubare altre citt\u00e0 e gliela sottrasse, custodendo la citt\u00e0 kryptoniana nella Fortezza della solitudine mentre cercava di trovare un modo per ripristinarla alla sua normale dimensione. In cambio, i Kandoriani ricompensarono il supereroe con un posto in cui era un ospite di riguardo, veniva assistito quando richiesto da diversi professionisti e in alcuni occasioni veniva anche accompagnato all'esterno dalla Superman Emergency Squad.\nAlla fine Superman riusc\u00ec a riportare la popolazione a statura normale ed essi si insediarono su un altro pianeta che girava intorno a un sole rosso. I Kandoriani decisero di chiamare il loro nuovo pianeta Rokyn, che in Kryptoniano significa \"regalo da Dio\"."}
{"id": "502989", "revid": "92723", "url": "https://it.wikipedia.org/wiki?curid=502989", "title": "Diocesi di Takamatsu", "text": "La diocesi di Takamatsu (in latino: \"Dioecesis Takamatsuensis\") \u00e8 una sede della Chiesa cattolica in Giappone suffraganea dell'arcidiocesi di Osaka. Nel 2017 contava 4.555 battezzati su 3.845.000 abitanti. \u00c8 retta dal vescovo John Eijiro Suwa.\nTerritorio.\nLa diocesi comprende le prefetture di Ehime, Kagawa, Kochi e Tokushima.\nSede vescovile \u00e8 la citt\u00e0 di Takamatsu, dove si trova la cattedrale dell'Assunzione della Beata Vergine Maria.\nIl territorio \u00e8 suddiviso in 25 parrocchie.\nStoria.\nLa prefettura apostolica di Shikoku \u00e8 stata eretta il 27 gennaio 1904 con il decreto \"Cum in comitiis\" di Propaganda Fide, ricavandone il territorio dall'arcidiocesi di Osaka.\nIl 13 settembre 1963 per effetto della bolla \"Catholicae Ecclesiae\" di papa Paolo VI la prefettura apostolica \u00e8 stata elevata a diocesi e ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 3.845.000 persone contava 4.555 battezzati, corrispondenti allo 0,1% del totale."}
{"id": "502990", "revid": "110157", "url": "https://it.wikipedia.org/wiki?curid=502990", "title": "Diocesi di Talibon", "text": "La diocesi di Talibon (in latino: \"Dioecesis Talibonensis\") \u00e8 una sede della Chiesa cattolica nelle Filippine suffraganea dell'arcidiocesi di Cebu. Nel 2017 contava 731.800 battezzati su 792.300 abitanti. \u00c8 retta dal vescovo Daniel Patrick Yee Parcon.\nTerritorio.\nLa diocesi comprende parte della provincia filippina di Bohol.\nSede vescovile \u00e8 la citt\u00e0 di Talibon, dove si trova la cattedrale della Santissima Trinit\u00e0.\nIl territorio si estende su 2.243\u00a0km\u00b2 ed \u00e8 suddiviso in 40 parrocchie.\nStoria.\nLa diocesi \u00e8 stata eretta il 9 gennaio 1986 con la bolla \"Apostolica Sedes\" di papa Giovanni Paolo II, ricavandone il territorio dalla diocesi di Tagbilaran.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 792.300 persone contava 731.800 battezzati, corrispondenti al 92,4% del totale."}
{"id": "502991", "revid": "110157", "url": "https://it.wikipedia.org/wiki?curid=502991", "title": "Arcidiocesi di Tamale", "text": "Larcidiocesi di Tamale (in latino: \"Archidioecesis Tamalensis\") \u00e8 una sede metropolitana della Chiesa cattolica in Ghana. Nel 2017 contava 19.820 battezzati su 948.500 abitanti. \u00c8 retta dall'arcivescovo Philip Naameh.\nTerritorio.\nL'arcidiocesi comprende alcuni distretti della Regione Settentrionale in Ghana.\nSede arcivescovile \u00e8 la citt\u00e0 di Tamale, dove si trova la cattedrale dell'Annunciazione.\nIl territorio \u00e8 suddiviso in 16 parrocchie.\nStoria.\nLa prefettura apostolica di Navrongo fu eretta l'11 gennaio 1926 con il breve \"In hac Divi Petri\" di papa Pio XI, ricavandone il territorio dal vicariato apostolico di Ouagadougou (oggi arcidiocesi).\nIl 26 febbraio 1934 la prefettura apostolica fu elevata a vicariato apostolico in forza della bolla \"Quae ad latius\" dello stesso papa Pio XI.\nIl 18 aprile 1950 per effetto della bolla \"Laeto accepimus\" di papa Pio XII il vicariato apostolico fu elevato a diocesi e assunse il nome di diocesi di Tamale. Originariamente era suffraganea dell'arcidiocesi di Cape Coast.\nDopo ripetute cessioni territoriali avvenute il 23 aprile 1956 e il 3 novembre 1959 a vantaggio dell'erezione rispettivamente delle diocesi di Navrongo (oggi diocesi di Navrongo-Bolgatanga) e di Wa, il 30 maggio 1977 \u00e8 stata elevata al rango di arcidiocesi metropolitana in virt\u00f9 della bolla \"Tametsi Christi\" di papa Paolo VI.\nIl 3 febbraio 1995 e il 16 marzo 1999 ha ceduto ulteriori porzioni di territorio a vantaggio dell'erezione rispettivamente delle diocesi di Damongo e di Yendi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 948.500 persone contava 19.820 battezzati, corrispondenti al 2,1% del totale."}
{"id": "502992", "revid": "228587", "url": "https://it.wikipedia.org/wiki?curid=502992", "title": "Cinematografo", "text": ""}
{"id": "502994", "revid": "267975", "url": "https://it.wikipedia.org/wiki?curid=502994", "title": "Diocesi di Tampico", "text": "La diocesi di Tampico (in latino: \"Dioecesis Tampicensis\") \u00e8 una sede della Chiesa cattolica in Messico suffraganea dell'arcidiocesi di Monterrey appartenente alla regione ecclesiastica Noreste. Nel 2017 contava 906.140 battezzati su 972.800 abitanti. \u00c8 retta dal vescovo Jos\u00e9 Armando \u00c1lvarez Cano.\nTerritorio.\nLa diocesi comprende 11 comuni nella parte meridionale dello stato messicano di Tamaulipas: Ciudad Madero, Tampico, Aldama, Altamira, Gonz\u00e1lez, Xicot\u00e9ncatl, G\u00f3mez Far\u00edas, El Mante, Ocampo, Antiguo Morelos, Nuevo Morelos.\nSede vescovile \u00e8 la citt\u00e0 di Tampico, dove si trova la cattedrale dell'Immacolata Concezione di Maria Vergine.\nIl territorio si estende su una superficie di 22.671\u00a0km\u00b2 ed \u00e8 suddiviso in 68 parrocchie.\nStoria.\nIl vicariato apostolico di Tamaulipas fu eretto il 13 agosto 1861 da papa Pio IX con il breve \"Ad futuram rei memoriam\", ricavandone il territorio dalla diocesi di Linares o Nueva Le\u00f3n (oggi arcidiocesi di Monterrey).\nCon la bolla \"Apostolicam in universas\" del 12 marzo 1870 lo stesso Papa elev\u00f2 il vicariato apostolico a diocesi, che contestualmente si ampli\u00f2 con porzioni di territorio ricavate dall'arcidiocesi di Citt\u00e0 del Messico e dalla diocesi di Tlaxcala (oggi arcidiocesi di Puebla de los \u00c1ngeles). La sede della diocesi, denominata \"diocesi di Ciudad Victoria o Tamaulipas\" (\"dioecesis Civitatis Victoriae seu Tamaulipana\"), fu inizialmente Ciudad Victoria, dove fungeva da cattedrale la basilica di Nostra Signora del Rifugio. Nel 1922 la residenza episcopale fu trasferita a Tampico, senza per\u00f2 cambiamento di nome n\u00e9 traslazione della cattedrale.\nInizialmente suffraganea dell'arcidiocesi di Citt\u00e0 del Messico, il 23 giugno 1891 \u00e8 entrata a far parte della provincia ecclesiastica di Linares.\nIl 24 novembre 1922 e il 16 febbraio 1958 cedette porzioni del suo territorio a vantaggio dell'erezione rispettivamente delle diocesi di Papantla e di Huejutla, e della diocesi di Matamoros.\nIl 25 febbraio 1958 la diocesi ha assunto il nome attuale in forza del decreto \"Quum dioecesis\" della Congregazione Concistoriale.\nIl 9 giugno 1962 e il 21 dicembre 1964 ha ceduto altre porzioni di territorio a vantaggio dell'erezione rispettivamente delle diocesi di Tuxpan e di Ciudad Victoria; quest'ultima era la citt\u00e0 della prima sede episcopale, che dunque venne a trovarsi fuori dal territorio della diocesi originaria.\nIl 3 aprile 1986, con la lettera apostolica \"Angelorum Regina\", papa Giovanni Paolo II ha confermato la Beata Maria Vergine, venerata con il titolo dell'Immacolata Concezione, patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 972.800 persone contava 972.800 battezzati, corrispondenti al 93,1% del totale."}
{"id": "502997", "revid": "110157", "url": "https://it.wikipedia.org/wiki?curid=502997", "title": "Diocesi di Tandag", "text": "La diocesi di Tandag (in latino: \"Dioecesis Tandagensis\") \u00e8 una sede della Chiesa cattolica nelle Filippine suffraganea dell'arcidiocesi di Cagayan de Oro. Nel 2017 contava 555.980 battezzati su 694.958 abitanti. \u00c8 retta dal vescovo Ra\u00fal Bautista D\u00e1el.\nTerritorio.\nLa diocesi comprende la provincia filippina di Surigao del Sur sull'isola di Mindanao.\nSede vescovile \u00e8 la citt\u00e0 di Tandag, dove si trova la cattedrale di San Nicola da Tolentino.\nIl territorio si estende su 4.552\u00a0km\u00b2 ed \u00e8 suddiviso in 30 parrocchie.\nStoria.\nLa diocesi \u00e8 stata eretta il 9 dicembre 1978 con la bolla \"Quo plenius\" di papa Giovanni Paolo II, ricavandone il territorio dalla diocesi di Surigao.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 694.958 persone contava 555.980 battezzati, corrispondenti all'80,0% del totale."}
{"id": "503000", "revid": "110157", "url": "https://it.wikipedia.org/wiki?curid=503000", "title": "Diocesi di Tanjore", "text": "La diocesi di Tanjore (in latino: \"Dioecesis Taniorensis\") \u00e8 una sede della Chiesa cattolica in India suffraganea dell'arcidiocesi di Pondicherry e Cuddalore. Nel 2017 contava 339.863 battezzati su 5.092.290 abitanti. \u00c8 retta dal vescovo Devadass Ambrose Mariadoss.\nTerritorio.\nLa diocesi comprende i distretti di Thanjavur (ad eccezione dei taluks di Papanasam e Kumbakonam ), Tiruvarur e Nagapattinam, sei taluks del distretto di Pudukkottai e altri due del distretto di Cuddalore, nello stato indiano del Tamil Nadu.\nSede vescovile \u00e8 la citt\u00e0 di Thanjavur, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 92 parrocchie.\nStoria.\nLa diocesi \u00e8 stata eretta il 13 novembre 1952 con la bolla \"Ex primaevae Ecclesiae\" di papa Pio XII, ricavandone il territorio dalla diocesi di S\u00e3o Tom\u00e9 di Meliapore, che contestualmente venne unita nell'arcidiocesi di Madras e Mylapore.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 5.092.290 persone contava 339.863 battezzati, corrispondenti al 6,7% del totale."}
{"id": "503001", "revid": "110157", "url": "https://it.wikipedia.org/wiki?curid=503001", "title": "Diocesi di Tapachula", "text": "La diocesi di Tapachula (in latino: \"Dioecesis Tapacolensis\") \u00e8 una sede della Chiesa cattolica in Messico suffraganea dell'arcidiocesi di Tuxtla Guti\u00e9rrez appartenente alla regione ecclesiastica Pac\u00edfico-Sur. Nel 2017 contava 853.600 battezzati su 1.260.700 abitanti. \u00c8 retta dal vescovo Jaime Calder\u00f3n Calder\u00f3n.\nTerritorio.\nLa diocesi comprende i seguenti comuni nella parte meridionale dello stato messicano del Chiapas: Tapachula, Arriaga, Tonal\u00e1, Pijijiapan, Mapastepec, Motozintla, Siltepec, Bella Vista, La Grandeza, Bejucal de Ocampo, Amatenango de la Frontera, El Porvenir, Mazapa de Madero, Escuintla, Acacoyagua, Acapetahua, Huixtla, Pueblo Nuevo, Tuzant\u00e1n, Huehuet\u00e1n, Mazat\u00e1n, Tuxtla Chico, Cacahoat\u00e1n, Frontera Hidalgo, Metapa, Suchiate e Uni\u00f3n Ju\u00e1rez.\nSede vescovile \u00e8 la citt\u00e0 di Tapachula, dove si trova la cattedrale di San Giuseppe.\nIl territorio si estende su 12.245\u00a0km\u00b2 ed \u00e8 suddiviso in 53 parrocchie.\nStoria.\nLa diocesi \u00e8 stata eretta il 19 giugno 1957 con la bolla \"Cum Nos in Petri\" di papa Pio XII, ricavandone il territorio dalla diocesi del Chiapas (oggi diocesi di San Crist\u00f3bal de Las Casas). Originariamente era suffraganea dell'arcidiocesi di Antequera.\nIl 14 aprile 1959, con la lettera apostolica \"Cui datum fuit\", papa Giovanni XXIII ha proclamato San Giuseppe patrono principale della diocesi.\nIl 27 ottobre 1964 ha ceduto una porzione di territorio a vantaggio dell'erezione della diocesi di Tuxtla Guti\u00e9rrez (oggi arcidiocesi). Contestualmente ha ceduto alcuni comuni alla diocesi di San Crist\u00f3bal de Las Casas.\nIl 25 novembre 2006 \u00e8 entrata a far parte della provincia ecclesiastica del Chiapas, come suffraganea dell'arcidiocesi di Tuxtla Guti\u00e9rrez.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.260.700 persone contava 853.600 battezzati, corrispondenti al 67,7% del totale."}
{"id": "503003", "revid": "1935652", "url": "https://it.wikipedia.org/wiki?curid=503003", "title": "Diocesi di Tarbes e Lourdes", "text": "La diocesi di Tarbes e Lourdes (in latino: \"Dioecesis Tarbiensis et Lourdensis\") \u00e8 una sede della Chiesa cattolica in Francia suffraganea dell'arcidiocesi di Tolosa. Nel 2017 contava 150.000 battezzati su 228.950 abitanti. La sede \u00e8 vacante.\nTerritorio.\nLa diocesi comprende il territorio del dipartimento francese degli Alti Pirenei.\nSede vescovile \u00e8 la citt\u00e0 di Tarbes, dove si trova la cattedrale di \"Notre-Dame de la S\u00e8de\". Nella cittadina di Lourdes sorge il santuario di Nostra Signora di Lourdes, dedicato alla Vergine di Lourdes. Ci sono due basiliche sovrapposte, di fronte al grande piazzale, l\"'Esplanade\": Nostra Signora del Rosario e Immacolata Concezione. Altre due basiliche sono rispettivamente quella sotterranea di San Pio X e la moderna basilica di Santa Bernadette.\nIl territorio \u00e8 suddiviso in 525 parrocchie raggruppate in 6 decanati: Argel\u00e9s, Bagn\u00e8res-de-Bigorre, Lannemezan, Lourdes, Tarbes e Vic-Maubourguet.\nStoria.\nLa \"civitas Turba\", cos\u00ec chiamata nella \"Notitia Galliarum\" databile all'inizio del V secolo, era una delle citt\u00e0 che costituivano la provincia romana della Novempopulana.\nIncerte sono le origini della diocesi. Secondo Gregorio di Tours, il territorio della Bigorre fu evangelizzato da un martire, Genesio, e da tre altri santi preti, Giustino, Misilino e Severo. Il primo vescovo documentato storicamente \u00e8 Apro, che si fece rappresentare al concilio di Agde del 506 dal prete Ingenuo. Originariamente la diocesi era suffraganea dell'arcidiocesi di Eauze.\nDopo il VI secolo, la serie episcopale di Tarbes si interrompe a causa delle distruzioni operate prima dai Saraceni e poi dai Normanni. I vescovi riappaiono nella seconda met\u00e0 del X secolo e la diocesi da questo momento \u00e8 parte della provincia ecclesiastica dell'arcidiocesi di Auch.\nNel XII secolo venne iniziata la costruzione della cattedrale, che sub\u00ec diversi interventi successivi, tra cui l'aggiunta dell'attuale facciata nel Settecento.\nIn seguito al concordato con la bolla \"Qui Christi Domini\" di papa Pio VII del 29 novembre 1801 la diocesi fu soppressa e il suo territorio diviso fra le diocesi di Agen e di Bayonne.\nIl 6 ottobre 1822 la diocesi di Tarbes fu ristabilita con la bolla \"Paternae charitatis\" del medesimo papa Pio VII, ricavandone il territorio dalla diocesi di Bayonne.\nIl 20 aprile 1912 mut\u00f2 il nome in quello attuale, per l'importanza assunta dalla citt\u00e0 di Lourdes nel mondo cattolico.\nL'8 dicembre 1917 papa Benedetto XV concesse ai vescovi di Tarbes e Lourdes il privilegio di indossare il pallio durante le celebrazioni nella basilica di Lourdes.\nL'8 dicembre 2002 in occasione della riorganizzazione delle circoscrizioni ecclesiastiche francesi \u00e8 divenuta suffraganea dell'arcidiocesi di Tolosa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 228.950 persone contava 150.000 battezzati, corrispondenti al 65,5% del totale."}
{"id": "503004", "revid": "110157", "url": "https://it.wikipedia.org/wiki?curid=503004", "title": "Diocesi di Tarija", "text": "La diocesi di Tarija (in latino: \"Dioecesis Tariiensis\") \u00e8 una sede della Chiesa cattolica in Bolivia suffraganea dell'arcidiocesi di Sucre. Nel 2017 contava 458.000 battezzati su 484.000 abitanti. \u00c8 retta dal vescovo Jorge \u00c1ngel Sald\u00edas Pedraza, O.P.\nTerritorio.\nLa diocesi comprende il dipartimento boliviano di Tarija, ad esclusione di una parte della provincia di Gran Chaco, che appartiene al vicariato apostolico di Camiri.\nSede vescovile \u00e8 la citt\u00e0 di Tarija, dove si trova la cattedrale di San Bernardo.\nIl territorio \u00e8 suddiviso in 26 parrocchie.\nStoria.\nLa diocesi \u00e8 stata eretta l'11 novembre 1924 con la bolla \"Praedecessoribus Nostris\" di papa Pio XI, ricavandone il territorio dall'arcidiocesi di La Plata, che contestualmente assunse il nome di arcidiocesi di Sucre.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 484.000 persone contava 458.000 battezzati, corrispondenti al 94,6% del totale."}
{"id": "503007", "revid": "110157", "url": "https://it.wikipedia.org/wiki?curid=503007", "title": "Diocesi di Tarlac", "text": "La diocesi di Tarlac (in latino: \"Dioecesis Tarlacensis\") \u00e8 una sede della Chiesa cattolica nelle Filippine suffraganea dell'arcidiocesi di San Fernando. Nel 2017 contava 1.106.000 battezzati su 1.337.000 abitanti. \u00c8 retta dal vescovo Enrique de Vera Macaraeg.\nTerritorio.\nLa diocesi comprende la provincia filippina di Tarlac.\nSede vescovile \u00e8 la citt\u00e0 di Tarlac, dove si trova la cattedrale di San Sebastiano.\nIl territorio \u00e8 suddiviso in 62 parrocchie.\nStoria.\nLa diocesi \u00e8 stata eretta il 16 febbraio 1963 con la bolla \"Clarissimae famae\" di papa Giovanni XXIII, ricavandone il territorio dalle diocesi di Lingayen-Dagupan, contestualmente elevata al rango di arcidiocesi metropolitana, e di San Fernando (oggi arcidiocesi).\nOriginariamente suffraganea dell'arcidiocesi di Lingayen-Dagupan, il 17 marzo 1975 \u00e8 entrata a far parte della provincia ecclesiastica dell'arcidiocesi di San Fernando.\nNel 1990 e nel 1991 la diocesi ha dovuto affrontare due gravissime calamit\u00e0 naturali: prima un terremoto e poi l'eruzione del vulcano Pinatubo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.337.000 persone contava 1.1056.000 battezzati, corrispondenti all'82,7% del totale."}
{"id": "503008", "revid": "110157", "url": "https://it.wikipedia.org/wiki?curid=503008", "title": "Diocesi di Tarma", "text": "La diocesi di Tarma (in latino: \"Dioecesis Tarmensis\") \u00e8 una sede della Chiesa cattolica in Per\u00f9 suffraganea dell'arcidiocesi di Huancayo. Nel 2017 contava 596.000 battezzati su 703.000 abitanti. La sede \u00e8 vacante.\nTerritorio.\nLa diocesi comprende due province della regione peruviana di Jun\u00edn, Jun\u00edn e Tarma, e due province della regione di Pasco, Daniel Alcides Carri\u00f3n e Pasco.\nSede vescovile \u00e8 la citt\u00e0 di Tarma, dove si trova la cattedrale di Sant'Anna.\nIl territorio si estende su 13.032\u00a0km\u00b2 ed \u00e8 suddiviso in 18 parrocchie.\nStoria.\nLa prelatura territoriale di Tarma fu eretta il 15 maggio 1958 con la bolla \"Ecclesiae navem\" di papa Pio XII, ricavandone il territorio dalle diocesi di Huancayo (oggi arcidiocesi) e di Hu\u00e1nuco.\nOriginariamente suffraganea dell'arcidiocesi di Lima, il 30 giugno 1966 entr\u00f2 a far parte della provincia ecclesiastica di Huancayo.\nIl 21 dicembre 1985 la prelatura territoriale \u00e8 stata elevata a diocesi con la bolla \"Cum satis\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 703.000 persone contava 596.000 battezzati, corrispondenti all'84,8% del totale."}
{"id": "503010", "revid": "72396", "url": "https://it.wikipedia.org/wiki?curid=503010", "title": "Diocesi di Tarn\u00f3w", "text": "La diocesi di Tarn\u00f3w (in latino: \"Dioecesis Tarnoviensis\") \u00e8 una sede della Chiesa cattolica in Polonia suffraganea dell'arcidiocesi di Cracovia. Nel 2020 contava 1.099.345 battezzati su 1.130.130 abitanti. \u00c8 retta dal vescovo Andrzej Je\u017c.\nTerritorio.\nLa diocesi comprende la parte orientale del voivodato della Piccola Polonia e il distretto di Mielec nella parte orientale del Voivodato della Precarpazia.\nSede vescovile \u00e8 la citt\u00e0 di Tarn\u00f3w, dove si trova la cattedrale dell'Assunzione di Maria Vergine. In diocesi sorgono 7 basiliche minori:\nIl territorio si estende su 7.566\u00a0km\u00b2 ed \u00e8 suddiviso in 43 decanati e 454 parrocchie.\nStoria.\nNei suoi primi 40 anni di vita, la storia della diocesi di Tarn\u00f3w fu condizionata fortemente dai successivi e repentini cambiamenti geopolitici che videro coinvolti la Polonia e la regione di Cracovia.\nLa diocesi di Tarn\u00f3w, suffraganea dell'arcidiocesi di Leopoli, fu canonicamente eretta il 13 marzo 1786 da papa Pio VI con la bolla \"In suprema Beati Petri\". Il Papa riconobbe essenzialmente l'erezione della diocesi fatta dall'imperatore Giuseppe II il 20 settembre 1783 con quella parte della diocesi di Cracovia che in seguito alla prima spartizione della Polonia era stata assegnata all'impero austriaco, ossia i territori a sud della Vistola. Il primo vescovo di Tarn\u00f3w, eletto dall'imperatore, non ottenne mai il riconoscimento della Santa Sede.\nIl 13 giugno 1805, con la bolla \"Indefessum personarum\" di papa Pio VII, il capitolo della cattedrale fu trasferito a Kielce, a nord della Vistola, dove fu contestualmente eretta una nuova diocesi. Il 24 settembre successivo, con la bolla \"Operosa atque indefessa\" del medesimo papa, il precedente territorio della diocesi di Tarn\u00f3w fu diviso fra l'arcidiocesi di Cracovia e la diocesi di Przemy\u015bl. Con queste decisioni veniva soppressa la diocesi di Tarn\u00f3w.\nIn seguito al congresso di Vienna e alla creazione della repubblica di Cracovia, la diocesi di Cracovia si trov\u00f2 nuovamente divisa. Nei territori dipendenti dall'impero (a sud della Vistola), il 20 settembre 1821, per effetto della bolla \"Studium paterni affectus\" di Pio VII, fu eretta la nuova diocesi di Tyniec (oggi nel sobborgo di Cracovia), anch'essa suffraganea di Leopoli, la cui sede cinque anni pi\u00f9 tardi, il 23 aprile 1826, fu traslata a Tarn\u00f3w con la bolla \"Sedium episcopalium translationes\" di papa Leone XII.\nIl 20 gennaio 1880 furono rivisti e precisati i confini con la vicina diocesi di Cracovia.\nIl 28 ottobre 1925 in forza della bolla di papa Pio XI \"Vixdum Poloniae unitas\" i confini della diocesi subirono alcune variazioni; contestualmente la diocesi entr\u00f2 a far parte della provincia ecclesiastica dell'arcidiocesi di Cracovia.\nIl 25 marzo 1992 ha ceduto una porzione del suo territorio, corrispondente a 49 parrocchie, a vantaggio dell'erezione della diocesi di Rzesz\u00f3w e un'altra porzione di territorio alla diocesi di Sandomierz.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.130.130 persone contava 1.099.345 battezzati, corrispondenti al 97,3% del totale."}
{"id": "503011", "revid": "267975", "url": "https://it.wikipedia.org/wiki?curid=503011", "title": "Arcidiocesi di Tarragona", "text": "Larcidiocesi di Tarragona (in latino: \"Archidioecesis Tarraconensis\") \u00e8 una sede metropolitana della Chiesa cattolica in Spagna. Nel 2017 contava 517.350 battezzati su 615.631 abitanti. \u00c8 retta dall'arcivescovo Joan Planellas i Barnosell.\nTerritorio.\nL'arcidiocesi comprende la provincia di Tarragona, nella comunit\u00e0 autonoma spagnola della Catalogna.\nSede arcivescovile \u00e8 la citt\u00e0 di Tarragona, dove si trova la basilica cattedrale metropolitana e primaziale di Santa Tecla. Molto importante e ricco di storia \u00e8 il monastero di Santa Maria di Poblet, che sorge a Vimbod\u00ed.\nIl territorio \u00e8 suddiviso in 3 vicariati, a loro volta suddivisi in 11 arcipresbiterati, che sono ancora suddivisi in 200 parrocchie.\nStoria.\nLa diocesi di Tarragona secondo la tradizione fu eretta nel I secolo, a seguito della predicazione di san Paolo in Spagna, avvenuta nell'anno 64. Tuttavia, i primi vescovi di questa sede sono noti a partire dalla met\u00e0 del III secolo.\nGi\u00e0 dal V secolo fu elevata al rango di arcidiocesi. Il primo arcivescovo fu Giovanni (470-502). Tuttavia il suo predecessore Ascanio aveva guidato il sinodo del 464 a cui erano presenti i vescovi della provincia ecclesiastica. Il sinodo richiese poi l'autorit\u00e0 del vescovo di Roma per problemi riguardanti nomine episcopali, papa Ilario indisse nel 465 un Concilio, in cui fu sancito che i vescovi della provincia dovevano ricevere l'approvazione del metropolita Ascanio.\nNel 516 si tenne il primo concilio provinciale.\nDall'VIII secolo fino a met\u00e0 del X secolo la sede rimase vacante a causa dell'invasione araba. Nel 711 il vescovo san Prospero e alcuni cittadini dell'antica \"Tarraco\" trovarono rifugio sulle coste italiane. Portarono con loro un antico libro liturgico, l'Orazionale visigotico tarraconense, che \u00e8 oggi conservato nella Biblioteca capitolare di Verona.\nQuando la diocesi fu ristabilita, l'arcivescovo Cesareo ebbe difficolt\u00e0 a far valere il titolo metropolitano, perch\u00e9 le diocesi suffraganee erano divenute \"de facto\" suffraganee di Narbona. Aimerico (927-977) e i suoi successori Armengol (977-1019), Guifredo de Cerda\u00f1a (1019-1079), Pedro Berenguer (1079) e Dalmacio (1079-1091) vescovi di Narbona, useranno illegittimamente il titolo di arcivescovo di Tarragona. Dopo Cesareo la sede di Tarragona rimarr\u00e0 vacante. Attone nel 971 ebbe per breve tempo il titolo di arcivescovo di Tarragona da papa Giovanni XIII e cerc\u00f2 di restaurare la metropolia, traslandone la sede a Vic.\nIl 1\u00ba giugno 1091 papa Urbano II ristabil\u00ec ufficialmente l'arcidiocesi, a capo della quale pose Berenguer Seniofredo de Llu\u00e7\u00e1, che conserv\u00f2 la cattedra vescovile di Vic a motivo della povert\u00e0 della sede tarragonese. L'arcivescovo di Narbona lo accus\u00f2 di voler dismembrare la sua metropolia e lo tenne prigioniero finch\u00e9 non ebbe pagato un cospicuo indennizzo.\nIl successore beato Ollegario compare anche nelle cronotassi della diocesi di Barcellona e il suo trasferimento a Tarragona \u00e8 taciuto da molte fonti. Certamente non risiedette a Tarragona, come neppure il suo successore Gregorio. Il primo arcivescovo a fare ritorno in citt\u00e0 fu Bernardo Tort.\nNel 1151 fu fondato il monastero cistercense di Santa Maria di Poblet.\nIl 23 marzo 1154 papa Anastasio IV stabil\u00ec i confini dell'arcidiocesi e le suffraganee: Gerona, Barcellona, Urgell, Vic, L\u00e9rida, Tortosa, Saragozza, Huesca, Pamplona, Tarazona e Calahorra. Nello stesso anno il vescovo eresse il capitolo della cattedrale.\nNel 1171 si inizi\u00f2 la costruzione dell'attuale cattedrale.\nIl 17 giugno 1207 papa Innocenzo III concesse agli arcivescovi di Tarragona il privilegio di incoronare a Saragozza i re d'Aragona.\nIl 10 ottobre 1238 fu eretta la diocesi di Valencia e aggregata alla provincia ecclesiastica di Tarragona dopo una lunga contesa con la sede di Toledo.\nNel 1318 Saragozza fu elevata al rango di arcidiocesi metropolitana con le suffraganee Huesca, Tarazona, Pamplona e Calahorra.\nNel 1331 la cattedrale fu solennemente consacrata alla presenza degli arcivescovi sardi e dei vescovi della provincia.\nDal 1380 al 1388 la cattedra arcivescovile rimase vacante, per il rifiuto del re Pietro III d'Aragona di intervenire a sostegno di qualsiasi fazione nello scisma d'Occidente.\nDomingo Ram fu il primo arcivescovo a governare la diocesi con la porpora cardinalizia, che aveva ottenuto il 10 marzo 1430.\nIl 19 luglio 1492 la sede di Valencia fu elevata al rango di arcidiocesi metropolitana.\nNel 1498 si pubblic\u00f2 un messale secondo la \"consuetudinem Ecclesi\u00e6 Tarraconensis\". Rimarr\u00e0 in vigore fino al 1589, quando sar\u00e0 introdotto il rito romano.\nSubito dopo il Concilio di Trento, nel 1570, fu eretto il seminario metropolitano di san Paolo e santa Tecla.\nNel 1593 fu eretta la diocesi di Solsona e aggregata alla provincia ecclesiastica di Tarragona.\nNel 1671 si diede alle stampe un altro libro liturgico proprio dell'arcidiocesi, un Rituale.\nIl 15 ottobre 1673 l'universit\u00e0 di Tarragona, l'arcivescovo e i consoli della citt\u00e0 giurano di difendere il dogma dell'Immacolata Concezione.\nNel 1691 il concilio provinciale stabil\u00ec che l'arcivescovo di Tarragona dovesse continuare ad usare il titolo di primate di Spagna.\nIl 15 dicembre 1712 l'arcivescovo Isidro Bertr\u00e1n, che aderiva al partito del pretendente al trono Carlo d'Austria, fu deposto da Filippo V con regio decreto e la sede fu dichiarata vacante. L'anno successivo papa Clemente XI indirizz\u00f2 al re di Spagna una bolla di protesta e l'arcivescovo faceva atto di sottomissione. Tuttavia, Filippo non volle ritrattare la deposizione.\nNel 1722 si ripropose nuovamente la questione dei diritti primaziali di Toledo sulla provincia ecclesiastica di Tarragona e le pretese toletane vennero respinte.\nNel 1813 le truppe napoleoniche depredarono il palazzo arcivescovile, distruggendo gli archivi diocesani e capitolari. Non risparmiarono neppure una reliquia di santa Tecla conservata nel monastero di Sant Cugat del Vall\u00e8s. A seguito della distruzione, nel 1815 si inizi\u00f2 a costruire il nuovo palazzo arcivescovile.\nA seguito dello scioglimento in tutta la Spagna degli ordini monastici e della chiusura dei monasteri con la confisca delle loro terre, a causa dei decreti di \"desamortizaci\u00f3n\" adottati dal governo di Juan \u00c1lvarez Mendiz\u00e1bal nel 1835, il monastero di Santa Maria di Poblet venne abbandonato e per quasi un secolo sar\u00e0 oggetto di saccheggi da parte della popolazione locale.\nNel 1869 l'arcivescovo Fleix y Solans partecip\u00f2 al Concilio Vaticano I prendendo posto fra i primati.\nIl 14 agosto 1897 papa Leone XIII trasform\u00f2 il seminario in universit\u00e0 pontificia.\nNel 1936 durante la Guerra civile spagnola furono assassinati il vescovo ausiliare Manuel Borr\u00e0s, 136 sacerdoti sui 404 sacerdoti dell'arcidiocesi e molti altri fra religiosi e laici. Tuttavia, nel 1937 l'arcivescovo cardinale Vidal y Barraquer, che aveva precedentemente rifiutato un'onorificenza della repubblica, non firmer\u00e0 la lettera pastorale dei vescovi spagnoli a favore di Francisco Franco. Dal 1939 al 1943, data della sua morte, il cardinale fu in esilio e la sede rimase senza pastore.\nNel 1940 riprese la vita monastica nel monastero di Santa Maria di Poblet.\nNel 1957 i confini dell'arcidiocesi si ampliarono, includendo un arcipresbiterato gi\u00e0 appartenuto alla diocesi di Barcellona e un altro gi\u00e0 appartenuto alla diocesi di Vic.\nIl 25 marzo 1964 la diocesi di Barcellona \u00e8 elevata al rango di arcidiocesi immediatamente soggetta alla Santa Sede.\nNel 1988 l'arcidiocesi di Tarragona ha adottato una suddivisione in 11 arcipresbiterati.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 615.631 persone contava 517.350 battezzati, corrispondenti all'84,0% del totale."}
{"id": "503013", "revid": "6923", "url": "https://it.wikipedia.org/wiki?curid=503013", "title": "Diocesi di Tarazona", "text": "La diocesi di Tarazona (in latino: \"Dioecesis Turiasonensis\") \u00e8 una sede della Chiesa cattolica in Spagna suffraganea dell'arcidiocesi di Saragozza. Nel 2020 contava 69.000 battezzati su 73.100 abitanti. \u00c8 retta dal vescovo Eusebio Ignacio Hern\u00e1ndez Sola, O.A.R.\nTerritorio.\nLa diocesi comprende la parte nordoccidentale della provincia di Saragozza.\nSede vescovile \u00e8 la citt\u00e0 di Tarazona, dove si trova la cattedrale di Nostra Signora dell'Orto.\nIl territorio \u00e8 suddiviso in 139 parrocchie, raggruppate in 5 arcipresbiterati, indicate con i colori in parentesi nella mappa a destra: Tarazona (giallo), Huecha (azzurro), Bajo Jal\u00f3n (rosso), Calatayud (violetto), Alto Jal\u00f3n (arancione).\nStoria.\nLa diocesi fu eretta nel V secolo, secondo alcuni storici nel 449, con altri pi\u00f9 certi riscontri documentali a partire dal 465, anno in cui il vescovo di Tyraso prese parte al concilio di Toledo. Originariamente era suffraganea dell'arcidiocesi di Tarragona.\nNel 1130 il concilio di Burgos impose alla diocesi alcune variazioni territoriali, dandole la conformazione geografica che rimarr\u00e0 inalterata fino al 1956.\nNel 1318 entr\u00f2 a far parte della provincia ecclesiastica dell'arcidiocesi di Saragozza.\nDal 17 luglio 1889 al 2 settembre 1955 la diocesi di Tudela fu data in amministrazione ai vescovi di Tarazona. Il 2 settembre 1955, in forza del decreto \"Initis inter\" della Congregazione Concistoriale, che faceva seguito al concordato fra Santa Sede e governo spagnolo, Tudela ritorn\u00f2 ad essere amministrata dai vescovi di Pamplona.\nNel 1956 la diocesi cedette le parrocchie fuori dalla provincia di Saragozza alle diocesi confinanti.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 73.100 persone contava 69.000 battezzati, corrispondenti a 94,4% del totale."}
{"id": "503015", "revid": "110157", "url": "https://it.wikipedia.org/wiki?curid=503015", "title": "Diocesi di Tanjung Selor", "text": "La diocesi di Tanjung Selor (in latino: \"Dioecesis Tanjungselorensis\") \u00e8 una sede della Chiesa cattolica in Indonesia suffraganea dell'arcidiocesi di Samarinda. Nel 2017 contava 49.883 battezzati su 852.071 abitanti. \u00c8 retta dal vescovo Paulinus Yan Olla, M.S.F.\nTerritorio.\nLa diocesi si trova nella parte indonesiana dell'isola del Borneo e comprende il Kalimantan Settentrionale e la reggenza di Berau nel Kalimantan Orientale.\nSede vescovile \u00e8 la citt\u00e0 di Tanjung Selor, dove si trova la cattedrale di Santa Maria Assunta.\nIl territorio \u00e8 suddiviso in 20 parrocchie.\nStoria.\nLa diocesi \u00e8 stata eretta il 22 dicembre 2001 con la bolla \"Ad aptius consulendum\" di papa Giovanni Paolo II, ricavandone il territorio dalla diocesi di Samarinda (oggi arcidiocesi).\nOriginariamente suffraganea dell'arcidiocesi di Pontianak, il 14 gennaio 2003 \u00e8 entrata a far parte della nuova provincia ecclesiastica dell'arcidiocesi di Samarinda.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 852.071 persone contava 49.883 battezzati, corrispondenti al 5,9% del totale."}
{"id": "503017", "revid": "123410125", "url": "https://it.wikipedia.org/wiki?curid=503017", "title": "Diocesi di Taubat\u00e9", "text": "La diocesi di Taubat\u00e9 (in latino: \"Dioecesis Taubatensis\") \u00e8 una sede della Chiesa cattolica in Brasile suffraganea dell'arcidiocesi di Aparecida appartenente alla regione ecclesiastica Sul 1. Nel 2017 contava 462.182 battezzati su 705.466 abitanti. \u00c8 retta dal vescovo Wilson Lu\u00eds Angotti Filho.\nTerritorio.\nLa diocesi comprende 11 comuni dello stato brasiliano di San Paolo: Taubat\u00e9, Ca\u00e7apava, Campos do Jord\u00e3o, Jambeiro, Natividade da Serra, Pindamonhangaba, Reden\u00e7\u00e3o da Serra, Santo Ant\u00f4nio do Pinhal, S\u00e3o Bento do Sapuca\u00ed, S\u00e3o Lu\u00eds do Paraitinga e Trememb\u00e9.\nSede vescovile \u00e8 la citt\u00e0 di Taubat\u00e9, dove si trova la cattedrale di San Francesco d'Assisi delle Stimmate (\"Catedral S\u00e3o Francisco das Chagas\"). A Trememb\u00e9 sorge la basilica minore di Nostro Signore Ges\u00f9 (\"Bas\u00edlica do Senhor Bom Jesus\").\nIl territorio si estende su una superficie 4.534\u00a0km\u00b2 ed \u00e8 suddiviso in 49 parrocchie, raggruppate in 7 foranie.\nStoria.\nLa diocesi \u00e8 stata eretta il 7 giugno 1908 con la bolla \"Dioecesium nimiam amplitudinem\" di papa Pio X, ricavandone il territorio dall'arcidiocesi di San Paolo, di cui era originariamente suffraganea.\nSuccessivamente ha ceduto a pi\u00f9 riprese porzioni del suo territorio a vantaggio dell'erezione di nuove diocesi e precisamente: la diocesi di Santos il 4 luglio 1924; la diocesi di Lorena il 31 luglio 1937; l'arcidiocesi di Aparecida, di cui \u00e8 divenuta contestualmente suffraganea, il 19 aprile 1958; la diocesi di Mogi das Cruzes il 9 giugno 1962; e la diocesi di S\u00e3o Jos\u00e9 dos Campos il 30 gennaio 1981.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 705.466 persone contava 462.182 battezzati, corrispondenti al 65,5% del totale."}
{"id": "503018", "revid": "14691", "url": "https://it.wikipedia.org/wiki?curid=503018", "title": "Il Cardinale del Cremlino", "text": ""}
{"id": "503019", "revid": "713168", "url": "https://it.wikipedia.org/wiki?curid=503019", "title": "Thrakesion", "text": "Thrakesion fu uno dei themata in cui era diviso l'impero bizantino.\nEstensione del thema della Thrakesion.\nQuesto thema si trovava in Asia minore, e si trovava vicino a Smirne. Durante il X secolo era terzo su trentuno in ordine di importanza nell'Impero Bizantino.\nLa storia della Thrakesion.\nInizialmente il Thrakesion faceva parte dell'Anatolikon. Questo thema cadde per la prima volta dopo la battaglia di Manzikert, nel 1071, ma Alessio I Comneno (1081-1118) nel 1118 ne riprese il comando. Dopo la caduta di Costantinopoli per mano dei crociati nel 1204, questo thema rimase fedele all'impero di Nicea, che nel 1261 riconquist\u00f2 Costantinopoli e riprese il suo nome di impero bizantino. Il Thrakesion nel XIV secolo inizi\u00f2 a perdere tutti i suoi territori, che vennero conquistati dai Turchi ottomani. La capitale Filadelfia cadde in mano agli Ottomani nel 1390 e fu l'ultima citt\u00e0 bizantina dell'Asia Minore.\nAltro.\nLo strategos prendeva quaranta libbre d'oro all'anno.\nQuesto thema forniva cavalleria leggera e fanteria..\nQuesto thema nel IX secolo forniva al governo imperiale 6.000 soldati."}
{"id": "503020", "revid": "322321", "url": "https://it.wikipedia.org/wiki?curid=503020", "title": "Arcidiocesi di Taunggyi", "text": "Larcidiocesi di Taunggyi (in latino: \"Archidioecesis Taunggyiensis\") \u00e8 una sede metropolitana della Chiesa cattolica in Birmania. Nel 2017 contava 6.891 battezzati su 1.771.000 abitanti. \u00c8 retta dall'arcivescovo Basilio Athai.\nTerritorio.\nL'arcidiocesi comprende 18 \"townships\" dello stato Shan in Birmania.\nSede arcivescovile \u00e8 la citt\u00e0 di Taunggyi, dove si trova la cattedrale di San Giuseppe.\nIl territorio \u00e8 suddiviso in 14 parrocchie.\nStoria.\nLa diocesi di Taunggyi fu eretta il 21 marzo 1961 con la bolla \"Magno gaudio\" di papa Giovanni XXIII, ricavandone il territorio dalla diocesi di Toungoo (oggi diocesi di Taungngu). Originariamente era suffraganea dell'arcidiocesi di Rangoon (oggi arcidiocesi di Yangon).\nIl 14 novembre 1988 cedette una porzione del suo territorio a vantaggio dell'erezione della diocesi di Loikaw.\nIl 17 gennaio 1998 \u00e8 stata elevata al rango di arcidiocesi metropolitana con la bolla \"Ipso optime\" di papa Giovanni Paolo II.\nIl 15 dicembre 2005 ha ceduto un'altra porzione di territorio a vantaggio dell'erezione della diocesi di Pekhon.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 1.771.000 persone contava 6.891 battezzati, corrispondenti allo 0,4% del totale."}
{"id": "503021", "revid": "267975", "url": "https://it.wikipedia.org/wiki?curid=503021", "title": "Arcidiocesi di Trani-Barletta-Bisceglie", "text": "Larcidiocesi di Trani-Barletta-Bisceglie (in latino: \"Archidioecesis Tranensis-Barolensis-Vigiliensis\") \u00e8 una sede della Chiesa cattolica in Italia suffraganea dell'arcidiocesi di Bari-Bitonto appartenente alla regione ecclesiastica Puglia. Nel 2020 contava 277.822 battezzati su 293.063 abitanti. \u00c8 retta dall'arcivescovo Leonardo D'Ascenzo.\nGli arcivescovi, oltre al titolo proprio, hanno unito il titolo di Nazareth (\"Nazarenus\").\nPatroni.\nSono patroni dell'arcidiocesi:\nTerritorio.\nL'arcidiocesi comprende sette centri pugliesi: oltre alle tre citt\u00e0 titolari di Trani, Barletta e Bisceglie annovera anche i comuni di Corato, Margherita di Savoia, San Ferdinando di Puglia e Trinitapoli. Eccetto Corato, che appartiene alla citt\u00e0 metropolitana di Bari, gli altri comuni fanno parte della provincia di Barletta-Andria-Trani.\nSede arcivescovile \u00e8 la citt\u00e0 di Trani, dove si trova la cattedrale di Santa Maria Assunta. A Barletta e a Bisceglie sorgono le concattedrali della diocesi, dedicate rispettivamente a Santa Maria Maggiore e a San Pietro Apostolo.\nIl territorio si estende su 711\u00a0km\u00b2 ed \u00e8 suddiviso in 66 parrocchie, raggruppate in 5 zone pastorali, che, a partire dal 2 giugno 2005, hanno assunto la seguente denominazione:\nStoria.\nL'odierna arcidiocesi nasce nel 1986 dall'unione di tre precedenti sedi: l'arcidiocesi di Trani, attestata a partire dall'inizio del VI secolo, la diocesi di Bisceglie, fondata nell'XI secolo, e l'arcidiocesi di Barletta, eretta nel 1860.\nBisceglie.\nSecondo la \"tradizione petrina\", comune a molte diocesi della Puglia e dell'Italia meridionale, lo stesso apostolo san Pietro avrebbe annunciato il vangelo a Bisceglie, consacrando il primo vescovo, san Mauro. A lungo si \u00e8 attribuita la fondazione della diocesi all'VIII secolo, per la presenza di un presunto vescovo di Bisceglie al concilio di Nicea del 787: in realt\u00e0 a quel concilio non prese parte nessun vescovo pugliese, e Sergio, attribuito alla sede biscegliese, fu in realt\u00e0 un vescovo di Bargilia, sempre presente negli atti conciliari tra i vescovi della provincia ecclesiastica di Caria (Asia Minore).\nLa diocesi \u00e8 di fondazione normanna e risale all'XI secolo. Pompeo Sarnelli, nelle sue \"Memorie de' Vescovi di Biseglia\", menziona il vescovo Mercurio nel 1059, la cui esistenza tuttavia, come riconosce lo stesso Sarnelli, si fonda su un documento palesemente spurio, \"tessuto pi\u00f9 di favole che di storia\". Storicamente documentato invece \u00e8 il vescovo Giovanni, che nel 1071 prese parte alla solenne consacrazione della chiesa abbaziale di Montecassino; Giovanni fu il primo vescovo di Bisceglie, come si evince da un diploma del successore Dumnello del 1074, nella quale il vescovo parla di s\u00e9 come del secondo vescovo biscegliese. A Mancusio si deve invece la costruzione della chiesa di San Matteo, che il successore Stefano, nel primo anno del suo episcopato (1099), concesse alle famiglie dei casali di Sagina e di Giano, rifugiatesi in citt\u00e0 a causa delle incursioni dei Saraceni.\nIl XII secolo \u00e8 segnato dal lungo episcopato di Amando, documentato in numerosi diplomi dal 1154 fino al 7 luglio 1182; durante il suo mandato, furono rinvenute le reliquie dei santi Mauro, Sergio e Pantaleone, eletti patroni della citt\u00e0 e della diocesi; il flusso di numerosi pellegrini favor\u00ec nel 1393 la fondazione della \"congrega dei Santi Martiri\". Nell'inverno 1222 la citt\u00e0 accolse san Francesco, che vi fond\u00f2 il monastero dei frati minori di Santa Maria dell'Annunziata. La cattedrale di Bisceglie, la cui costruzione fu iniziata nel 1073, venne consacrata dal vescovo Leone nel 1295.\nLa cattedrale fu a lungo l'unica parrocchia della citt\u00e0 e della diocesi, e solo nel 1590 il vescovo Alessandro Cospi fond\u00f2 tre nuove parrocchie. La vita religiosa della popolazione orbit\u00f2 perci\u00f2 attorno ai numerosi conventi e monasteri cittadini; oltre ai francescani, Bisceglie accolse gli osservanti di San Lorenzo nel 1479, i domenicani di Santa Maria del Muro nel 1502, gli agostiniani di Santa Maria Incoronata nel 1546, i cappuccini di San Michele Arcangelo nel 1606; vi erano anche due comunit\u00e0 femminili di clarisse. Inoltre, a partire dalla fine del XV secolo, si svilupparono in citt\u00e0 diverse confraternite, il cui numero aument\u00f2 in seguito alla missione dei gesuiti nel XVI secolo.\nI vescovi ebbero difficolt\u00e0 ad applicare le normative di riforma del concilio di Trento. Tuttavia gi\u00e0 nel 1547 fu indetto un primo sinodo diocesano, ad opera del vescovo Geronimo Sifola; il seminario fu eretto solo nel Settecento. Fra il 1692 ed il 1724 fu vescovo biscegliese Pompeo Sarnelli, erudito e storico, autore delle \"Memorie de' Vescovi di Biseglia e della stessa Citt\u00e0\"; a lui si deve anche il restauro del palazzo vescovile, oggi sede del museo diocesano di Bisceglie. Ai tempi del Sarnelli, la diocesi comprendeva, oltre alla cattedrale, le collegiate di Sant'Adoeno, di Santa Margherita, di San Matteo e di San Nicola, 10 altre chiese nella citt\u00e0 e pi\u00f9 di 15 nella campagna circostante; vi erano inoltre 5 conventi maschili e 2 femminili; il clero secolare comprendeva circa 100 preti e 85 seminaristi.\nNel 1800 mor\u00ec l'ultimo vescovo residente, Salvatore Palica. In seguito la diocesi rimase vacante per diciotto anni, finch\u00e9 il 27 giugno 1818, con la bolla \"De utiliori\" di papa Pio VII, fu concessa in amministrazione perpetua agli arcivescovi di Trani.\nIl 20 ottobre 1980, con la bolla \"Qui Beatissimo Petro\" di papa Giovanni Paolo II, la diocesi di Bisceglie, insieme a quella di Trani e Barletta, \u00e8 entrata a far parte della provincia ecclesiastica dell'arcidiocesi di Bari.\nIl territorio della diocesi alla vigilia della \"plena unione\" con le arcidiocesi di Trani e Barletta, comprendeva il solo comune di Bisceglie.\nBarletta.\nLa fede a Barletta ha origini antiche. Gli scavi sotto la concattedrale di Barletta, hanno portato alla luce una basilica paleocristiana piuttosto ampia e mosaicata, recante il monogramma del vescovo Sabino di Canosa. Ci\u00f2 attesta l'appartenenza di \"Barolum\" all'antica diocesi di Canosa almeno fin dal VI secolo.\nDall'XI secolo invece Barletta rientra nel territorio dei vescovi di Trani. Ma gi\u00e0 dal XII secolo in Barletta vi sono delle pertinenze di propriet\u00e0 della mensa vescovile dell'arcivescovo metropolita di Nazareth in Galilea, che si faceva rappresentare nella citt\u00e0 pugliese da un proprio vicario, come documentato da un diploma del 1162. A partire dal XIV secolo Barletta divenne la sede stabile dell'arcivescovo di Nazareth, ormai impossibilitato a risiedere in Palestina; oltre ad alcune chiese barlettane, tra cui la cattedrale di Santa Maria di Nazaerth, dall'arcivescovo nazareno dipendevano diverse altre chiese sparse soprattutto in Puglia e in Lucania.\nNel 1455 all'arcivescovo di Nazareth fu unita la diocesi di Canne e nel 1536 la diocesi di Monteverde. In questo periodo inoltre l'arcivescovo ricostruisce la sua cattedrale e il suo episcopio all'interno delle mura di Barletta.\nIl 27 giugno 1818, con la bolla \"De utiliori\", papa Pio VII soppresse l'arcidiocesi di Nazareth e la diocesi di Canne, e ne aggreg\u00f2 il territorio all'arcidiocesi di Trani. La diocesi di Monteverde invece, ugualmente soppressa, venne aggregata alla diocesi di Sant'Angelo dei Lombardi.\nNel 1828 il capitolo metropolitano nazareno fu unito al capitolo collegiale della chiesa madre di Barletta. Il \"novum capitulum perinsignis collegiatae in aede Sanctae Mariae Majoris\" era costituito da tre dignit\u00e0 (l'arciprete, il primicerio e il cantore), da 24 canonici e da 20 beneficiari.\nIl 21 aprile 1860 con la bolla \"Imperscrutabili Dei\" di papa Pio IX, fu eretta l'arcidiocesi di Barletta, contestualmente unita \"aeque principaliter\" a quella di Trani. Ci\u00f2 comportava che l'arcivescovo di Trani e Barletta fosse un'unica persona, ma al contempo assicurava piena autonomia ad entrambe le arcidiocesi che godevano delle stesse prerogative e diritti. Gli arcivescovi di Trani e Barletta continuarono a fregiarsi dell'antico titolo di Nazareth. \nFu elevata a cattedrale la chiesa madre di Santa Maria Maggiore dove fu eretto il trono arcivescovile. Il capitolo della cattedrale fu decorato di quattro dignit\u00e0 capitolari (arciprete, arcidiacono, primicerio e tesoriere) e in virt\u00f9 della elevazione dell'arcidiocesi di Barletta \"aeque principaliter\" all'arcidiocesi di Trani, fu detto metropolitano; i canonici furono insigniti degli abiti prelatizi nonch\u00e9 della croce pettorale recante nel lobo frontale la santa Casa di Nazareth. \nPatroni dell'arcidiocesi furono proclamati la Madonna dello Sterpeto, patrona della citt\u00e0 dal 1732, e san Ruggero, vescovo di Canne, il cui corpo fu custodito a Barletta dal 1276. Fu scelto come episcopio e sede della curia diocesana l'antico palazzo arcivescovile nazareno.\nNell'arcidiocesi, corrispondente alla sola citt\u00e0 di Barletta, permanevano altre due collegiate, quella del Santo Sepolcro e quella della di San Giacomo Maggiore; quest'ultima era sede gi\u00e0 dal 1594 della seconda parrocchia della citt\u00e0 affidata al prevosto curato del capitolo collegiale.\nNel 1908 la parrocchia della cattedrale fu suddivisa in quattro vicarie. Nel Novecento causa la crescita demografica sorsero diverse parrocchie per soddisfare la cura spirituale della popolazione.\nAi primi del Novecento risale la fondazione di un circolo di sacerdoti sensibile alle nuove istanze sociali perorate da Leone XIII. Gli aggregati fondarono il periodico di informazione e istruzione religiosa \"Il buon senso\".\nFra i sacerdoti appartenenti a questa nuova primavera ecclesiale vanno menzionati, il prevosto Sabino Balestrucci, fondatore dell'oratorio di San Giacomo e i vescovi Ignazio e Nicola Monterisi, fratelli, e Domenico Dell'Aquila. \nA questa fucina sacerdotale appartiene anche il venerabile don Raffaele Dimiccoli, fondatore di un nuovo oratorio per l'educazione della giovent\u00f9 nella zona Settefrati, quartiere nuovo e povero della citt\u00e0. Al suo ministero di vicario generale risalgono la fioritura e l'impianto di nuovi istituti religiosi per i nuovi quartieri in rapida espansione della citt\u00e0. Fra questi il Villaggio del Fanciullo dei Francescani Conventuali al rione Medaglie d'Oro, l'istituto delle suore alcantarine al rione San Nicola, l'istituto delle suore dell'Immacolata d'Ivrea al rione Borgovilla e l'istituto delle suore dell'Immacolata di Fiuggi al rione Barberini. \nNel 1961, a conclusione del primo centenario dell'arcidiocesi di Barletta, il cardinale Alfredo Ottaviani incoron\u00f2 con un serto d'oro l'icona della Madonna dello Sterpeto. Lo stesso anno la cattedrale fu decorata del titolo di basilica minore. \nNel 1978 vi fu l'istituzione dell'archivio e della biblioteca diocesani, dedicati a Pio IX.\nTrani.\nLa diocesi di Trani fu eretta in epoca antica. La \"tradizione petrina\", comune a molte diocesi pugliesi e dell'Italia meridionale, attribuisce la fondazione della diocesi all'apostolo san Pietro. Incerta \u00e8 la storicit\u00e0 dei santi Redento e Magno che le tradizioni locali riconoscono come protovescovi della diocesi tranese. Alcuni codici del martirologio geronimiano menzionano un san Magno il 19 agosto in \"Fabrateria vetus\", ma ne parlano sempre come martire e mai come vescovo. Di Magno esistono poi due passioni relativamente recenti; nella prima Magno \u00e8 un martire di Cesarea di Cappadocia morto sotto Aureliano il 19 agosto; nella seconda \u00e8 un pastore di Trani, convertitosi al cristianesimo e battezzato dal \"sanctus sacerdos\" (vescovo?) Redento, in seguito diventa vescovo della citt\u00e0, ma a causa delle persecuzioni deve fuggire, e muore martirizzato nel 251.\nLa diocesi \u00e8 storicamente documentata a partire dalla fine del V secolo. Il primo vescovo noto \u00e8 Eutizio (o Eutichio), che prese parte ai concili simmachiani del 501 e del 502; avrebbe preso parte anche alla consacrazione della basilica di San Michele Arcangelo sul Gargano nel 493, ma questa tradizione \u00e8 frutto di leggende medievali. Non si conoscono pi\u00f9 vescovi di Trani, eccetto alcuni apocrifi, fino al IX secolo; in una carta dell'834 \u00e8 documentato Auderis \"S. Dei genitricis virg. Mariae sedis Tranensis\" e il suo predecessore Leopardo.\nAll'epoca bizantina appartennero i vescovi Giovanni I, Rodostamo, Crisostomo e Giovanni II, documentati dal 952 al 1059; in questo periodo la sede dipendeva dai patriarchi di Costantinopoli. Rodostamo, nel 983, \u00e8 il primo prelato tranese che si fregi\u00f2 del titolo di arcivescovo. Giovanni II, destinatario di una lettera contro gli abusi dei latini di Leone di Acrida (1053), fu coinvolto nello scisma d'Oriente e per questo motivo deposto da papa Niccol\u00f2 II nel concilio di Melfi del 1059.\nNella seconda met\u00e0 dell'XI secolo Trani fu occupata definitivamente dai Normanni. In questo contesto la diocesi fu elevata al rango di arcidiocesi metropolitana di rito latino con papa Alessandro II nel 1063. Il \"Liber Censuum\" della fine del XII secolo le attribuisce due diocesi suffraganee, Andria e Bisceglie; appartenevano all'arcidiocesi anche le citt\u00e0 di Barletta e di Corato. Il primo arcivescovo latino fu Bisanzio I, il cui episcopato segn\u00f2 tutta la seconda met\u00e0 del secolo XI; nel 1071 prese parte alla consacrazione della chiesa abbaziale di Montecassino e nel 1099 ricevette da papa Urbano II la bolla di canonizzazione di san Nicola Pellegrino, patrono dell'arcidiocesi.\nAll'arcivescovo Bisanzio I si deve anche la costruzione del sacello per ospitare le spoglie di san Nicola Pellegrino; su questo venne edificata nel corso del XII secolo l'imponente cattedrale in stile romanico pugliese. La fase decisiva della costruzione si ebbe presumibilmente tra il 1159 e il 1186 sotto l'impulso dell'arcivescovo Bertrando II, mentre verso il 1200 il completamento era da considerarsi raggiunto, eccezion fatta per il campanile.\nNumerosa era la presenza religiosa nel territorio diocesano. A Trani v'erano una decina di monasteri benedettini di cui 8/9 maschili e 2/3 femminili; a Barletta ve n'erano cinque, ed inoltre si conta anche la presenza di cisterciensi, celestini e celestine, verginiani ed olivetani. Un altro monastero di celestine si trovava a Corato. A Trani sorgevano anche comunit\u00e0 di templari, di gerosolimitani e di teutonici; questi ultimi due ordini erano presenti anche a Barletta. Maggiore era la presenza degli ordini mendicanti nei tre centri dell'arcidiocesi tranese: c'erano francescani, domenicani, osservanti, agostiniani, terziarie francescane, clarisse, carmelitani e trinitari.\nNel XV secolo papa Martino V un\u00ec la diocesi di Salpi, eretta nel V secolo, all'arcidiocesi di Trani. Lo stesso papa nel 1424 dispose l'unione della diocesi di Canne, fino ad allora suffraganea dell'arcidiocesi di Bari, all'arcidiocesi di Trani, ma il provvedimento non ebbe effetto e nel 1449 la diocesi di Canne fu unita all'arcidiocesi di Nazareth. Nel 1523 la sede di Salpi fu separata da Trani, ma fu poi definitivamente soppressa nel 1547, aggregandone il territorio all'arcidiocesi di Trani; da questo momento gli arcivescovi di Trani porteranno il titolo \"Salpensis\" fino agli Anni Quaranta del Novecento. Il territorio dell'arcidiocesi tranese aument\u00f2 cos\u00ec con l'annessione del territorio di Casale della Trinit\u00e0, oggi Trinitapoli.\nA partire dalla met\u00e0 del Cinquecento, i presuli tranesi cercarono, attraverso visite pastorali e sinodi, di attuare le riforme volute dal concilio di Trento. Sono noti a Trani diversi sinodi, celebrati fra il 1565 ed il 1793, di cui due provinciali (1565 e 1589). I sinodi diocesani furono celebrati da Scipione da Tolfa (diversi sinodi), Diego \u00c1lvarez (1617), Tommaso Anchora (1638 e 1643), Pietro de Torres (1703) e Luigi Trasmondi 1793).\nL'arcivescovo che maggiormente si impegn\u00f2 nella riforma dell'arcidiocesi fu Scipione da Tolfa (1576-1592). Nel 1589 indisse un concilio provinciale che si articol\u00f2 in quattro sessioni, dove vennero affrontate diverse tematiche: la professione di fede (prima sessione), aspetti relativi alla cura delle anime, le feste e i sacramenti (seconda sessione), il matrimonio, la riforma del clero secolare e regolare, i luoghi di culto, i doveri degli insegnanti (terza sessione), il dovere della residenza episcopale, la predicazione, gli abusi (quarta sessione). Nella sua relazione per la visita ad limina del 1590 il presule ricorda le numerose visite apostoliche alla sua arcidiocesi e i diversi sinodi da lui celebrati per l'osservanza dei decreti tridentini.\nAltro arcivescovo riformatore fu il domenicano spagnolo Diego \u00c1lvarez (1607-1634). Nel 1617 celebr\u00f2 il sinodo diocesano, il primo di cui si conoscono gli atti e i decreti, pubblicati nel 1622. Sono due i punti principali su cui si \u00e8 concentrata l'attivit\u00e0 legislativa e riformatrice di questo sinodo: \u00abaffermare la centralit\u00e0 della parrocchia, cui deve essere riportata per intero l'amministrazione dei sacramenti (vedi il divieto di celebrare il matrimonio nei monasteri delle suore o nelle chiese dei regolari); delineare la figura del \"buon sacerdote\", adeguatamente formato, che indossa l'abito clericale, che non partecipa a giochi e feste mondane, che non porta armi e non si dedica agli affari secolari, che si comporta con il decoro che attiene al suo stato sia in chiesa che per strada, che segue le disposizioni previste per il confessionale\u00bb.\nIl primo seminario arcivescovile fu fondato dallo stesso \u00c1lvarez nel 1627, ma non ebbe molta fortuna. Stessa sorte tocc\u00f2 al seminario istituito nel 1695 dall'arcivescovo Pietro de Torres. Durante l'episcopato di Domenico Andrea Cavalcanti venne eretto un terzo seminario, dotato delle rendite sufficienti per la sua sussistenza, ed inaugurato nel 1765.\nMalgrado le indicazioni tridentine, a Trani a lungo la cattedrale rimase anche l'unica parrocchia della citt\u00e0, mentre a Barletta ne fu eretta una seconda nel 1594. Causa l'assenza dell'istituzione parrocchiale, l'assistenza religiosa e sacramentale della popolazione, in costante aumento, fu garantita dalle comunit\u00e0 religiose e dalle confraternite, presenti numerose sul territorio diocesano. Accanto agli antichi ordini, l'arcidiocesi vide l'arrivo dei cappuccini, dei carmelitani scalzi, dei Servi di Maria, dei fatebenefratelli, dei gesuiti e dei teatini. \u00abFino alla fine del Settecento aument\u00f2 il numero delle confraternite: Trani ne contava diciassette, Barletta diciotto, Corato nove, Casale della Trinit\u00e0 tre\u00bb.\nIl 27 giugno 1818, con la bolla \"De utiliori\", papa Pio VII soppresse l'arcidiocesi di Nazareth e la diocesi di Canne, e ne aggreg\u00f2 il territorio all'arcidiocesi di Trani. Contestualmente, agli arcivescovi tranesi fu data l'amministrazione perpetua della diocesi di Bisceglie. Andria rimase perci\u00f2 l'unica suffraganea di Trani. Con queste modifiche, il territorio dell'arcidiocesi comprendeva gli abitati di Trani, Barletta, Bisceglie, Corato, Casale della Trinit\u00e0, Saline, Zapponeta, e contava nel 1825 76.900 abitanti.\nNel 1860 Barletta fu staccata da Trani ed eretta in arcidiocesi, unita \"aeque principaliter\" con quella di Trani. Da questo momento, i prelati tranesi furono anche arcivescovi di Barletta oltre che amministratori di Bisceglie. Inoltre, dal 1828, con la bolla \"Multis quidem\" di papa Leone XII, a ricordo dell'antica arcidiocesi, era stato restaurato il titolo di Nazareth, concesso in perpetuo agli arcivescovi di Trani.\nNel 1907 l'arcivescovo Francesco Paolo Carrano dette avvio alla riorganizzazione parrocchiale dell'arcidiocesi, ed istitu\u00ec le prime tre parrocchie nella citt\u00e0 di Trani, oltre a quella della cattedrale. Tra le figure di spicco del Novecento, si ricorda in particolare l'arcivescovo Francesco Petronelli, \u00abdecorato con medaglia d'argento nel 1943 da Vittorio Emanuele III per aver salvato (18 settembre 1943) cinquanta cittadini tranesi dalla fucilazione dei tedeschi, dopo essersi offerto egli stesso al plotone d'esecuzione\u00bb.\nNel 1976 Giuseppe Carata fond\u00f2 l'Istituto superiore di cultura cristiana per favorire fra i laici lo studio delle discipline teologiche; nel 1977 divenne \"Istituto di scienze religiose\" e nel 2006 \"Istituto superiore di scienze religiose\". Al Carata si deve anche la fondazione del museo diocesano di Trani (1975) e di quello di Bisceglie (1980).\nTrani-Barletta-Bisceglie.\nIl 20 ottobre 1980 in forza della bolla \"Qui Beatissimo Petro\" di papa Giovanni Paolo II Trani cess\u00f2 di essere una sede metropolitana e con l'arcidiocesi di Barletta, divennero suffraganee dell'arcidiocesi di Bari. I prelati di Trani e Barletta tuttavia continuarono a mantenere la dignit\u00e0 arcivescovile.\nIl 30 settembre 1986 in forza del decreto \"Instantibus votis\" della Congregazione per i Vescovi le tre sedi di Trani, Barletta e Bisceglie furono unite con la formula \"plena unione\" e la nuova circoscrizione ecclesiastica ha assunto il nome attuale. Gli arcivescovi continuano a mantenere ancora oggi il titolo di \"arcivescovi di Nazareth\".\nDurante l'episcopato di Giovanni Battista Pichierri \u00e8 stato celebrato il primo sinodo delle sedi unite di Trani-Barletta-Bisceglie, indetto il 19 ottobre 2012 e celebrato nella parrocchia dello Spirito Santo in Trani dall'8 gennaio al 30 ottobre 2015.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nIstituzioni culturali diocesane.\nNell'arcidiocesi di Trani-Barletta-Bisceglie esistono le seguenti istituzioni culturali:\nStatistiche.\nL'arcidiocesi nel 2020 su una popolazione di 293.063 persone contava 277.822 battezzati, corrispondenti al 94,8% del totale."}
{"id": "503023", "revid": "110157", "url": "https://it.wikipedia.org/wiki?curid=503023", "title": "Diocesi di Teixeira de Freitas-Caravelas", "text": "La diocesi di Teixeira de Freitas-Caravelas (in latino: \"Dioecesis Taxensis-Carabellensis\") \u00e8 una sede della Chiesa cattolica in Brasile suffraganea dell'arcidiocesi di San Salvador di Bahia appartenente alla regione ecclesiastica Nordeste 3. Nel 2017 contava 337.890 battezzati su 427.260 abitanti. \u00c8 retta dal vescovo Jailton de Oliveira Lino, P.S.D.P.\nTerritorio.\nLa diocesi comprende 13 comuni nell'estrema parte sud-orientale dello stato brasiliano di Bahia: Teixeira de Freitas, Caravelas, Alcoba\u00e7a, Ibirapu\u00e3, Itamaraju, Itanh\u00e9m, Jucuru\u00e7u, Lajed\u00e3o, Medeiros Neto, Mucuri, Nova Vi\u00e7osa, Prado e Vereda.\nSede vescovile \u00e8 la citt\u00e0 di Teixeira de Freitas, dove si trova la cattedrale di San Pietro. A Caravelas sorge la concattedrale di Sant'Antonio.\nIl territorio si estende su 18.574\u00a0km\u00b2 ed \u00e8 suddiviso in 25 parrocchie, raggruppate in 4 settori pastorali.\nStoria.\nLa diocesi di Caravelas fu eretta il 21 luglio 1962 con la bolla \"Omnium Ecclesiarum\" di papa Giovanni XXIII, ricavandone il territorio dalla diocesi di Ilh\u00e9us.\nIl 18 aprile 1983, in forza del decreto \"Cum urbs\" della Congregazione per i vescovi, la sede vescovile \u00e8 stata traslata da Caravelas a Teixeira de Freitas, l'ex cattedrale di Caravelas \u00e8 divenuta concattedrale e la diocesi ha assunto il nome attuale.\nIl 12 giugno 1996 ha ceduto una porzione del suo territorio a vantaggio dell'erezione della diocesi di Eun\u00e1polis.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 427.260 persone contava 337.890 battezzati, corrispondenti al 79,1% del totale."}
{"id": "503024", "revid": "92723", "url": "https://it.wikipedia.org/wiki?curid=503024", "title": "Diocesi di Teano-Calvi", "text": "La diocesi di Teano-Calvi (in latino: \"Dioecesis Theanensis-Calvensis\") \u00e8 una sede della Chiesa cattolica in Italia suffraganea dell'arcidiocesi di Napoli ed appartenente alla regione ecclesiastica Campania. Nel 2020 contava 82.340 battezzati su 84.700 abitanti. \u00c8 retta dal vescovo Giacomo Cirulli.\nSono patroni della diocesi la Madonna dei L\u00e1ttani, san Paride e san Casto.\nTerritorio.\nLa diocesi comprende 22 comuni della provincia di Caserta: Caianello, Calvi Risorta, Camigliano (in parte), Conca della Campania, Francolise (in parte), Galluccio, Giano Vetusto (in parte), Marzano Appio, Mignano Monte Lungo, Pastorano (in parte), Pietramelara, Pietravairano, Pignataro Maggiore, Presenzano, Riardo, Roccamonfina, Roccaromana, Rocchetta e Croce, Sparanise, Teano, Tora e Piccilli e Vairano Patenora.\nSede vescovile \u00e8 la citt\u00e0 di Teano, dove si trova la cattedrale di San Giovanni a Porta Latina. A Calvi Risorta sorge la concattedrale di Santa Maria Assunta. Altri importanti luoghi di culto diocesani sono: la basilica minore e santuario di Maria Santissima del Lattani a Roccamonfina; i santuari di Sant'Antonio e di Santa Reparata a Teano; Il santuario di Santa Maria della Vigna a Pietravairano; e la basilica di San Paride ad Fontem, nei pressi di Teano.\nIl territorio si estende su 663\u00a0km\u00b2 ed \u00e8 suddiviso in 72 parrocchie, raggruppate in 4 foranie: Teano, Pignataro Maggiore-Sparanise, Roccamonfina e Pietramelara.\nStoria.\nL'odierna diocesi nasce dalla \"plena unione\" delle diocesi di Teano e di Calvi stabilita nel 1986.\nTeano.\nLa tradizione agiografica fa risalire l'origine della diocesi di Teano alla prima met\u00e0 del IV secolo con i santi vescovi Paride, Amasio e Urbano; Lanzoni ritiene che \u00abquesti tre nomi provengano probabilmente da un catalogo teanense autentico\u00bb. Nel luogo dove san Paride predic\u00f2 per la prima volta la fede cristiana a Teano venne in seguito eretta una basilica nota con il titolo di San Paride ad Fontem, che fu verosimilmente la prima cattedrale della diocesi teanese.\nIncerta e discussa \u00e8 l'attribuzione di altri vescovi del V e VI secolo alla diocesi di Teano, e cio\u00e8 Quinto, che prese parte al concilio romano indetto da papa Simmaco nel 499, e Domnino, menzionato nell'epistolario di papa Pelagio I (556-561). Per l'incertezza delle lezioni dei manoscritti, questi due vescovi potrebbero appartenere alla sede \"Theanensis\" oppure a quella \"Theatina\". In seguito non si hanno pi\u00f9 notizie della diocesi fino al IX secolo, forse per le distruzioni operate dall'arrivo dei Longobardi.\nLa cronotassi dei vescovi riprende con Mauro all'inizio del IX secolo, a cui \u00e8 attribuita la costruzione della cattedrale detta di San Terenziano presso la tomba di san Paride. Nel corso del secolo la sede teanese fu occupata dai vescovi benedettini Lupo, Ilario, Leone e Angelario; in particolare il vescovo Leone fu destinatario di alcuni diplomi da parte dei papi Giovanni VIII e Stefano V tra l'879 e l'887/888. In questo periodo Montecassino fu distrutta dai Saraceni e i monaci, con l'abate Angelario, futuro vescovo, si rifugiarono a Teano, portando con s\u00e9 la regola autografa di san Benedetto, che and\u00f2 persa quando il monastero teanese fu distrutto da un incendio.\nNel 966 circa Capua fu elevata al rango di arcidiocesi metropolitana; tra le sue suffraganee figura anche la diocesi di Teano.\nNel XII secolo fu costruita una nuova cattedrale, dopo che la precedente venne incendiata dai Normanni nel 1062. Successivamente subir\u00e0 altre due distruzioni: nel 1520 per un incendio e durante la seconda guerra mondiale. Interamente ricostruita, \u00e8 stata consacrata nel 1957.\nTra i vescovi di Teano si ricordano in particolare: Pandolfo (1122-1126), che gli autori coevi celebrano come uomo di grande cultura, letterato e poeta, e difensore delle libert\u00e0 della Chiesa; Pietro I, documentato dal 1154/1158 al 1179, che consacr\u00f2 la chiesa di Santa Maria de intus (1174) e il cenobio di Santa Maria della Ferrara presso Vairano (1179); Guglielmo II, che nel 1274 accompagn\u00f2 san Tommaso d'Aquino al secondo concilio di Lione; il domenicano romano Bartolomeo de Papazuri (1348-1353), illustre per nobilt\u00e0 e per dottrina, trasferito alla sede di Chieti.\nDopo il concilio di Trento fu istituito il seminario vescovile, che gi\u00e0 all'inizio dell'episcopato di Giovanni Paolo Marincola, nel 1576, contava 12 alunni. Il seminario per\u00f2 decadde rapidamente durante l'episcopato del vescovo Vincenzo Serafino a cavallo tra XVI e XVIII secolo. Paolo Squillante, nel 1655, ridiede vita al seminario presso il convento di Sant'Agostino degli Eremitani e fond\u00f2 il monte dei poveri per l'assistenza dei indigenti della diocesi. Al vescovo Giuseppe Nicola Giberti (1681-1697) si deve invece l'ampliamento del seminario e il rinnovamento della cattedrale, crollata per un terremoto; tenne inoltre un sinodo diocesano e istitu\u00ec una congregazione per l'insegnamento del catechismo.\nNel Settecento il vescovo Domenico Giordani \u00e8 ricordato per l'accurata visita pastorale che fece alla sua diocesi nel 1753. \u00abPer ogni chiesa e cappella raccolse notizie orali, ricerc\u00f2 documenti negli archivi e ne fece estrarre copia autentica; i documenti, autentici o in copia, li fece legare in un grosso volume, detto Appendice della Santa Visita (esso fu bruciato dai tedeschi nel 1943); di ogni chiesa tracci\u00f2 la storia dalle origini fino ai suoi tempi.\u00bb\nAl momento della piena unione con Calvi, la diocesi di Teano comprendeva i comuni di Caianello, Conca della Campania, Galluccio, Marzano Appio, Mignano Monte Lungo, Pietramelara, Pietravairano, Presenzano, Riardo, Roccamonfina, Roccaromana, Teano, Tora e Piccilli e Vairano Patenora.\nCalvi.\nIncerta \u00e8 l'origine della diocesi di Calvi e la sua serie episcopale. Nicola Coletti, autore della seconda edizione dell\"'Italia sacra\" di Ferdinando Ughelli, pubblic\u00f2 nel 1722 un catalogo episcopale di Calvi tratto da un \"\u00abKalendarium Calvense ad instar Martirologii, quod breviario antiquissimo longobardis literis exarato praeponitur\u00bb\", ossia un calendario di Calvi usato come martirologio ed estratto da un antico breviario scritto con caratteri longobardi. Il calendario, che inizia con san Casto considerato protovescovo caleno, riporta un elenco di vescovi molto frammentario, con il giorno e l'anno del decesso dei presuli. Tutti questi vescovi sono ignoti alle fonti storiche, mentre quelli documentati storicamente sono sconosciuti al \"Kalendarium\". Per questo e altri motivi, Lanzoni ritiene \"molto sospetto\" l'elenco episcopale riportato da questo calendario; Kehr \u00e8 ancora pi\u00f9 esplicito quando dice che \"\u00abnos quoque notitias huius calendarii omnino negleximus\u00bb\".\nSe si escludono i vescovi noti solo per la loro presenza nel calendario caleno e quelli la cui attribuzione \u00e8 discussa o errata, sono solo due i vescovi di Calvi del primo millennio documentati dalle fonti storiche: Giusto, vescovo noto grazie alla scoperta del suo epitaffio e che govern\u00f2 la diocesi calena da marzo 488 a febbraio 492; e Valerio, probabile suo successore, che prese parte al concilio romano indetto da papa Simmaco nel 499.\nIncerta \u00e8 la sorte della diocesi per i secoli successivi. Il calendario caleno sembra attestare una sua continuit\u00e0 per tutto il primo millennio, ad eccezione di un lungo periodo tra la seconda met\u00e0 del VI secolo e la met\u00e0 dell'VIII secolo.\nNel 966 circa Capua fu elevata al rango di arcidiocesi metropolitana; tra le sue suffraganee figura anche la diocesi di Calvi. In questa occasione alcune fonti fanno menzione del vescovo Andrea, che sarebbe stato consacrato vescovo di Calvi dal metropolita Giovanni. Tuttavia Kehr ritiene che queste informazioni e le fonti che le contengono mancano di ogni certezza storica (\"\u00abomni fide carent\u00bb\").\nLa serie di vescovi caleni storicamente documentati riprende solo verso la fine dell'XI secolo con il vescovo Falcone, il cui nome appare in un privilegio concesso da Riccardo II di Capua alla chiesa di Santa Maria di Maddaloni del 1094. Frammentaria \u00e8 la successiva cronotassi episcopale. Potrebbe essere un vescovo di Calvi il \"Iohannes episcopus Calenas\" che appare in un diploma di papa Onorio II del 1126. Nel 1174 Tancredi prese parte alla consacrazione della chiesa di Santa Maria de intus assieme al vescovo Pietro di Teano. Kamp documenta poi l'esistenza di numerosi vescovi caleni tra il XII e il XIII secolo, ma i cui nomi restano sconosciuti. \u00abLa series episcoporum riprende con continuit\u00e0 dal Duecento, nel quale risalta la figura del vescovo cisterciense Odoardo che, oppostosi a Federico II, durante il viaggio di ritorno dal concilio di Lione fu aggredito e messo in prigione dai seguaci dell'imperatore, dove mor\u00ec\u00bb.\nIl periodo post tridentino \u00e8 segnato a Calvi dalla presenza e dall'azione del vescovo Fabio Maranta (1582-1619), uomo di forte personalit\u00e0 con doti di grande organizzatore ed amministratore. Nel 1583 effettu\u00f2 una visita pastorale della diocesi di cui resta una dettagliata relazione, dalla quale si evince lo stato di rovina dell'antica cattedrale di San Casto: sprovvista di una porta, la cattedrale fungeva occasionalmente da ricovero notturno per uomini e animali. Questa chiesa, di cui oggi restano solo rovine, sar\u00e0 officiata fino al 1680, secondo quanto scrive il vescovo Filippo Positano nella sua relazione del 1727. Maranta restaur\u00f2 la cattedrale e ne aument\u00f2 il numero dei canonici da due a nove. Nel 1588 fece redigere una platea dove vennero descritti tutti i beni della mensa vescovile e del capitolo, e le chiese con i benefici della diocesi. Nello stesso anno, fu celebrato il sinodo diocesano.\nNel 1647 la sollevazione di Masaniello devast\u00f2 Calvi per rappresaglia contro la famiglia del vescovo: il palazzo vescovile fu raso al suolo e la cattedrale danneggiata. Il vescovo fu costretto ad abbandonare Calvi e a risiedere a Pignataro, che diventer\u00e0 residenza abituale dei vescovi di Calvi. In questi anni la peste flagell\u00f2 e spopol\u00f2 tanto Calvi quanto Teano. Nel 1686 il palazzo vescovile di Calvi consisteva ancora di una semplice stanza.\nIl finire del XVII secolo, coincidente con l'episcopato del domenicano Vincenzo Maria de Silva (1679-1702), fu per la diocesi di Calvi un periodo di ripresa, in cui si cerc\u00f2 una soluzione al problema del seminario diocesano: fu progettato un seminario con dodici posti con un maestro di canto, uno di grammatica e un rettore; nell'intenzione del vescovo il seminario doveva mettere fine ad una penosa ignoranza del clero e dei candidati al sacerdozio.\nLa prima met\u00e0 del XVIII secolo vide la definitiva istituzione del seminario di Calvi per impulso del vescovo Filippo Positano (1720-1732). Il nuovo seminario fu benedetto personalmente da papa Benedetto XIII il 16 maggio 1727. Il vescovo Positano fond\u00f2 anche il monte frumentario, un istituto di credito agrario che offriva ai contadini un'alternativa all'usura. Giuseppe Maria Capece Zurlo (1756-1782) ampli\u00f2 il seminario del Positano e fece erigere un seminario estivo nel 1757 tra Visciano e Zuni.\nAl momento della piena unione con Teano, la diocesi di Calvi comprendeva i territori di Calvi Risorta, Camigliano, Francolise (in parte), Giano Vetusto, Pastorano (in parte), Pignataro Maggiore, Rocchetta e Croce e Sparanise.\nTeano-Calvi.\nIl 27 giugno 1818 le due diocesi furono unite \"aeque principaliter\" con la bolla \"De utiliori\" di papa Pio VII, assumendo il nome di diocesi di Calvi e Teano. Il 24 settembre Andrea de Lucia, vescovo di Calvi, prese possesso tramite un procuratore della diocesi di Teano.\nA met\u00e0 del XIX secolo le diocesi attraversano un periodo di decadenza, soprattutto a causa dell'anticlericalismo diffuso, che fece segnare una diminuzione delle vocazioni sacerdotali. Dal 1860 al 1866 al vescovo Bartolomeo d'Avanzo fu impedito l'ingresso in diocesi, perch\u00e9 sprovvisto del \"placet\" governativo. Da Sorrento, dove risiedeva in esilio, condusse una battaglia contro la massoneria e dopo l'ingresso in diocesi dovette insistere per la riapertura dei seminari, che erano stati chiusi per il rifiuto di accogliere l'ispezione governativa. Per i suoi meriti e per la difesa dell'infallibilit\u00e0 pontificia durante il Concilio Vaticano I fu fatto cardinale da papa Pio IX.\nGli succedette il vescovo Alfonso Maria Giordano, che era stato suo coadiutore, del quale si ricorda la generosit\u00e0 durante l'epidemia di colera del 1884. Riusc\u00ec a riaprire i seminari di Teano e di Visciano.\nAlbino Pella, che govern\u00f2 le diocesi dal 1908 al 1915, si oper\u00f2 per diffondere un modello di vita cristiana pi\u00f9 maturo. Alla devozione popolare volle sostituire una regolare pratica cristiana, per la quale istitu\u00ec una scuola di catechismo. Le sue opere sociali, la cassa rurale cattolica contro l'usura e la societ\u00e0 di mutuo soccorso fra gli operai, furono anch'essi tentativi di razionalizzare e di guidare l'attivit\u00e0 pastorale.\nIl vescovo Calogero Licata nel 1921 riusc\u00ec ad unire i due seminari, sopprimendo quello di Visciano, per contenere le spese. Pubblic\u00f2 una lettera pastorale contro gli abusi introdotti nelle feste religiose. Mor\u00ec cadendo da un'impalcatura del seminario di Teano nel 1924.\nDurante la Seconda guerra mondiale le diocesi sono rette dal vescovo Giacinto Tamburini. Il 5 ottobre 1943 i tedeschi prelevarono il vescovo gi\u00e0 infermo per condurlo in un convento. Il 6 ottobre Teano fu bombardata e la cattedrale distrutta. Il vescovo mor\u00ec nel gennaio dell'anno successivo, provato dalle disgrazie della guerra.\nIl 12 maggio 1952, con la lettera apostolica \"Vitae huius iactati\", papa Pio XII proclam\u00f2 la Beata Maria Vergine del L\u00e1ttani, venerata con il titolo di \"Regina Mundi\", patrona principale di entrambe le diocesi.\nIl 30 aprile 1979 fu soppressa la provincia ecclesiastica dell'arcidiocesi di Capua e le due diocesi divennero suffraganee dell'arcidiocesi di Napoli.\nIl 30 settembre 1986, con il decreto \"Instantibus votis\" della Congregazione per i Vescovi, fu stabilita la piena unione delle due diocesi con il nome attuale.\nNel 1999 fu aperto nella cripta della cattedrale di Teano il museo diocesano d'arte sacra; la nuova sede presso il seminario di Teano \u00e8 stata inaugurata il 31 maggio 2015.\nDal 26 febbraio 2021 \u00e8 unita \"in persona episcopi\" alla diocesi di Alife-Caiazzo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nVescovi di Calvi.\nIncerta e discussa \u00e8 la cronotassi dei vescovi di Calvi. Ferdinando Ughelli inizia la serie dei vescovi con Pietro nell'XI secolo; il continuatore dell\"'Italia sacra\", Coletti, a partire da un \"Kalendarium calvense\" che riporta i nomi dei vescovi di Calvi da Calepodio a Valentino, aggiunge la serie dei prelati del primo millennio ed integra la serie ughelliana con altri vescovi. Oltre alla discussa validit\u00e0 di questo calendario, per la somiglianza dei nomi ecclesiastici latini delle diocesi di Calvi (\"Calvensis\") e di Cagli (\"Calliensis\") spesso i vescovi delle due sedi vengono confusi, attribuendo all'una i vescovi dell'altra.\nStatistiche.\nLa diocesi nel 2020 su una popolazione di 84.700 persone contava 82.340 battezzati, corrispondenti al 97,2% del totale."}
{"id": "503025", "revid": "92723", "url": "https://it.wikipedia.org/wiki?curid=503025", "title": "Arcieparchia di Teheran", "text": "L'arcieparchia di Teheran (in latino: \"Archieparchia Teheranensis Chaldaeorum\") \u00e8 una sede metropolitana senza suffraganee della Chiesa cattolica caldea in Iran. Nel 2020 contava 1.740 battezzati. La sede \u00e8 vacante.\nTerritorio.\nL'arcieparchia comprende il territorio dell'Iran a nord del 33\u00ba parallelo.\nSede arcieparchiale \u00e8 la citt\u00e0 di Teheran, dove si trova la cattedrale di San Giuseppe.\nIl territorio \u00e8 suddiviso in 5 parrocchie.\nStoria.\nL'arcieparchia di Senha fu eretta nel 1853, ricavandone il territorio dall'arcieparchia di Kirkuk.\nA Teheran fu eretto un vicariato patriarcale nel 1895, dipendente direttamente dal patriarcato di Babilonia dei Caldei.\nDal 1946 l'arcieparca trasfer\u00ec la sua sede nella capitale.\nIl 3 gennaio 1966 ha ceduto una porzione di territorio a vantaggio dell'erezione dell'arcieparchia di Ahwaz.\nIl 16 marzo 1971, in forza del decreto \"Inde ab anno\" della Congregazione per le Chiese orientali, ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2020 contava 1.740 battezzati."}
{"id": "503026", "revid": "92723", "url": "https://it.wikipedia.org/wiki?curid=503026", "title": "Arcidiocesi di Tegucigalpa", "text": "Larcidiocesi di Tegucigalpa (in latino: \"Archidioecesis Tegucigalpensis\") \u00e8 una sede metropolitana della Chiesa cattolica in Honduras. Nel 2020 contava 1.334.500 battezzati su 1.921.700 abitanti. \u00c8 retta dall'arcivescovo cardinale \u00d3scar Andr\u00e9s Rodr\u00edguez Maradiaga, S.D.B.\nTerritorio.\nL'arcidiocesi comprende il distretto centrale e il dipartimento di Francisco Moraz\u00e1n in Honduras, per un totale di 28 comuni.\nSede arcivescovile \u00e8 la citt\u00e0 di Tegucigalpa, dove si trova la cattedrale di San Michele. Nella stessa citt\u00e0 si trova anche la basilica minore di Nostra Signora di Suyapa (\"Nuestra Se\u00f1ora de Suyapa\").\nIl territorio si estende su una superficie di 8.619\u00a0km\u00b2 ed \u00e8 suddiviso in 58 parrocchie, raggruppate in 8 decanati: Cristo Rey, Inmaculada Concepci\u00f3n, Manuel de Jesus Subirana, Nuestra Se\u00f1ora de Suyapa, San Francisco de As\u00eds, San Juan Mar\u00eda Vianney, San Miguel Arc\u00e1ngel, San Pedro Apostol.\nProvincia ecclesiastica.\nLa provincia ecclesiastica di Tegucigalpa, istituita nel 1916, comprende come suffraganee tutte le diocesi dell'Honduras, e precisamente:\nStoria.\nLa diocesi dell'Honduras fu eretta nel 1527 da papa Clemente VII senza avere sede fissa. Originariamente era suffraganea dell'arcidiocesi di Siviglia e copriva l'intero territorio dell'attuale Honduras.\nIl 6 settembre 1531 fu stabilita come sede vescovile la citt\u00e0 di Trujillo e la diocesi assunse il nome di diocesi di Trujillo.\nIl 12 febbraio 1546 la diocesi divenne suffraganea dell'arcidiocesi di Santo Domingo.\nNel 1561 la sede fu trasferita a Comayagua, citt\u00e0 fondata nel 1540. La diocesi assunse quindi il nuovo nome di diocesi di Comayagua.\nIl 16 dicembre 1743 con la bolla \"Ad supremum catholicae\" di papa Benedetto XIV entr\u00f2 a far parte della provincia ecclesiastica dell'arcidiocesi di Santiago di Guatemala.\nIl 2 febbraio 1916, in forza della bolla \"Quae rei sacrae\" di papa Benedetto XV, ha ceduto porzioni del suo territorio a vantaggio dell'erezione del vicariato apostolico di San Pedro Sula (oggi diocesi) e della diocesi di Santa Rosa de Cop\u00e1n e contestualmente \u00e8 stata elevata al rango di arcidiocesi metropolitana, assumendo il nome attuale. La sede \u00e8 stata trasferita a Tegucigalpa.\nIl 6 marzo 1949, il 13 marzo 1963, l'8 settembre 1964, il 19 settembre 2005 e il 2 gennaio 2017 ha ceduto ulteriori porzioni di territorio a vantaggio dell'erezione rispettivamente della prelatura territoriale dell'Immacolata Concezione di Maria Vergine di Olancho (oggi diocesi di Juticalpa), della diocesi di Comayagua, della prelatura territoriale di Choluteca (oggi diocesi), della diocesi di Yoro e della diocesi di Danl\u00ed.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 1.921.700 persone contava 1.334.500 battezzati, corrispondenti al 69,4% del totale."}
{"id": "503027", "revid": "110157", "url": "https://it.wikipedia.org/wiki?curid=503027", "title": "Diocesi di Tehuac\u00e1n", "text": "La diocesi di Tehuac\u00e1n (in latino: \"Dioecesis Tehuacaniensis\") \u00e8 una sede della Chiesa cattolica in Messico suffraganea dell'arcidiocesi di Puebla de los \u00c1ngeles appartenente alla regione ecclesiastica Oriente. Nel 2017 contava 1.017.780 battezzati su 1.092.190 abitanti. \u00c8 retta dal vescovo Gonzalo Alonso Calzada Guerrero.\nTerritorio.\nLa diocesi comprende 31 comuni nella parte sud-orientale dello stato messicano di Puebla.\nSede vescovile \u00e8 la citt\u00e0 di Tehuac\u00e1n, dove si trova la cattedrale dell'Immacolata Concezione.\nIl territorio si estende su una superficie di 6.294\u00a0km\u00b2 ed \u00e8 suddiviso in 57 parrocchie, raggruppate in 7 decanati.\nStoria.\nLa diocesi \u00e8 stata eretta il 13 gennaio 1962 con la bolla \"Quem ad modum\" di papa Giovanni XXIII, ricavandone il territorio dalle arcidiocesi di Antequera e di Puebla de los \u00c1ngeles.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.092.190 persone contava 1.017.780 battezzati, corrispondenti al 93,2% del totale."}
{"id": "503028", "revid": "110157", "url": "https://it.wikipedia.org/wiki?curid=503028", "title": "Diocesi di Tehuantepec", "text": "La diocesi di Tehuantepec (in latino: \"Dioecesis Tehuantepecensis\") \u00e8 una sede della Chiesa cattolica in Messico suffraganea dell'arcidiocesi di Antequera appartenente alla regione ecclesiastica Pac\u00edfico-Sur. Nel 2017 contava 761.810 battezzati su 780.182 abitanti. \u00c8 retta dal vescovo Crisp\u00edn Ojeda M\u00e1rquez.\nTerritorio.\nLa diocesi comprende parte dello stato messicano di Oaxaca.\nSede vescovile \u00e8 la citt\u00e0 di Santo Domingo Tehuantepec, dove si trova la cattedrale di San Domenico.\nIl territorio si estende su una superficie di 25.000\u00a0km\u00b2 ed \u00e8 suddiviso in 47 parrocchie, raggruppate in 7 decanati.\nStoria.\nLa diocesi \u00e8 stata eretta il 23 giugno 1891 con la bolla \"Illud in primis\" di papa Leone XIII, ricavandone il territorio dalla diocesi di Veracruz o Jalapa (oggi arcidiocesi di Jalapa) e dall'arcidiocesi di Antequera, di cui era originariamente suffraganea.\nIl 29 giugno 1951 entr\u00f2 a far parte della provincia ecclesiastica dell'arcidiocesi di Veracruz (oggi arcidiocesi di Jalapa).\nIl 23 maggio 1959 ha ceduto una porzione del suo territorio a vantaggio dell'erezione della diocesi di San Andr\u00e9s Tuxtla.\nIl 13 febbraio 1960 \u00e8 diventata nuovamente suffraganea dell'arcidiocesi di Antequera in forza della bolla \"Christi exemplum\" di papa Giovanni XXIII.\nIl 21 dicembre 1964 ha ceduto altre porzioni del suo territorio a vantaggio dell'erezione della prelatura territoriale di Mixes.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 780.182 persone contava 761.810 battezzati, corrispondenti al 97,6% del totale."}
{"id": "503029", "revid": "110157", "url": "https://it.wikipedia.org/wiki?curid=503029", "title": "Diocesi di Tel\u0161iai", "text": "La diocesi di Tel\u0161iai (in latino: \"Dioecesis Telsensis\") \u00e8 una sede della Chiesa cattolica in Lituania suffraganea dell'arcidiocesi di Kaunas. Nel 2017 contava 555.000 battezzati su 693.000 abitanti. \u00c8 retta dal vescovo Algirdas Jurevi\u010dius.\nTerritorio.\nLa diocesi comprende le contee di Tel\u0161iai e di Klaip\u0117da e parte delle contee di \u0160iauliai e di Taurag\u0117.\nSede vescovile \u00e8 la citt\u00e0 di Tel\u0161iai, dove si trova la cattedrale di Sant'Antonio di Padova. Nel territorio diocesano si trovano due ex cattedrali: la chiesa dei Santi Pietro e Paolo a Varniai, prima cattedrale della diocesi di Samogizia (oggi arcidiocesi di Kaunas); e la chiesa della Beata Vergine Maria Regina della Pace a Klaip\u0117da, sede della prelatura territoriale di Klaip\u0117da.\nIl territorio \u00e8 suddiviso in 10 decanati e in 158 parrocchie.\nStoria.\nLa diocesi \u00e8 stata eretta il 4 aprile 1926 con la bolla \"Lituanorum gente\" di papa Pio XI, ricavandone il territorio dalla diocesi di Samogizia, che contestualmente era elevata ad arcidiocesi di Kaunas.\nDopo l'occupazione sovietica del 1941 la Chiesa lituana fu sottoposta ad ampie devastazioni. Vincentas Borisevi\u010dius, vescovo di Tel\u0161iai, venne fucilato tra il novembre 1946 e il gennaio 1947, dopo un anno di carcere. Il suo ausiliare, Pranci\u0161kus Ramanauskas, vescovo titolare di Carpasia, arrestato nel dicembre 1946, fu lasciato tornare in patria soltanto dopo dieci anni di lavori forzati in Siberia, e mor\u00ec nel 1959.\nIl 24 dicembre 1991 la prelatura territoriale di Klaip\u0117da, che era sempre stata amministrata dai vescovi di Tel\u0161iai, ad eccezione del periodo bellico (1939-1947), \u00e8 stata soppressa e il suo territorio aggregato a quello della diocesi di Tel\u0161iai.\nIl 28 maggio 1997 ha ceduto una porzione del suo territorio a vantaggio dell'erezione della diocesi di \u0160iauliai.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 693.000 persone contava 555.000 battezzati, corrispondenti all'80,1% del totale."}
{"id": "503030", "revid": "110157", "url": "https://it.wikipedia.org/wiki?curid=503030", "title": "Diocesi di Te\u00f3filo Otoni", "text": "La diocesi di Te\u00f3filo Otoni (in latino: \"Dioecesis Otonipolitana\") \u00e8 una sede della Chiesa cattolica in Brasile suffraganea dell'arcidiocesi di Diamantina appartenente alla regione ecclesiastica Leste 2. Nel 2017 contava 388.890 battezzati su 513.395 abitanti. \u00c8 retta dal vescovo Messias dos Reis Silveira.\nTerritorio.\nLa diocesi si trova nella parte orientale dello stato brasiliano di Minas Gerais.\nSede vescovile \u00e8 la citt\u00e0 di Te\u00f3filo Otoni, dove si trova la cattedrale dell'Immacolata Concezione (\"Nossa Senhora Imaculada Concei\u00e7\u00e3o\").\nIl territorio si estende su una superficie di 25.376\u00a0km\u00b2 ed \u00e8 suddiviso in 39 parrocchie.\nStoria.\nLa diocesi \u00e8 stata eretta il 27 novembre 1960 con la bolla \"Sicut virentes\" di papa Giovanni XXIII, ricavandone il territorio dalla diocesi di Ara\u00e7ua\u00ed.\nIl 28 marzo 1981 ha ceduto una porzione del suo territorio a vantaggio dell'erezione della diocesi di Almenara.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 513.395 persone contava 388.890 battezzati, corrispondenti al 75,7% del totale."}
{"id": "503031", "revid": "110157", "url": "https://it.wikipedia.org/wiki?curid=503031", "title": "Diocesi di Tepic", "text": "La diocesi di Tepic (in latino: \"Dioecesis Tepicensis\") \u00e8 una sede della Chiesa cattolica in Messico suffraganea dell'arcidiocesi di Guadalajara appartenente alla regione ecclesiastica Occidente. Nel 2017 contava 1.205.000 battezzati su 1.366.000 abitanti. \u00c8 retta dal vescovo Luis Artemio Flores Calzada.\nTerritorio.\nLa diocesi si estende su due stati messicani, Nayarit e Jalisco, e comprende i seguenti comuni:\nSede vescovile \u00e8 la citt\u00e0 di Tepic, dove si trova la cattedrale dell'Immacolata Concezione di Maria Vergine (\"Catedral de la Pur\u00edsima Concepci\u00f3n\"). A Talpa de Allende sorge la basilica minore di Nostra Signora del Rosario, patrona della diocesi.\nIl territorio si estende su una superficie di 22.777\u00a0km\u00b2 ed \u00e8 suddiviso in 96 parrocchie, raggruppate in 5 zone pastorali e 17 decanati.\nStoria.\nLa diocesi \u00e8 stata eretta il 23 giugno 1891 con la bolla \"Illud in Primis\" di papa Leone XIII, ricavandone il territorio dall'arcidiocesi di Guadalajara.\nIl 13 gennaio 1962 ha ceduto una porzione di territorio a vantaggio dell'erezione della prelatura territoriale di Jes\u00fas Mar\u00eda.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.366.000 persone contava 1.205.000 battezzati, corrispondenti all'88,2% del totale."}
{"id": "503032", "revid": "92723", "url": "https://it.wikipedia.org/wiki?curid=503032", "title": "Diocesi di Teggiano-Policastro", "text": "La diocesi di Teggiano-Policastro (in latino: \"Dioecesis Dianensis-Policastrensis\") \u00e8 una sede della Chiesa cattolica in Italia suffraganea dell'arcidiocesi di Salerno-Campagna-Acerno appartenente alla regione ecclesiastica Campania. Nel 2017 contava battezzati su abitanti. \u00c8 retta dal vescovo Antonio De Luca, C.SS.R.\nTerritorio.\nLa diocesi comprende 41 comuni della provincia di Salerno: Aquara, Atena Lucana, Bellosguardo, Buonabitacolo, Camerota, Casalbuono, Casaletto Spartano, Caselle in Pittari, Castelcivita, Celle di Bulgheria, Controne, Corleto Monforte, Ispani, Monte San Giacomo, Montesano sulla Marcellana, Morigerati, Ottati, Padula, Pertosa, Petina, Polla, Postiglione, Roccagloriosa, Roscigno, Sala Consilina, San Giovanni a Piro, San Pietro al Tanagro, San Rufo, Santa Marina, Sant'Angelo a Fasanella, Sant'Arsenio, Sanza, Sapri, Sassano, Serre, Sicignano degli Alburni, Teggiano, Torraca, Torre Orsaia, Tortorella e Vibonati.\nSede vescovile \u00e8 la citt\u00e0 di Teggiano, dove si trova la cattedrale di Santa Maria Maggiore. A Policastro, frazione di Santa Marina, sorge la concattedrale di Santa Maria Assunta.\nIl territorio si estende su ed \u00e8 suddiviso in 81 parrocchie, raggruppate in 7 foranie (Teggiano-Sala, Polla, Sicignano degli Alburni, Sant'Angelo a Fasanella, Padula-Montesano, Policastro, Camerota), a loro volta ricomprese in 3 zone pastorali: Fasanella e Alburni, Vallo di Diano, Policastro e Camerota.\nStoria.\nL'odierna diocesi \u00e8 frutto della \"plena unione\", sancita nel 1986, di due precedenti diocesi, quella di Policastro e quella di Diano, citt\u00e0 che dal 1882 assunse il nome di Teggiano.\nDiocesi di Policastro.\nLa diocesi di Policastro trae la sua origine dall'antica diocesi di Bussento, eretta all'incirca nel V secolo. Due soli sono i vescovi storicamente accertati di questa diocesi: Rustico, presente ai sinodi romani del 501 e del 502 convocati da papa Simmaco; e Sabbazio, che partecip\u00f2 al concilio romano del 649 contro il monotelismo. Inoltre, da una lettera di Gregorio Magno del 592, sappiamo che in quell'anno la sede era vacante, e il papa incaric\u00f2 Felice vescovo di Agropoli di fare la visita della diocesi.\nDopo la met\u00e0 del VII secolo non si hanno pi\u00f9 notizie della diocesi, che fu probabilmente soppressa al tempo delle guerre iconoclaste, che a partire dall'VIII secolo hanno sottratto parte dell'Italia meridionale alla giurisdizione ecclesiastica di Roma per unirla a quella del patriarcato di Costantinopoli. Questo determin\u00f2, almeno nel Cilento, la scomparsa delle antiche diocesi sostituite da eparchie monastiche, tra cui si ricordano quelle del Mercurion, del Latinianon e del Lagonegro. Due cenobi monastici, San Pietro e San Giovanni Battista, furono eretti a Policastro dal patriarca Polieucte di Costantinopoli e molti furono i monasteri greci che sorsero nella regione, tra cui quelli di San Giovanni a Piro e San Cono di Camerota.\nCon l'arrivo dei Normanni e la graduale fine della dominazione bizantina, i papi procedettero alla riorganizzazione ecclesiastica di quei territori. La diocesi di Policastro fu eretta il 24 marzo 1058 con una bolla di papa Stefano IX all'arcivescovo Alfano di Salerno, al quale il pontefice concesse la \"potestas\" di scegliere e consacrare il vescovo per la nuova diocesi. Solo il 22 ottobre 1067 Alfano dette mandato al monaco Pietro Pappacarbone di prendere possesso della diocesi e di introdurre il rito latino nelle chiese e nei monasteri; ma fu solo dal 1079, dopo che ne era stato scacciato, che Pietro pot\u00e9 rientrare tranquillamente in Policastro e dare avvio al suo effettivo mandato episcopale.\nNel 1552 Policastro fu distrutta dai turchi e i vescovi posero temporaneamente la loro residenza a Torre Orsaia; e forse in seguito anche a Padula, dove nel 1567 fu celebrato un sinodo diocesano. Ancora nel 1650 il vescovo Pietro Magri trasfer\u00ec nuovamente la residenza a Torre Orsaia per motivi di sicurezza. Nel 1596 il vescovo Filippo Spinelli istitu\u00ec il seminario diocesano nel palazzo vescovile di Policastro.\nNel 1850, contestualmente all'erezione della diocesi di Diano, fu soppressa l'abbazia \"nullius\" di Bosco, e i territori di Bosco e di Licusati furono annessi alla diocesi di Policastro.\nNel 1898 ha acquisito Maratea e le sue quattro parrocchie dalla diocesi di Cassano all'Jonio.\nNel 1924 la diocesi venne affidata in amministrazione apostolica a Francesco Cammarota, vescovo di Capaccio-Vallo; quindi nel 1927 lo stesso vescovo fu nominato anche vescovo di Policastro, dando origine ad un'unione \"in persona episcopi\" che ebbe termine alla morte del vescovo il 15 dicembre 1935.\nL'8 settembre 1976, per conformare i confini ecclesiastici con quelli delle regioni civili, la diocesi di Policastro cedette alla diocesi di Anglona-Tursi le parrocchie site in provincia di Potenza, nei comuni di Lagonegro, Latronico, Lauria, Maratea, Nemoli, Rivello e Trecchina.\nAl momento della piena unione con Teggiano, la diocesi di Policastro comprendeva 30 parrocchie nei comuni di Camerota (4), Casaletto Spartano (3), Caselle in Pittari (1), Celle di Bulgheria (2), Ispani (3), Morigerati (2), Roccagloriosa (2), San Giovanni a Piro (3), Sapri (2), Santa Marina (2), Torraca (1), Torre Orsaia (2), Tortorella (1) e Vibonati (2).\nDiocesi di Diano (Teggiano).\nLa diocesi di Diano fu eretta il 21 settembre 1850 con la bolla \"Ex quo imperscrutabili\" di papa Pio IX; la maggior parte del territorio fu ricavato da quello della diocesi di Capaccio, che l'anno successivo assunse il nome di diocesi di Capaccio e Vallo; porzioni minori furono acquisite dall'arcidiocesi di Salerno (il borgo di Castelluccio Cosentino) e dalla diocesi di Cava (il comune di Sant'Arsenio). Diano, che nel 1882 assunse il nome di Teggiano, era stata in passato, a partire dal 1586 e per lunghi periodi, sede provvisoria dei vescovi di Capaccio.\nIl vescovo Oronzo Caldarola celebr\u00f2 i primi sinodi diocesani, nel 1922 e nel 1943. Nel 1958 Felicissimo Stefano Tinivella indisse un congresso eucaristico mariano diocesano.\nIl 15 ottobre 1979 la diocesi ha ingrandito il proprio territorio con l'annessione di 3 parrocchie (San Pietro di Polla, San Benedetto di Polla e Pertosa), fino a quel momento dipendenti dagli abati della Santissima Trinit\u00e0 di Cava de' Tirreni.\nAl momento della piena unione con Policastro, la diocesi di Teggiano comprendeva 51 parrocchie nei comuni di Aquara, Atena Lucana, Bellosguardo, Buonabitacolo, Casalbuono, Castelcivita, Controne, Corleto Monforte, Monte San Giacomo, Montesano sulla Marcellana, Ottati, Padula, Pertosa, Petina, Polla, Postiglione, Roscigno, Sala Consilina, Sant'Angelo a Fasanella, Sant'Arsenio, San Pietro al Tanagro, San Rufo, Sanza, Sassano, Serre, Sicignano degli Alburni e Teggiano.\nLe sedi unite.\nIl 16 settembre 1980, Umberto Luciano Altomare, vescovo di Teggiano, fu nominato anche vescovo di Policastro, unendo cos\u00ec \"in persona episcopi\" le due diocesi.\nIl 30 settembre 1986, in forza del decreto \"Instantibus votis\" della Congregazione per i Vescovi, l'unione \u00e8 divenuta piena e la diocesi risultante ha assunto il nome attuale. Primo vescovo dopo l'unificazione \u00e8 Bruno Schettino, del clero di Nola, nominato l'11 febbraio 1987.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di persone contava battezzati, corrispondenti al 99,3% del totale."}
{"id": "503033", "revid": "1565034", "url": "https://it.wikipedia.org/wiki?curid=503033", "title": "Arcidiocesi di Teresina", "text": "Larcidiocesi di Teresina (in latino: \"Archidioecesis Teresiana\") \u00e8 una sede metropolitana della Chiesa cattolica in Brasile appartenente alla regione ecclesiastica Nordeste 4. Nel 2017 contava 1.085.625 battezzati su una popolazione di 1.195.485 persone. \u00c8 retta dall'arcivescovo Jacinto Furtado de Brito Sobrinho.\nTerritorio.\nL'arcidiocesi comprende 37 comuni nella parte centro-occidentale dello stato brasiliano di Piau\u00ed: Teresina, \u00c1gua Branca, Agricol\u00e2ndia, Amarante, Angical do Piau\u00ed, Aroazes, Barro Duro, Curralinhos, Demerval Lob\u00e3o, Elesb\u00e3o Veloso, Francin\u00f3polis, Hugo Napole\u00e3o, Inhuma, Jardim do Mulato, Lagoa Alegre, Lagoa do Piau\u00ed, Lagoa do S\u00edtio, Lagoinha do Piau\u00ed, Miguel Alves, Miguel Le\u00e3o, Monsenhor Gil, Naz\u00e1ria, Novo Oriente do Piau\u00ed, Olho d'\u00c1gua do Piau\u00ed, Palmeirais, Passagem Franca do Piau\u00ed, Pimenteiras, Prata do Piau\u00ed, Regenera\u00e7\u00e3o, Santa Cruz dos Milagres, Santo Ant\u00f4nio dos Milagres, S\u00e3o F\u00e9lix do Piau\u00ed, S\u00e3o Gon\u00e7alo do Piau\u00ed, S\u00e3o Miguel da Baixa Grande, S\u00e3o Pedro do Piau\u00ed, Uni\u00e3o e Valen\u00e7a do Piau\u00ed. Confina con le diocesi di Campo Maior, Crate\u00fas, Floriano, Picos, Oeiras e Caxias do Maranh\u00e3o.\nSede arcivescovile \u00e8 la citt\u00e0 di Teresina, dove si trova la cattedrale di Nostra Signora dei Sette Dolori (\"Nossa Senhora das Dores\").\nIl territorio si estende su 26.272\u00a0km\u00b2 ed \u00e8 suddiviso in 65 parrocchie, raggruppate in 10 foranie, di cui 7 urbane e 3 rurali.\nProvincia ecclesiastica.\nLa provincia ecclesiastica di Teresina, istituita nel 1952, comprende 7 suffraganee, comprensive dell'intero Stato di Piau\u00ed:\nStoria.\nLa diocesi di Piau\u00ed fu eretta il 20 febbraio 1902 con la bolla \"Supremum Catholicam Ecclesiam\" di papa Leone XIII, ricavandone il territorio dalla diocesi di S\u00e3o Lu\u00eds do Maranh\u00e3o (oggi arcidiocesi).\nOriginariamente suffraganea dell'arcidiocesi di San Salvador di Bahia, il 1\u00ba maggio 1906 entr\u00f2 a far parte della provincia ecclesiastica dell'arcidiocesi di Bel\u00e9m do Par\u00e1 e il 2 dicembre 1921 dell'arcidiocesi di S\u00e3o Lu\u00eds do Maranh\u00e3o.\nIl 18 giugno 1920 cedette una porzione del suo territorio a vantaggio dell'erezione della prelatura territoriale di Bom Jesus do Piau\u00ed (oggi diocesi di Bom Jesus do Gurgu\u00e9ia). Il 16 dicembre 1944 cedette altre porzioni di territorio a vantaggio dell'erezione delle diocesi di Parna\u00edba e di Oeiras e contestualmente assunse il nome di diocesi di Teresina in forza della bolla \"Ad dominici gregis\" di papa Pio XII.\nIl 9 agosto 1952 \u00e8 stata elevata al rango di arcidiocesi metropolitana con la bolla \"Quaemadmodum insignis\" dello stesso papa Pio XII.\nIl 12 giugno 1975 ha ceduto un'ulteriore porzione di territorio a vantaggio dell'erezione della diocesi di Campo Maior.\nIl 27 febbraio 2008 ha ceduto i comuni di Arraial, Barra d'Alc\u00e2ntara, Francisco Ayres e V\u00e1rzea Grande alla diocesi di Oeiras.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 1.195.485 persone contava 1.085.625 battezzati, corrispondenti al 90,8% del totale."}
{"id": "503034", "revid": "1649409", "url": "https://it.wikipedia.org/wiki?curid=503034", "title": "Diocesi di Teruel e Albarrac\u00edn", "text": "La diocesi di Teruel e Albarrac\u00edn (in latino: \"Dioecesis Terulensis et Albarracinensis\") \u00e8 una sede della Chiesa cattolica in Spagna suffraganea dell'arcidiocesi di Saragozza. Nel 2017 contava 89.650 battezzati su 91.000 abitanti. \u00c8 retta dal vescovo Jos\u00e9 Antonio Satu\u00e9 Huerto.\nTerritorio.\nLa diocesi comprende la provincia di Teruel, eccetto la parte settentrionale, che appartiene all'arcidiocesi di Saragozza.\nSede vescovile \u00e8 la citt\u00e0 di Teruel, dove si trova la cattedrale dell'Assunzione. Ad Albarrac\u00edn si trova la cattedrale del Salvatore.\nIl territorio si estende su 11.867\u00a0km\u00b2 ed \u00e8 suddiviso in 259 parrocchie, raggruppate nei seguenti 7 arcipresbiterati: Teruel, Albarrac\u00edn, Mora de Rubielos, Calamocha, Alfambra, Alcorisa e Montalb\u00e1n.\nStoria.\nUna diocesi \"Arcabricensis\" fu eretta nel 1172, come avamposto missionario della regione che, a cavallo tra XII e XIII secolo, venne sottratta al regno Almohade. L'erezione di una diocesi ad Albarrac\u00edn \u00e8 conosciuta per la conferma della sua fondazione fatta da papa Innocenzo IV il 12 aprile 1247 in una lettera indirizzata a Pedro, vescovo di Segorbe e di Santa Maria di Albarrac\u00edn. Innocenzo IV ricorda che, quando la citt\u00e0 fu sottratta ai Saraceni, il suo predecessore Innocenzo III acconsent\u00ec all'erezione di una diocesi ed impose al vescovo di prestare l'atto di sottomissione ed obbedienza all'arcivescovo di Toledo Rodrigo (dopo il 1210). Innocenzo III aveva deciso che la nuova diocesi portasse anche il titolo di Segorbe, bench\u00e9 all'epoca la citt\u00e0 fosse ancora in mano agli Arabi.\nNella sua lettera del 1247, anno in cui Segorbe fu liberata dal dominio arabo, Innocenzo IV conferm\u00f2 l'unione delle due sedi episcopali, unione che fu ulteriormente sancita da papa Alessandro IV il 18 marzo 1258 con il breve \"Petitio vestra\". Essa rimase in vigore fino al 21 luglio 1577, quando le due sedi furono separate con la bolla \"Regimini universalis\" di papa Gregorio XIII.\nLa citt\u00e0 e la diocesi vissero un momento di prosperit\u00e0 anche grazie all'apporto degli arabi, numerosi sul territorio. La conversione pi\u00f9 o meno forzata e in seguito la loro espulsione (1609), caus\u00f2 un grave danno alla citt\u00e0. La diocesi era una delle pi\u00f9 povere della Spagna ed anche una delle pi\u00f9 piccole; a met\u00e0 dell'Ottocento era costituita da una sola arcipretura e da 33 parrocchie. L'ultimo vescovo di Albarrac\u00edn, Jos\u00e9 Talayero Royo, mor\u00ec in esilio a Marsiglia nel 1839 a causa della guerra carlista, e non ebbe pi\u00f9 successori.\nLa diocesi di Teruel fu eretta il 31 luglio 1577, ricavandone il territorio dall'arcidiocesi di Saragozza. L'erezione fu confermata da papa Sisto V il 5 ottobre 1587 con la bolla \"In supereminenti\".\nIl concordato del 1851 fra Santa Sede e governo spagnolo stabiliva la soppressione della diocesi di Albarrac\u00edn e la sua unione con la diocesi di Teruel.. Tuttavia il concordato trov\u00f2 ostacoli che ne impedirono la pronta applicazione; di fatto la diocesi di Albarrac\u00edn continu\u00f2 a sussistere, governata da vicari capitolari, fino al 1878, quando i vescovi di Teruel ne divennero amministratori apostolici.\nNel 1955, facendo seguito al concordato del 1953 che stabiliva di far coincidere i limiti delle diocesi con quelli delle province civili, la diocesi di Teruel ingrand\u00ec notevolmente il suo territorio con l'acquisizione di sette arcipresbiterati dall'arcidiocesi di Saragozza per un totale di 136 parrocchie. Contestualmente perse tre parrocchie a favore delle diocesi di Tortosa, di Sig\u00fcenza e di Cuenca.\nL'11 agosto 1984 con la bolla \"Cor nostrum\" di papa Giovanni Paolo II le due diocesi sono state unite \"aeque principaliter\" e la diocesi ha assunto la denominazione attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 91.000 persone contava 89.650 battezzati, corrispondenti al 98,5% del totale."}
{"id": "503035", "revid": "92723", "url": "https://it.wikipedia.org/wiki?curid=503035", "title": "Diocesi di Tete", "text": "La diocesi di Tete (in latino: \"Dioecesis Tetiensis\") \u00e8 una sede della Chiesa cattolica in Mozambico suffraganea dell'arcidiocesi di Beira. Nel 2017 contava 292.352 battezzati su 1.935.200 abitanti. \u00c8 retta dal vescovo Diamantino Guapo Antunes, I.M.C.\nTerritorio.\nLa diocesi comprende l'intera provincia di Tete in Mozambico.\nSede vescovile \u00e8 la citt\u00e0 di Tete, dove si trova la cattedrale di San Giacomo Maggiore.\nIl territorio \u00e8 suddiviso in 29 parrocchie.\nStoria.\nLa diocesi \u00e8 stata eretta il 6 maggio 1962 con la bolla \"Quae verba\" di papa Giovanni XXIII, ricavandone il territorio dalla diocesi di Beira (oggi arcidiocesi). Originariamente era suffraganea dell'arcidiocesi di Louren\u00e7o Marques (oggi arcidiocesi di Maputo).\nIl 4 giugno 1984 \u00e8 entrata a far parte della provincia ecclesiastica dell'arcidiocesi di Beira.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.935.200 persone contava 292.352 battezzati, corrispondenti al 15,1% del totale."}
{"id": "503036", "revid": "110157", "url": "https://it.wikipedia.org/wiki?curid=503036", "title": "Diocesi di Texcoco", "text": "La diocesi di Texcoco (in latino: \"Dioecesis Texcocensis\") \u00e8 una sede della Chiesa cattolica in Messico suffraganea dell'arcidiocesi di Tlalnepantla appartenente alla regione ecclesiastica Metro-Circundante. Nel 2017 contava 1.236.503 battezzati su 1.354.872 abitanti. \u00c8 retta dal vescovo Juan Manuel Mancilla S\u00e1nchez.\nTerritorio.\nLa diocesi comprende i seguenti comuni nella parte orientale dello stato di Messico nell'omonima repubblica federale: Acolman, Tepetlaoxtoc, Papalotla, Tezoyuca, Chiautla, Chiconcuac, Atenco, Texcoco, Chicoloapan e Chimalhuac\u00e1n.\nSede vescovile \u00e8 la citt\u00e0 di Texcoco, dove si trova la cattedrale dell'Immacolata Concezione di Maria Vergine.\nIl territorio si estende su 1.139\u00a0km\u00b2 ed \u00e8 suddiviso in 53 parrocchie.\nStoria.\nLa diocesi \u00e8 stata eretta il 30 aprile 1960 con la bolla \"Caelestis civitas\" di papa Giovanni XXIII, ricavandone il territorio dall'arcidiocesi di Citt\u00e0 del Messico.\nIl 2 luglio 1964, con la lettera apostolica \"Laudabilis dignaque\", papa Paolo VI ha proclamato la Beata Maria Vergine, con il titolo dell'Immacolata Concezione, patrona principale della diocesi, e San Giuseppe e San Michele Arcangelo patroni secondari.\nIn seguito, ha ceduto a pi\u00f9 riprese porzioni del suo territorio a vantaggio dell'erezione di nuove diocesi:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.354.872 persone contava 1.236.503 battezzati, corrispondenti al 91,3% del totale."}
{"id": "503037", "revid": "110157", "url": "https://it.wikipedia.org/wiki?curid=503037", "title": "Diocesi di Tezpur", "text": "La diocesi di Tezpur (in latino: \"Dioecesis Tezpurensis\") \u00e8 una sede della Chiesa cattolica in India suffraganea dell'arcidiocesi di Guwahati. Nel 2017 contava 194.820 battezzati su 8.705.620 abitanti. \u00c8 retta dal vescovo Michael Akasius Toppo.\nTerritorio.\nLa diocesi comprende i seguenti territori dell'India:\nSede vescovile \u00e8 la citt\u00e0 di Tezpur, dove si trova la cattedrale di San Giovanni Bosco.\nIl territorio \u00e8 suddiviso in 32 parrocchie.\nStoria.\nLa diocesi \u00e8 stata eretta il 16 gennaio 1964 con la bolla \"Fidei catholicae\" di papa Paolo VI, ricavandone il territorio dalle diocesi di Dibrugarh e di Shillong (oggi arcidiocesi).\nOriginariamente suffraganea dell'arcidiocesi di Calcutta, il 26 giugno 1969 divenne suffraganea dell'arcidiocesi di Gauhati-Shillong.\nIl 20 gennaio 1975 in forza del decreto \"Quo facilius\" della Congregazione di Propaganda Fide la giurisdizione sui cattolici del Bhutan pass\u00f2 dalla diocesi di Tezpur a quella di Darjeeling.\nIl 30 marzo 1992 ha ceduto una porzione del suo territorio a vantaggio dell'erezione della diocesi di Guwahati (oggi arcidiocesi).\nIl 10 luglio 1995 \u00e8 entrata a far parte della provincia ecclesiastica dell'arcidiocesi di Guwahati.\nIl 7 dicembre 2005 ha ceduto un'altra porzione del suo territorio a vantaggio dell'erezione della diocesi di Itanagar.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 8.705.620 persone contava 194.820 battezzati, corrispondenti al 2,2% del totale."}
{"id": "503038", "revid": "110157", "url": "https://it.wikipedia.org/wiki?curid=503038", "title": "Diocesi di Th\u00e1i B\u00ecnh", "text": "La diocesi di Th\u00e1i B\u00ecnh (in latino: \"Dioecesis de Thai Binh\") \u00e8 una sede della Chiesa cattolica in Vietnam suffraganea dell'arcidiocesi di Hanoi. Nel 2017 contava 134.700 battezzati su 2.955.000 abitanti. \u00c8 retta dal vescovo Pierre Nguy\u00ean Van D\u00ea, S.D.B.\nTerritorio.\nLa diocesi comprende la citt\u00e0 di Th\u00e1i B\u00ecnh, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 119 parrocchie.\nStoria.\nIl vicariato apostolico di Th\u00e1i Binh fu eretto il 9 marzo 1936 con la bolla \"Praecipuas inter\" di papa Pio XI, ricavandone il territorio dal vicariato apostolico di B\u00f9i Chu (oggi diocesi).\nIl 24 novembre 1960 il vicariato apostolico \u00e8 stato elevato a diocesi con la bolla \"Venerabilium Nostrorum\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 2.955.000 persone contava 134.700 battezzati, corrispondenti al 4,6% del totale."}
{"id": "503039", "revid": "92723", "url": "https://it.wikipedia.org/wiki?curid=503039", "title": "Arcidiocesi di H\u00f4 Ch\u00ed Minh", "text": "Larcidiocesi di H\u00f4 Ch\u00ed Minh (in latino: \"Archidioecesis Hochiminhopolitana\") \u00e8 una sede metropolitana della Chiesa cattolica in Vietnam. Nel 2020 contava 703.166 battezzati su 8.531.082 abitanti. \u00c8 retta dall'arcivescovo Joseph Nguy\u00ean N\u0103ng.\nTerritorio.\nL'arcidiocesi comprende la citt\u00e0 di H\u00f4 Ch\u00ed Minh, dove si trova la cattedrale di Notre-Dame.\nIl territorio \u00e8 suddiviso in 203 parrocchie.\nStoria.\nIl vicariato apostolico della Cocincina occidentale fu eretto il 2 marzo 1844, ricavandone il territorio dal vicariato apostolico della Cocincina (oggi diocesi di Quy Nh\u01a1n).\nIl 30 agosto 1850 cedette una porzione di territorio a vantaggio dell'erezione del vicariato apostolico della Cambogia (oggi vicariato apostolico di Phnom-Penh).\nIl 3 dicembre 1924 assunse il nome di vicariato apostolico di Saigon in forza del decreto \"Ordinarii Indosinensis\" della Congregazione di Propaganda Fide.\nL'8 gennaio 1938 cedette una porzione del suo territorio a vantaggio dell'erezione del vicariato apostolico di V\u0129nh Long (oggi diocesi).\nIl 24 novembre 1960 il vicariato apostolico cedette un'altra porzione del suo territorio a vantaggio dell'erezione della diocesi di M\u1ef9 Tho e nel contempo fu elevato al rango di arcidiocesi metropolitana con la bolla \"Venerabilium Nostrorum\" di papa Giovanni XXIII.\nIl 14 ottobre 1965 cedette ulteriori porzioni di territorio a vantaggio dell'erezione delle diocesi di Ph\u00fa Cuong e di Xu\u00e2n L\u00f4c.\nIl 23 novembre 1976 l'arcidiocesi ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 8.531.082 persone contava 703.166 battezzati, corrispondenti all'8,2% del totale."}
{"id": "503041", "revid": "110157", "url": "https://it.wikipedia.org/wiki?curid=503041", "title": "Diocesi di Thanh H\u00f3a", "text": "La diocesi di Thanh H\u00f3a (in latino: \"Dioecesis de Thanh Hoa\") \u00e8 una sede della Chiesa cattolica in Vietnam suffraganea dell'arcidiocesi di Hanoi. Nel 2017 contava 147.585 battezzati su 4.291.000 abitanti. \u00c8 retta dal vescovo Joseph Nguy\u00ean Duc Cuong.\nTerritorio.\nLa diocesi comprende la provincia vietnamita di Thanh H\u00f3a.\nSede vescovile \u00e8 la citt\u00e0 di Thanh H\u00f3a, dove si trova la cattedrale dell'Immacolata Concezione.\nIl territorio \u00e8 suddiviso in 73 parrocchie.\nStoria.\nIl vicariato apostolico di Thanh H\u00f3a fu eretto il 7 maggio 1932 con il breve \"Ut clero indigenae\" di papa Pio XI, ricavandone il territorio dal vicariato apostolico di Ph\u00e1t Di\u00eam (oggi diocesi).\nIl 24 novembre 1960 il vicariato apostolico \u00e8 stato elevato a diocesi con la bolla \"Venerabilium Nostrorum\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 4.291.000 persone contava 147.585 battezzati, corrispondenti al 3,4% del totale."}
{"id": "503043", "revid": "110157", "url": "https://it.wikipedia.org/wiki?curid=503043", "title": "Diocesi di Thi\u00e8s", "text": "La diocesi di Thi\u00e8s (in latino: \"Dioecesis Thiesina\") \u00e8 una sede della Chiesa cattolica in Senegal suffraganea dell'arcidiocesi di Dakar. Nel 2017 contava 60.037 battezzati su 3.069.750 abitanti. \u00c8 retta dal vescovo Andr\u00e9 Gueye.\nTerritorio.\nLa diocesi comprende la parte occidentale del Senegal.\nSede vescovile \u00e8 la citt\u00e0 di Thi\u00e8s, dove si trova la cattedrale di Sant'Anna.\nIl territorio \u00e8 suddiviso in 25 parrocchie, raggruppate in 4 decanati.\nStoria.\nLa diocesi \u00e8 stata eretta il 6 febbraio 1969 con la bolla \"Pro summo\" di papa Paolo VI, ricavandone il territorio dall'arcidiocesi di Dakar.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 3.069.750 persone contava 60.037 battezzati, corrispondenti al 2,0% del totale."}
{"id": "503044", "revid": "110157", "url": "https://it.wikipedia.org/wiki?curid=503044", "title": "Arcidiocesi di Thare e Nonseng", "text": "Larcidiocesi di Thare e Nonseng (in : \"Archidioecesis Tharensis et Nonsengensis\") \u00e8 una sede metropolitana della Chiesa cattolica in Thailandia. Nel 2017 contava battezzati su abitanti. \u00c8 retta dall'arcivescovo Anthony Weradet Chaiseri.\nTerritorio.\nL'arcidiocesi comprende le province thailandesi di Kalasin, Mukdahan, Nakhon Phanom e Sakon Nakhon.\nSede arcivescovile \u00e8 la citt\u00e0 di Ban Tha Rae, dove si trova la cattedrale di San Michele arcangelo. A Nakhon Phanom sorge la concattedrale di Sant'Anna. Nella localit\u00e0 di Pong Kham si trova il santuario di Nostra Signora dei Martiri Thailandesi.\nIl territorio \u00e8 suddiviso in 80 parrocchie.\nStoria.\nIl vicariato apostolico del Laos fu eretto il 4 maggio 1899 con il breve \"In principis\" di papa Leone XIII, ricavandone il territorio dal vicariato apostolico del Siam orientale (oggi arcidiocesi di Bangkok).\nIl 14 giugno 1938 cedette una porzione del suo territorio a vantaggio dell'erezione della prefettura apostolica di Vientiane e di Luang-Prabang (oggi vicariato apostolico di Vientiane e vicariato apostolico di Luang Prabang).\nIl 21 dicembre 1950 cedette la restante porzione laotiana del territorio a vantaggio dell'erezione della prefettura apostolica di Thakheh (oggi vicariato apostolico di Savannakhet). Lo stesso giorno, in forza del decreto \"Cum territorium\" della Congregazione di Propaganda Fide, la porzione thailandese del vicariato assunse il nome di vicariato apostolico di Thare.\nIl 7 maggio 1953 cedette altre porzioni di territorio a vantaggio dell'erezione del vicariato apostolico di Ubon e della prefettura apostolica di Udonthani (oggi rispettivamente diocesi di Ubon Ratchathani e diocesi di Udon Thani).\nIl 25 marzo 1960 assunse il nome di vicariato apostolico di Thare e Nonseng con il decreto \"Huic Sacro Consilio\" della Congregazione di Propaganda Fide.\nIl 18 dicembre 1965 il vicariato apostolico \u00e8 stato elevato al rango di arcidiocesi metropolitana con la bolla \"Qui in fastigio\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di persone contava battezzati, corrispondenti all'1,7% del totale."}
{"id": "503045", "revid": "92723", "url": "https://it.wikipedia.org/wiki?curid=503045", "title": "Diocesi di Thunder Bay", "text": "La diocesi di Thunder Bay (in latino: \"Dioecesis Sinus Tonitralis\") \u00e8 una sede della Chiesa cattolica in Canada suffraganea dell'arcidiocesi di Toronto appartenente alla regione ecclesiastica Ontario. Nel 2020 contava 86.900 battezzati su 283.300 abitanti. \u00c8 retta dal vescovo Frederick Joseph Colli.\nTerritorio.\nLa diocesi si trova nella parte nord-occidentale della provincia dell'Ontario, in Canada. Comprende per intero il distretto di Rainy River e porzioni minori dei distretti di Kenora e di Thunder Bay.\nSede vescovile \u00e8 la citt\u00e0 di Thunder Bay, dove si trova la cattedrale di San Patrizio.\nIl territorio si estende su 220.000\u00a0km\u00b2 ed \u00e8 suddiviso in 46 parrocchie.\nLa diocesi, pur facendo parte della provincia ecclesiastica di Toronto, si trova, rispetto alla sede metropolitana, all'estremit\u00e0 opposta dell'Ontario.\nStoria.\nLa diocesi di Fort William (\"Dioecesis Arcis Gulielmi\") fu eretta il 29 aprile 1952 con la bolla \"Cotidiano prope\" di papa Pio XII, ricavandone il territorio dalla diocesi di Sault Sainte Marie e dall'arcidiocesi di Saint-Boniface.\nIl 9 agosto 1957, con la lettera apostolica \"Novissimae dioeceses\", papa Pio XII ha proclamato la Beata Maria Vergine, venerata con il titolo di Nostra Signora della Carit\u00e0, patrona principale della diocesi, e San Patrizio patrono secondario.\nIl 26 febbraio 1970 ha assunto il nome attuale per effetto del decreto \"Apostolicis sub plumbo\" della Congregazione per i vescovi.\nIl 18 marzo 2017 ha ingrandito il proprio territorio con gli abitati di Pie Mobert e Manitouwage, gi\u00e0 appartenuti alla diocesi di Sault Sainte Marie.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 283.300 persone contava 86.900 battezzati, corrispondenti al 30,7% del totale."}
{"id": "503046", "revid": "110157", "url": "https://it.wikipedia.org/wiki?curid=503046", "title": "Diocesi di Tiangu\u00e1", "text": "La diocesi di Tiangu\u00e1 (in latino: \"Dioecesis Tianguensis\") \u00e8 una sede della Chiesa cattolica in Brasile suffraganea dell'arcidiocesi di Fortaleza appartenente alla regione ecclesiastica Nordeste 1. Nel 2017 contava 401.000 battezzati su 463.000 abitanti. \u00c8 retta dal vescovo Francisco Edimilson Neves Ferreira.\nTerritorio.\nLa diocesi comprende 13 comuni nella zona settentrionale dello stato brasiliano del Cear\u00e1: Camocim, Granja, Barroquinha, Chaval, Vi\u00e7osa do Cear\u00e1, Tiangu\u00e1, Ubajara, Ibiapina, S\u00e3o Benedito, Carnaubal, Guaraciaba do Norte, Croat\u00e1 e Gra\u00e7a.\nSede vescovile \u00e8 la citt\u00e0 di Tiangu\u00e1, dove si trova la cattedrale di Sant'Anna. A Guaraciaba do Norte sorge il monastero di Nostra Signora di Guadalupe delle Suore Agostiniane Recollette, fondato nel 2003.\nIl territorio si estende su 9.680\u00a0km\u00b2 ed \u00e8 suddiviso in 18 parrocchie, raggruppate in 3 regioni pastorali: Nord, Centro e Sud.\nStoria.\nLa diocesi \u00e8 stata eretta il 13 marzo 1971 con la bolla \"Qui summopere\" di papa Paolo VI, ricavandone il territorio dalla diocesi di Sobral.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 463.000 persone contava 401.000 battezzati, corrispondenti all'86,6% del totale."}
{"id": "503047", "revid": "267975", "url": "https://it.wikipedia.org/wiki?curid=503047", "title": "Diocesi di Tib\u00fa", "text": "La diocesi di Tib\u00fa (in latino: \"Dioecesis Tibuensis\") \u00e8 una sede della Chiesa cattolica in Colombia suffraganea dell'arcidiocesi di Nueva Pamplona. Nel 2020 contava 206.000 battezzati su 212.275 abitanti. \u00c8 retta dal vescovo Israel Bravo Cort\u00e9s.\nTerritorio.\nLa diocesi abbraccia parte del dipartimento colombiano di Norte de Santander. Comprende per intero i comuni di Tib\u00fa, El Tarra e Puerto Santander, e in parte quelli di C\u00facuta, Sardinata, El Zulia, El Carmen, Convenci\u00f3n e Teorama.\nSede vescovile \u00e8 la citt\u00e0 di Tib\u00fa, dove si trova la cattedrale di San Luigi Bertr\u00e1n.\nIl territorio si estende su una superficie di 7.840\u00a0km\u00b2 ed \u00e8 suddiviso in 17 parrocchie.\nStoria.\nLa prelatura territoriale di Bertrania en el Catatumbo fu eretta il 1\u00ba agosto 1951 con la bolla \"In nimium territorium\" di papa Pio XII, ricavandone il territorio dalle diocesi di Nueva Pamplona (oggi arcidiocesi) e di Santa Marta.\nIl 16 novembre 1983 cambi\u00f2 nome a favore di prelatura territoriale di Tib\u00fa, comune istituito nel mese di novembre del 1977 e che includeva la primitiva sede prelatizia di Bertrania.\nIl 29 dicembre 1998 la prelatura territoriale \u00e8 stata elevata al rango di diocesi con la bolla \"Quam provido\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 206.000 persone contava 212.275 battezzati, corrispondenti al 97,0% del totale."}
{"id": "503049", "revid": "76204", "url": "https://it.wikipedia.org/wiki?curid=503049", "title": "Diocesi di Tijuana", "text": ""}
{"id": "503050", "revid": "110157", "url": "https://it.wikipedia.org/wiki?curid=503050", "title": "Diocesi di Tilar\u00e1n-Liberia", "text": "La diocesi di Tilar\u00e1n-Liberia (in latino: \"Dioecesis Tilaranensis-Liberiana\") \u00e8 una sede della Chiesa cattolica in Costa Rica suffraganea dell'arcidiocesi di San Jos\u00e9 de Costa Rica. Nel 2017 contava 398.800 battezzati su 486.200 abitanti. \u00c8 retta dal vescovo Manuel Eugenio Salazar Mora.\nTerritorio.\nLa diocesi comprende comprende la provincia costaricana di Guanacaste ed il cantone di Upala nella provincia di Alajuela.\nSede vescovile \u00e8 la citt\u00e0 di Tilar\u00e1n, dove si trova la cattedrale di Sant'Antonio. A Liberia sorge la concattedrale dell'Immacolata Concezione.\nIl territorio \u00e8 suddiviso in 32 parrocchie.\nStoria.\nLa diocesi di Tilar\u00e1n \u00e8 stata eretta il 22 luglio 1961 con la bolla \"Qui aeque\" di papa Giovanni XXIII, ricavandone il territorio dalla diocesi di Alajuela. Il nome latino originario della diocesi, \"Pluviensis\", deriva dal significato del nome della citt\u00e0 di Tilar\u00e1n: luogo dove piove molto.\nIl 25 luglio 1995 e il 17 aprile 1998 ha ceduto porzioni del suo territorio a vantaggio rispettivamente dell'erezione delle diocesi di Ciudad Quesada e di Puntarenas.\nIl 12 giugno 2010 \u00e8 stata inaugurata la nuova curia diocesana nella citt\u00e0 di Liberia.\nIl 18 dicembre 2010 la diocesi ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 486.200 persone contava 398.800 battezzati, corrispondenti all'82,0% del totale."}
{"id": "503051", "revid": "110157", "url": "https://it.wikipedia.org/wiki?curid=503051", "title": "Diocesi di Timi\u0219oara", "text": "La diocesi di Timi\u0219oara (in latino: \"Dioecesis Timisoarensis\") \u00e8 una sede della Chiesa cattolica in Romania suffraganea dell'arcidiocesi di Bucarest. Nel 2017 contava 107.264 battezzati su 1.337.500 abitanti. \u00c8 retta dal vescovo J\u00f3zsef-Csaba P\u00e1l.\nTerritorio.\nLa diocesi comprende la citt\u00e0 di Timi\u0219oara, dove si trova la cattedrale di San Giorgio.\nIl territorio \u00e8 suddiviso in 73 parrocchie.\nStoria.\nLa diocesi di Timi\u0219oara ha origini dall'antica diocesi di Csan\u00e1d (oggi diocesi di Seghedino-Csan\u00e1d in Ungheria), che fino al termine della prima guerra mondiale copriva un vasto territorio in Ungheria, Jugoslavia e Romania. Dal 1738 sede vescovile \u00e8 stata Timi\u0219oara, dove si trovava la cattedrale diocesana.\nDopo il trattato del Trianon del 1920 e la frantumazione dell'impero austro-ungarico, il 17 febbraio 1923 la Santa Sede istitu\u00ec nella parte della diocesi di Csan\u00e1d che si estendeva in Romania l'amministrazione apostolica di Timi\u0219oara.\nIl 5 giugno 1930 l'amministrazione apostolica fu elevata a diocesi con la bolla \"Solemni Conventione\" di papa Pio XI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.337.500 persone contava 107.264 battezzati, corrispondenti all'8,0% del totale."}
{"id": "503052", "revid": "110157", "url": "https://it.wikipedia.org/wiki?curid=503052", "title": "Diocesi di Timmins", "text": "La diocesi di Timmins (in latino: \"Dioecesis Timminsensis\") \u00e8 una sede della Chiesa cattolica in Canada suffraganea dell'arcidiocesi di Ottawa-Cornwall appartenente alla regione ecclesiastica Ontario. Nel 2017 contava 57.510 battezzati su 95.370 abitanti. \u00c8 retta dal vescovo Serge Patrick Poitras.\nTerritorio.\nLa diocesi comprende parte della provincia dell'Ontario, in Canada.\nSede vescovile \u00e8 la citt\u00e0 di Timmins, dove si trova la cattedrale di Sant'Antonio di Padova. Ad Haileybury (oggi Temiskaming Shores) si trova l'ex cattedrale della Santa Croce.\nIl territorio \u00e8 suddiviso in 25 parrocchie.\nStoria.\nIl vicariato apostolico di Temiskaming fu eretto il 21 settembre 1908 con il breve \"Romanorum Pontificum\" di papa Pio X, ricavandone il territorio dalla diocesi di Pembroke.\nIl 7 gennaio 1916 il vicariato apostolico fu elevato a diocesi ed assunse il nome di diocesi di Haileybury.\nIl 18 aprile 1919 cedette una porzione del suo territorio a vantaggio dell'erezione della prefettura apostolica dell'Ontario settentrionale (oggi diocesi di Hearst-Moosonee).\nIl 3 dicembre 1938 ha ceduto altre porzioni del suo territorio a vantaggio del vicariato apostolico dell'Ontario settentrionale, che contestualmente \u00e8 stato elevato a diocesi, e dell'erezione della diocesi di Amos e del vicariato apostolico della Baia di James (oggi diocesi di Hearst-Moosonee).\nIl 10 dicembre dello stesso anno per effetto del decreto \"Ad satius consulendum\" della Congregazione Concistoriale la sede vescovile \u00e8 stata trasferita da Haileybury a Timmins e la diocesi ha assunto il nome attuale.\nIl 29 novembre 1973 ha ceduto un'ulteriore porzione del suo territorio a vantaggio dell'erezione della diocesi di Rouyn-Noranda.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 95.370 persone contava 57.510 battezzati, corrispondenti al 60,3% del totale."}
{"id": "503055", "revid": "322321", "url": "https://it.wikipedia.org/wiki?curid=503055", "title": "Diocesi di Tiruchirapalli", "text": "La diocesi di Tiruchirapalli (in latino: \"Dioecesis Tiruchirapolitana\") \u00e8 una sede della Chiesa cattolica in India suffraganea dell'arcidiocesi di Madurai. Nel 2017 contava 262.413 battezzati su 2.296.098 abitanti. \u00c8 retta dal vescovo Savarimuthu Arokiaraj.\nTerritorio.\nLa diocesi comprende i seguenti taluks nello stato indiano del Tamil Nadu: Tiruchy e Manaparai nel distretto di Tiruchirappalli, Kulitalai nel distretto di Karur, Dindigul, Vedasandur e Palani nel distretto di Dindigul, e Kulathur nel distretto di Pudukkottai.\nSede vescovile \u00e8 la citt\u00e0 di Tiruchirappalli, dove si trova la cattedrale di Santa Maria della Salute.\nIl territorio \u00e8 suddiviso in 71 parrocchie.\nStoria.\nLa missione di Madura fu istituita nel 1606 e comprendeva territori che giuridicamente facevano parte della diocesi S\u00e3o Tom\u00e9 di Meliapore (oggi arcidiocesi di Madras e Mylapore). A seguito della soppressione della Compagnia di Ges\u00f9, i cui missionari avevano in carica la missione, questa fu soppressa nel 1773 ed affidata ai missionari della Societ\u00e0 per le missioni estere di Parigi di stanza a Pondicherry.\nIl 23 dicembre 1836 fu eretto il vicariato apostolico di Madura, con il breve \"Catholicae Ecclesiae\" di papa Gregorio XVI, ricavandone il territorio dal vicariato apostolico della Costa del Coromandel. Contestualmente fu sospesa la giurisdizione dei prelati portoghesi di Goa e di S\u00e3o Tom\u00e9 di Meliapore, da cui questi territori formalmente dipendevano, in forza dei diritti del patronato portoghese.\nIl nuovo vicariato apostolico fu affidato ai missionari gesuiti i quali per\u00f2, in conformit\u00e0 alle loro costituzioni, non accettarono che un loro membro venisse consacrato vescovo. Per questo motivo la Santa Sede affid\u00f2 il vicariato apostolico alle cure del vicario della Costa del Coromandel. Questa situazione dur\u00f2 fino al 22 maggio 1846, quando fu nominato vicario apostolico il gesuita Alexis Canoz.\nGrazie all'impulso del vescovo Canoz vi vennero avviate le congregazioni femminili dell'Addolorata e di Sant'Anna, per compiti utili alla missione.\nIl 1\u00ba settembre 1886 per effetto della bolla \"Humanae salutis\" di papa Leone XIII il vicariato apostolico fu elevato al rango di diocesi. Il 7 giugno dell'anno successivo, con il breve \"Post initam\", la diocesi, denominata \u00abdiocesi di Trichinopoly\u00bb, entr\u00f2 a far parte della provincia ecclesiastica dell'arcidiocesi di Pondicherry.\nIl 2 ottobre 1893 divenne suffraganea dell'arcidiocesi di Bombay.\nIl 3 luglio 1929 cedette una porzione di territorio a vantaggio della diocesi di S\u00e3o Tom\u00e9 di Meliapore; contestualmente passarono sotto la giurisdizione dei vescovi di Trichinopoly le parrocchie che fino ad allora dipendevano dai vescovi di S\u00e3o Tom\u00e9 di Meliapore in virt\u00f9 dei diritti del \"padroado\" portoghese.\nIl 12 giugno 1923 e l'8 gennaio 1938 cedette porzioni del suo territorio a vantaggio dell'erezione rispettivamente delle diocesi di Tuticorin e di Madura (oggi arcidiocesi di Madurai).\nIl 21 ottobre 1950 ha assunto il nome attuale in forza del decreto \"Cum post rerum\" della Congregazione di Propaganda Fide.\nIl 19 settembre 1953 \u00e8 entrata a far parte della provincia ecclesiastica dell'arcidiocesi di Madurai.\nIl 10 novembre 2003 ha ceduto un'altra porzione di territorio a vantaggio dell'erezione della diocesi di Dindigul.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 2.296.098 persone contava 262.413 battezzati, corrispondenti all'11,4% del totale."}
{"id": "503056", "revid": "92723", "url": "https://it.wikipedia.org/wiki?curid=503056", "title": "Diocesi di Tivoli", "text": "La diocesi di Tivoli (in latino: \"Dioecesis Tiburtina\") \u00e8 una sede della Chiesa cattolica in Italia immediatamente soggetta alla Santa Sede, appartenente alla regione ecclesiastica Lazio. Nel 2017 contava 178.900 battezzati su 186.800 abitanti. \u00c8 retta dal vescovo Mauro Parmeggiani.\nTerritorio.\nLa diocesi comprende i seguenti comprensori territoriali:\nSede vescovile \u00e8 la citt\u00e0 di Tivoli, dove si trova la cattedrale di San Lorenzo martire. Sono tre i santuari riconosciuti della diocesi: il santuario della Beata Vergine delle Grazie, noto come Madonna di Quintiliolo; il santuario di Nostra Signora di F\u00e1tima a San Vittorino; e il santuario di Santa Maria delle Grazie, noto come santuario della Mentorella. A Subiaco sorge la basilica di Sant'Andrea, gi\u00e0 concattedrale dell'abbazia territoriale di Subiaco.\nIl territorio si estende su 892\u00a0km\u00b2 ed \u00e8 suddiviso in 84 parrocchie, raggruppate in 5 vicarie.\nStoria.\nLa diffusione del Cristianesimo nell'area tiburtina risale all'epoca apostolica. Sebbene la tradizione attribuisca il ruolo di primo vescovo a san Quirino, le prime testimonianze storiche risalgono al IV secolo, con il vescovo Paolo che partecip\u00f2 nel 366 all'elezione dell'antipapa Ursino in contrapposizione a papa Damaso.\nLa locale chiesa tiburtina \u00e8 legata alla memoria della passione di santa Sinforosa e dei suoi sette figli; il loro martirio, testimoniato dal martirologio romano alla data del 18 luglio, \u00e8 altres\u00ec documentato dalla scoperta nell'XIX secolo delle catacombe e della basilica dedicata alla santa al nono miglio della via Tiburtina.\nInizialmente composta da buona parte della Val d'Aniene, la diocesi ebbe l'incarico di estendere l'evangelizzazione anche alle zone pi\u00f9 interne. \u00c8 probabilmente questo il motivo per cui, nonostante la vicinanza con Roma, non venne mai proclamata sede suburbicaria. Da notare, che nel 1513 serv\u00ec comunque da sede suburbicaria vicaria e fu assegnata a Francesco Soderini, che era precedentemente cardinale vescovo di Sabina; nel 1516 si rese vacante la sede suburbicaria di Palestrina e Francesco Soderini vi fu trasferito.\nDue furono i papi originari di Tivoli, papa Simplicio (468-483) e papa Giovanni IX (898-900); mentre Barnaba Chiaromonti, vescovo di Tivoli dal 1782 al 1784, divenne papa nel 1800 col nome di Pio VII. All'epoca di papa Simplicio, si ebbe la prima organizzazione della diocesi, grazie all'opera congiunta del pontefice tiburtino e del vescovo Candido, il cui nome appare in diversi sinodi romani organizzati dai papi, da Ilario (461-468) a Simmaco (498-514).\nNel corso dei secoli il suo territorio di competenza ha subito numerose variazioni, dovute principalmente alla nascita e alla diffusione del monachesimo benedettino nella zona di Subiaco. Si venne a creare, cos\u00ec, un rapporto conflittuale tra la diocesi tiburtina e l'abbazia sublacense, che port\u00f2 a un ridimensionamento della prima a favore della seconda, la quale nel 1638 ottenne lo status di abbazia territoriale con giurisdizione diocesana su un vasto territorio sottratto alla diocesi tiburtina.\nSi deve al vescovo Giovanni Andrea Croce (1554-1595) l'attuazione delle riforme volute dal concilio di Trento, al quale aveva preso parte nelle sue due ultime sessioni: indisse due sinodi, nel 1565 e nel 1585; effettu\u00f2 quattro volte la visita pastorale della diocesi; oper\u00f2 per un rilancio delle confraternite. Altro vescovo significativo per la storia ecclesiastica tiburtina fu il cardinale Giulio Roma, che ricostru\u00ec la cattedrale (1635-1640), indisse un sinodo (1637) e istitu\u00ec il seminario (1647).\nDurante l'occupazione napoleonica dello Stato Pontificio, il vescovo Vincenzo Manni fu esiliato in Francia.\nNel 1841, con la riorganizzazione ecclesiastica della Sabina, le parrocchie dei territori di Orvinio, Pozzaglia Sabina (con la frazione di Montorio in Valle) e Turania passarono dalla diocesi di Sabina alla sede tiburtina.\nIn seguito al ridimensionamento del territorio della diocesi sublacense, effettuato da Giovanni Paolo II nel 2002, sono ritornate alla diocesi di Tivoli 22 parrocchie nei comuni di Subiaco, Affile, Arcinazzo Romano, Jenne, Gerano, Cerreto Laziale, Agosta, Marano Equo, Canterano, Cervara di Roma e Camerata Nuova.\nDal 19 febbraio 2019 le sedi di Tivoli e di Palestrina sono unite \"in persona episcopi\".\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 186.800 persone contava 178.900 battezzati, corrispondenti al 95,8% del totale."}
{"id": "503057", "revid": "110157", "url": "https://it.wikipedia.org/wiki?curid=503057", "title": "Montepalma", "text": "Montepalma (o Monte Palma, \"M\u00f9nti P\u00e0mma\" in dialetto catanese) \u00e8 una frazione di Misterbianco, comune italiano della Citt\u00e0 metropolitana di Catania.\nGeografia fisica.\nMontepalma \u00e8 una frazione distante meno di 1 km dal centro urbano di Misterbianco, e occupa la zona orientale del territorio del suddetto Comune. Essa confina a nord con Poggio del Lupo, a ovest con la Zona Commerciale di Misterbianco, a est con Lineri, a sud con Monte Po e la parte Superiore di Nesima, quartieri di Catania.\nNonostante la totalit\u00e0 degli edifici sia di costruzione abusiva, dal punto di vista urbanistico presenta una struttura viaria regolare con direttrici nord-sud intersecate da parallele ortogonali.\nStoria.\nLo sviluppo dell'abitato di Montepalma, area sciarosa dell'omonima contrada situata nella parte meridionale del territorio di Misterbianco, \u00e8 storicamente legata a quella della vicina frazione di Lineri, anche se si verific\u00f2 molti anni pi\u00f9 tardi rispetto ad essa, pi\u00f9 precisamente a partire dagli anni Ottanta del XX secolo.\nIl popolamento dell'area lo si deve esclusivamente ai flussi migratori di famiglie provenienti da altri comuni rurali della Sicilia orientale e da Catania, che comportarono il fenomeno dell'abusivismo edilizio, che interess\u00f2 nel complesso tutte le aree periferiche disabitate di Misterbianco, e port\u00f2 all'edificazione di strade e di palazzine ad uso residenziale.\nCultura.\nIstruzione.\nNella frazione sorge un istituto scolastico comprensivo statale denominato I.C.S. \"Padre Pio da Pietrelcina\", dedicato all'omonimo Santo.\nMonumenti e luoghi d'interesse.\nMontepalma non ha monumenti di particolare pregio e interesse, essendo un centro abitato il cui sviluppo \u00e8 molto recente.\nNella frazione sorge un luogo di culto cattolico, la Chiesa del Beato Cardinale Giuseppe Benedetto Dusmet, realizzata con elementi architettonici neoclassici, ed eretta nel 2003.\nVi \u00e8, inoltre, un parco giochi dedicato a Nilde Iotti, sito all'incrocio tra via Bologna e via Ferrara, e una piazza denominata Piazza Bianca sita in via Salerno.\nInoltre si trovano due campetti da calcio, oltre quello della parrocchia prima citata, siti in via Milano.\nSport.\nLa frazione pu\u00f2 vantare una societ\u00e0 giovanile di calcio a 5 con sede nella Chiesa, anch'essa dedicata al Cardinale Dusmet, che nella stagione 2019-20, affiliata con il PGS, disputa i campionati provinciali under 17 PGS.\nEconomia.\nA Montepalma si trovano attivit\u00e0 commerciali, ed anche delle attivit\u00e0 artigianali, concentrate perlopi\u00f9 nella parte ovest del suo territorio.\nInfrastrutture e trasporti.\nPer la sua contiguit\u00e0 con Lineri, Montepalma \u00e8 servita dalla Stazione di Lineri del servizio ferroviario a scartamento ridotto che collega Catania a Randazzo della FCE, e dai bus-navetta che collegano la frazione con la stazione Nesima della Metropolitana di Catania, attivo dal 2017.\n\u00c8 inoltre servita da un servizio gratuito di minibus di linea urbana che la collega con il centro di Misterbianco, offerto dal comune etneo ai cittadini."}
{"id": "503058", "revid": "92723", "url": "https://it.wikipedia.org/wiki?curid=503058", "title": "Arcidiocesi di Tlalnepantla", "text": "Larcidiocesi di Tlalnepantla (in latino: \"Archidioecesis Tlalnepantlana\") \u00e8 una sede metropolitana della Chiesa cattolica in Messico appartenente alla regione ecclesiastica Metro-Circundante. Nel 2020 contava 2.121.940 battezzati su 2.530.115 abitanti. \u00c8 retta dall'arcivescovo Jos\u00e9 Antonio Fern\u00e1ndez Hurtado.\nTerritorio.\nL'arcidiocesi comprende 6 comuni dello stato messicano di Messico: Tlalnepantla de Baz, Atizap\u00e1n de Zaragoza, Naucalpan de Ju\u00e1rez, Huixquilucan de Degollado, Isidro Fabela e Jilotzingo.\nSede arcivescovile \u00e8 la citt\u00e0 di Tlalnepantla de Baz, dove si trova la cattedrale del Corpus Domini.\nIl territorio \u00e8 suddiviso in 203 parrocchie.\nStoria.\nLa diocesi di Tlalnepantla fu eretta il 13 gennaio 1964 con la bolla \"Aliam ex aliis\" di papa Paolo VI, ricavandone il territorio dalla diocesi di Texcoco e dall'arcidiocesi di Citt\u00e0 del Messico. Di quest'ultima era originariamente sede suffraganea.\nIl 14 giugno 1967, con la lettera apostolica \"Invictum Christi\", papa Paolo VI ha proclamato San Filippo di Ges\u00f9 patrono principale della diocesi.\nIl 5 febbraio 1979 cedette una porzione del suo territorio a vantaggio dell'erezione della diocesi di Cuautitl\u00e1n.\nIl 17 giugno 1989 \u00e8 stata elevata al rango di arcidiocesi metropolitana con la bolla \"Quoniam ut plane\" di papa Giovanni Paolo II.\nIl 3 settembre 1991, con la lettera apostolica \"Quandoquidem duos\", papa Giovanni Paolo II ha confermato la Beata Maria Vergine, venerata con il titolo di \"Nuestra Se\u00f1ora de los Remedios\", patrona dell'arcidiocesi.\nIl 28 giugno 1995 ha ceduto un'altra porzione di territorio a vantaggio dell'erezione della diocesi di Ecatepec.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 2.530.115 persone contava 2.121.940 battezzati, corrispondenti all'83,9% del totale."}
{"id": "503059", "revid": "287204", "url": "https://it.wikipedia.org/wiki?curid=503059", "title": "Diocesi di Tlapa", "text": "La diocesi di Tlapa (in latino: \"Dioecesis Tlapensis\") \u00e8 una sede della Chiesa cattolica in Messico suffraganea dell'arcidiocesi di Acapulco appartenente alla regione ecclesiastica Sur. Nel 2017 contava 497.000 battezzati su 535.000 abitanti. \u00c8 retta dal vescovo Dagoberto Sosa Arriaga.\nTerritorio.\nLa diocesi comprende 19 comuni dello stato messicano di Guerrero corrispondente alla regione di \"La Monta\u00f1a\": Acatepec, Alcozauca de Guerrero, Alpoyeca, Atlamajalcingo del Monte, Atlixtac, Cochoapa el Grande, Copanatoyac, Cual\u00e1c, Huamuxtitl\u00e1n, Iliatenco, Malinaltepec, Metlatonoc, Olinal\u00e1, Tlacoapa, Tlalixtaquilla de Maldonado, Tlapa de Comonfort, Xalpatlahuac, Xochihuehuetl\u00e1n, Zapotitl\u00e1n Tablas.\nSede vescovile \u00e8 la citt\u00e0 di Tlapa de Comonfort, dove si trova la cattedrale di Sant'Agostino.\nIl territorio si estende su una superficie di 11.480\u00a0km\u00b2 ed \u00e8 suddiviso in 28 parrocchie.\nStoria.\nLa diocesi \u00e8 stata eretta il 4 gennaio 1992 con la bolla \"Efflorescentem Mexici\" di papa Giovanni Paolo II, ricavandone il territorio dalla diocesi di Chilpancingo-Chilapa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 535.000 persone contava 497.000 battezzati, corrispondenti al 92,9% del totale."}
{"id": "503060", "revid": "110157", "url": "https://it.wikipedia.org/wiki?curid=503060", "title": "Diocesi di Tlaxcala", "text": "La diocesi di Tlaxcala (in latino: \"Dioecesis Tlaxcalensis\") \u00e8 una sede della Chiesa cattolica in Messico suffraganea dell'arcidiocesi di Puebla de los \u00c1ngeles appartenente alla regione ecclesiastica Oriente. Nel 2017 contava 1.158.680 battezzati su 1.295.175 abitanti. \u00c8 retta dal vescovo Julio C\u00e9sar Salcedo Aquino, M.J.\nTerritorio.\nLa diocesi comprende lo stato messicano di Tlaxcala.\nSede vescovile \u00e8 la citt\u00e0 di Tlaxcala de Xicoht\u00e9ncatl, dove si trova la cattedrale di Nostra Signora Assunta. Fino al 1975 la cattedrale era la chiesa di San Giuseppe nella medesima citt\u00e0. Vicino all'attuale cattedrale si trovano le rovine di una chiesa precedente, anch'essa intitolata all'Assunzione di Maria Vergine, che fu cattedrale dell'attuale arcidiocesi di Puebla de los \u00c1ngeles dal 1525 al 1543.\nNel territorio diocesano sorgono anche tre basiliche minori: la basilica della Vergine della Misericordia a Apizaco, la basilica di Nostra Signora della Carit\u00e0 a Huamantla, e la basilica di Nostra Signora di Ocotl\u00e1n a Tlaxcala de Xicoht\u00e9ncatl.\nIl territorio si estende su una superficie di 4.060\u00a0km\u00b2 ed \u00e8 suddiviso in 75 parrocchie, raggruppate in 7 decanati: Nat\u00edvitas, Tlaxcala, Calpulalpan, Huamantla, Chiautempan, Zacatelco e Apizaco.\nStoria.\nLa diocesi \u00e8 stata eretta il 23 maggio 1959 con la bolla \"Christianorum gregem\" di papa Giovanni XXIII, ricavandone il territorio dalle arcidiocesi di Citt\u00e0 del Messico e di Puebla de los \u00c1ngeles. Da notare che quest'ultima arcidiocesi ebbe il nome di diocesi di Tlaxcala dal 1525 al 1903.\nNel 1962 \u00e8 stato istituito il seminario vescovile.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.295.175 persone contava 1.158.680 battezzati, corrispondenti all'89,5% del totale."}
{"id": "503062", "revid": "92723", "url": "https://it.wikipedia.org/wiki?curid=503062", "title": "Diocesi di Tambacounda", "text": "La diocesi di Tambacounda (in latino: \"Dioecesis Tambacundana\") \u00e8 una sede della Chiesa cattolica in Senegal suffraganea dell'arcidiocesi di Dakar. Nel 2020 contava 14.584 battezzati su 1.025.793 abitanti. \u00c8 retta dal vescovo Paul Abel Mamba.\nTerritorio.\nLa diocesi comprende la parte orientale del Senegal.\nSede vescovile \u00e8 la citt\u00e0 di Tambacounda, dove si trova la cattedrale di Maria Regina dell'Universo.\nIl territorio \u00e8 suddiviso in 9 parrocchie.\nStoria.\nLa prefettura apostolica di Tambacounda fu eretta il 13 agosto 1970 con la bolla \"Universae Christianorum\" di papa Paolo VI, ricavandone il territorio dalle diocesi di Kaolack e di Saint-Louis du S\u00e9n\u00e9gal.\nIl 17 aprile 1989 la prefettura apostolica \u00e8 stata elevata a diocesi con la bolla \"Permagno cum gaudio\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.025.793 persone contava 14.584 battezzati, corrispondenti all'1,4% del totale."}
{"id": "503064", "revid": "110157", "url": "https://it.wikipedia.org/wiki?curid=503064", "title": "Diocesi di Tanga", "text": "La diocesi di Tanga (in latino: \"Dioecesis Tangaensis\") \u00e8 una sede della Chiesa cattolica in Tanzania suffraganea dell'arcidiocesi di Dar-es-Salaam. Nel 2017 contava 253.376 battezzati su 2.200.000 abitanti. La sede \u00e8 vacante.\nTerritorio.\nLa diocesi comprende l'intera regione di Tanga in Tanzania.\nSede vescovile \u00e8 la citt\u00e0 di Tanga, dove si trova la cattedrale di Sant'Antonio.\nIl territorio \u00e8 suddiviso in 34 parrocchie.\nStoria.\nLa prefettura apostolica di Tanga fu eretta il 18 aprile 1950 con la bolla \"Amplissima plerumque\" di papa Pio XII, ricavandone il territorio dal vicariato apostolico del Kilimanjaro (oggi diocesi di Moshi).\nIl 24 febbraio 1958 la prefettura apostolica \u00e8 stata elevata a diocesi con la bolla \"Qui idcirco\" dello stesso pontefice Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 2.200.000 persone contava 253.376 battezzati, corrispondenti all'11,5% del totale."}
{"id": "503065", "revid": "110157", "url": "https://it.wikipedia.org/wiki?curid=503065", "title": "Diocesi di Taungngu", "text": "La diocesi di Taungngu (in latino: \"Dioecesis Tunguensis\") \u00e8 una sede della Chiesa cattolica in Birmania suffraganea dell'arcidiocesi di Taunggyi. Nel 2017 contava 42.905 battezzati su 3.446.000 abitanti. \u00c8 retta dal vescovo Isaac Danu.\nTerritorio.\nLa diocesi comprende la citt\u00e0 di Toungoo, dove si trova la cattedrale del Sacro Cuore.\nIl territorio \u00e8 suddiviso in 22 parrocchie.\nStoria.\nIl vicariato apostolico della Birmania Orientale \u00e8 stato eretto il 27 novembre 1866 con il breve \"Summum ecclesiae\" di papa Pio IX, in seguito alla divisione del vicariato apostolico di Birmania (oggi arcidiocesi di Yangon). La missione di evangelizzare il territorio fu affidata ai missionari italiani del Pontificio Istituto Missioni Estere.\nIl 27 aprile 1927 il vicariato apostolico cedette una porzione del suo territorio a vantaggio dell'erezione della prefettura apostolica di Keng-tung (oggi diocesi) e lo stesso giorno per effetto del breve \"In universas\" di papa Pio XI assunse il nome di vicariato apostolico di Toungoo.\nIl 1\u00ba gennaio 1955 il vicariato apostolico fu elevato a diocesi con la bolla \"Dum alterna\" di papa Pio XII. Originariamente era suffraganea dell'arcidiocesi di Rangoon (oggi arcidiocesi di Yangon).\nIl 21 marzo 1961 cedette un'altra porzione di territorio a vantaggio dell'erezione della diocesi di Taunggyi (oggi arcidiocesi).\nIl 31 luglio 1996 la diocesi ha assunto il nome attuale.\nIl 17 gennaio 1998 \u00e8 entrata a far parte della provincia ecclesiastica dell'arcidiocesi di Taunggyi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 3.446.000 persone contava 42.905 battezzati, corrispondenti all'1,2% del totale."}
{"id": "503067", "revid": "92723", "url": "https://it.wikipedia.org/wiki?curid=503067", "title": "Arcidiocesi di Tangeri", "text": "Larcidiocesi di Tangeri (in latino: \"Archidioecesis Tingitana\") \u00e8 una sede della Chiesa cattolica in Marocco immediatamente soggetta alla Santa Sede. Nel 2020 contava 3.000 battezzati su 4.463.500 abitanti. La sede \u00e8 vacante.\nTerritorio.\nL'arcidiocesi comprende tutto il nord del Marocco secondo l'antico protettorato spagnolo.\nSede arcivescovile \u00e8 la citt\u00e0 di Tangeri, dove si trova la cattedrale di Nostra Signora di Lourdes.\nIl territorio \u00e8 suddiviso in 7 parrocchie.\nStoria.\nLa citt\u00e0 di Tangeri fu occupata definitivamente dai portoghesi nel 1471. Al seguito del re Alfonso V vi era anche Nunius \u00c1lvarez, che fin dal 1469 ebbe il titolo di vescovo di Tangeri. La sede fu canonicamente eretta da papa Sisto IV il 21 agosto 1472 con la bolla \"Clara devotionis\", ricavandone i territori dalla diocesi di Ceuta (oggi diocesi di Cadice e Ceuta). Originariamente era suffraganea dell'arcidiocesi di Lisbona (oggi patriarcato).\nIl 12 gennaio 1514 cedette una porzione del suo territorio a vantaggio dell'erezione della diocesi di Funchal.\nIl 29 settembre 1540 entr\u00f2 a far parte della provincia ecclesiastica dell'arcidiocesi di \u00c9vora.\nIl 9 giugno 1570 le sedi di Tangeri e di Ceuta (oggi diocesi di Cadice e Ceuta) furono unite.\nA causa di conflitti tra la Santa Sede ed il \"padroado\" portoghese, la diocesi di Tangeri-Ceuta rimase vacante per alcuni decenni intorno alla met\u00e0 del XVII secolo, finch\u00e9 Roma, il 16 dicembre 1675 abol\u00ec l'unione tra le due sedi e ristabil\u00ec la diocesi di Ceuta, cui furono uniti i territori dell'antica sede di Tangeri, contestualmente soppressa.\nNel frattempo a Tangeri fu stabilita, fin dal 28 novembre 1630, una prefettura apostolica del Marocco, affidata ai Francescani spagnoli della Provincia di San Diego di Alcal\u00e1 in Andalusia.\nIl 13 luglio 1693 Propaganda Fide eresse la prefettura apostolica in vicariato apostolico, nominando come primo vicario apostolico il francescano Diego Ortega de Escacena; ma la morte di questi nel 1696 e l'opposizione del governo spagnolo all'erezione del vicariato apostolico fecero fallire l'iniziativa della Santa Sede.\nQuesto and\u00f2 a detrimento della missione in Marocco, che entr\u00f2 in una crisi profonda fino alla prima met\u00e0 dell'Ottocento, ridotta a quel tempo ad un semplice ospizio a Tangeri con tre frati. Nell'agosto del 1859 furono inviati in Marocco cinque nuovi missionari francescani che risollevarono la missione in quelle terre.\nAll'inizio del XX secolo Tangeri divenne una sede vescovile titolare con il nome di \"Tingi\", l'antico nome romano della citt\u00e0.\nIl 14 aprile 1908 in forza del breve \"Romani Pontifices\" di papa Pio X la prefettura apostolica fu elevata a vicariato apostolico con dignit\u00e0 episcopale.\nIl 5 luglio 1954 ha ceduto una porzione del suo territorio (Ifni) a vantaggio dell'erezione della prefettura apostolica del Sahara spagnolo e di Ifni (oggi prefettura apostolica del Sahara Occidentale).\nIl 14 novembre 1956 in forza della bolla \"Qui Deo disponente\" di papa Pio XII il vicariato apostolico \u00e8 stato elevato al rango di arcidiocesi e ha assunto il nome attuale. Contestualmente \u00e8 stata soppressa la sede titolare.\nStatistiche.\nL'arcidiocesi nel 2020 su una popolazione di 4.463.500 persone contava 3.000 battezzati, corrispondenti allo 0,1% del totale."}
{"id": "503069", "revid": "322321", "url": "https://it.wikipedia.org/wiki?curid=503069", "title": "Diocesi di Tanjungkarang", "text": "La diocesi di Tanjungkarang (in latino: \"Dioecesis Tangiungkarangana\") \u00e8 una sede della Chiesa cattolica in Indonesia suffraganea dell'arcidiocesi di Palembang. Nel 2017 contava 73.793 battezzati su 9.709.927 abitanti. La sede \u00e8 vacante.\nTerritorio.\nLa diocesi comprende la citt\u00e0 di Bandar Lampung, fino al 1983 chiamata Tanjungkarang, dove si trova la cattedrale di Cristo Re.\nIl territorio \u00e8 suddiviso in 24 parrocchie.\nStoria.\nLa prefettura apostolica di Tandjung-Karang fu eretta il 19 giugno 1952 con la bolla \"Ad animorum bonum\" di papa Pio XII, ricavandone il territorio dalla prefettura apostolica di Palembang (oggi arcidiocesi di Palembang).\nIl 3 gennaio 1961 la prefettura apostolica fu elevata a diocesi con la bolla \"Quod Christus\" di papa Giovanni XXIII. Originariamente suffraganea dell'arcidiocesi di Medan.\nIl 22 agosto 1973 ha assunto il nome attuale in forza del decreto \"Cum propositum\" della Congregazione per l'evangelizzazione dei popoli.\nIl 1\u00ba luglio 2003 \u00e8 entrata a far parte della nuova provincia ecclesiastica dell'arcidiocesi di Palembang.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 9.709.927 persone contava 73.793 battezzati, corrispondenti allo 0,8% del totale."}
{"id": "503071", "revid": "92723", "url": "https://it.wikipedia.org/wiki?curid=503071", "title": "Arcidiocesi di Toamasina", "text": "Larcidiocesi di Toamasina (in latino: \"Archidioecesis Toamasinensis\") \u00e8 una sede metropolitana della Chiesa cattolica in Madagascar. Nel 2017 contava 619.625 battezzati su 1.989.105 abitanti. \u00c8 retta dall'arcivescovo cardinale D\u00e9sir\u00e9 Tsarahazana.\nTerritorio.\nL'arcidiocesi comprende la regione di Atsinanana nella parte orientale dell'isola.\nSede arcivescovile \u00e8 la citt\u00e0 di Toamasina, dove si trova la cattedrale di San Giuseppe.\nIl territorio \u00e8 suddiviso in 21 parrocchie.\nStoria.\nLa prefettura apostolica di Vatomandry fu eretta il 18 giugno 1935 con la bolla \"Inter graviores\" di papa Pio XI, ricavandone il territorio dai vicariati apostolici di Fianarantsoa (oggi arcidiocesi) e di Tananarive (oggi arcidiocesi di Antananarivo).\nIl 25 maggio 1939 per effetto della bolla \"Ut e sacris\" di papa Pio XII la prefettura apostolica fu elevata a vicariato apostolico e assunse il nome di vicariato apostolico di Tamatave (nome coloniale dell'odierna Toamasina).\nIl 14 settembre 1955 il vicariato apostolico fu elevato a diocesi con la bolla \"Dum tantis\" dello stesso papa Pio XII. Originariamente era suffraganea dell'arcidiocesi di Tananarive (oggi arcidiocesi di Antananarivo).\nL'8 settembre 1957, con la lettera apostolica \"Ex quo\", papa Pio XII ha proclamato San Giuseppe patrono principale della diocesi.\nIl 9 aprile 1968 cedette una porzione del suo territorio a vantaggio dell'erezione della diocesi di Mananjary.\nIl 21 giugno 1974 per effetto del decreto \"Quo facilius\" della Congregazione per l'evangelizzazione dei popoli entr\u00f2 a far parte della provincia ecclesiastica dell'arcidiocesi di Antsiranana.\nIl 31 gennaio 1990 assunse il nome di diocesi di Toamasina.\nIl 26 febbraio 2010 \u00e8 stata elevata al rango di arcidiocesi metropolitana con la bolla \"Spiritali progressioni\" di papa Benedetto XVI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 1.989.105 persone contava 619.625 battezzati, corrispondenti al 31,2% del totale."}
{"id": "503072", "revid": "110157", "url": "https://it.wikipedia.org/wiki?curid=503072", "title": "Diocesi di Tocantin\u00f3polis", "text": "La diocesi di Tocantin\u00f3polis (in latino: \"Dioecesis Tocantinopolitana\") \u00e8 una sede della Chiesa cattolica in Brasile suffraganea dell'arcidiocesi di Palmas appartenente alla regione ecclesiastica Nord 3. Nel 2017 contava 418.590 battezzati su 533.570 abitanti. \u00c8 retta dal vescovo Giovane Pereira de Melo.\nTerritorio.\nLa diocesi comprende 42 comuni dello stato brasiliano del Tocantins: Tocantin\u00f3polis, Aguiarn\u00f3polis, Anan\u00e1s, Angico, Aragominas, Aragua\u00edna, Araguan\u00e3, Araguatins, Arapoema, Augustin\u00f3polis, Axix\u00e1 do Tocantins, Baba\u00e7ul\u00e2ndia, Bandeirantes do Tocantins, Bernardo Say\u00e3o, Buriti do Tocantins, Cachoeirinha, Carmol\u00e2ndia, Carrasco Bonito, Darcin\u00f3polis, Esperantina, Filad\u00e9lfia, Itaguatins, Itapiratins, Luzin\u00f3polis, Mauril\u00e2ndia do Tocantins, Muricil\u00e2ndia, Nazar\u00e9, Nova Olinda, Palmeirante, Pau d'Arco, Piraqu\u00ea, Praia Norte, Riachinho, Sampaio, Santa F\u00e9 do Araguaia, Santa Terezinha do Tocantins, S\u00e3o Bento do Tocantins, S\u00e3o Miguel do Tocantins, S\u00e3o Sebasti\u00e3o do Tocantins, S\u00edtio Novo do Tocantins, Wanderl\u00e2ndia e Xambio\u00e1.\nSede vescovile \u00e8 la citt\u00e0 di Tocantin\u00f3polis, dove si trova la cattedrale di Nostra Signora della Consolazione.\nIl territorio si estende su 43.484\u00a0km\u00b2 ed \u00e8 suddiviso in 29 parrocchie.\nStoria.\nLa prelatura territoriale di Tocantin\u00f3polis fu eretta il 20 dicembre 1954 con la bolla \"Ceu pastor\" di papa Pio XII, ricavandone il territorio dalla diocesi di Porto Nacional.\nOriginariamente suffraganea dell'arcidiocesi di Goi\u00e1s (oggi diocesi), il 27 marzo 1956 entr\u00f2 a far parte della provincia ecclesiastica dell'arcidiocesi di Goi\u00e2nia.\nIl 30 ottobre 1980 la prelatura territoriale \u00e8 stata elevata a diocesi con la bolla \"Conferentia Episcopalis Brasiliensis\" di papa Giovanni Paolo II.\nIl 27 marzo 1996 la diocesi \u00e8 divenuta suffraganea dell'arcidiocesi di Palmas.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 533.570 persone contava 418.590 battezzati, corrispondenti al 78,5% del totale."}
{"id": "503074", "revid": "110157", "url": "https://it.wikipedia.org/wiki?curid=503074", "title": "Arcidiocesi di Tokyo", "text": "Larcidiocesi di Tokyo (in latino: \"Archidioecesis Tokiensis\") \u00e8 una sede metropolitana della Chiesa cattolica in Giappone. Nel 2017 contava 96.811 battezzati su 19.889.238 abitanti. \u00c8 retta dall'arcivescovo Tarcisius Isao Kikuchi, S.V.D.\nTerritorio.\nL'arcidiocesi comprende la citt\u00e0 di Tokyo e la prefettura di Chiba.\nSede arcivescovile \u00e8 la citt\u00e0 di Tokyo, dove si trova la cattedrale di Santa Maria.\nIl territorio \u00e8 suddiviso in 75 parrocchie.\nStoria.\nIl vicariato apostolico del Giappone fu eretto il 27 marzo 1846 con il breve \"Ex debito\" di papa Gregorio XVI, ricavandone il territorio dal vicariato apostolico di Corea (oggi arcidiocesi di Seul). Si estendeva in origine su tutto il Giappone. L'erezione del vicariato apostolico faceva seguito al tentativo di stabilire una diocesi in Giappone fatto con la diocesi di Funay, eretta nel 1588 e soppressa \"de facto\" a met\u00e0 del XVII secolo a causa della persecuzione dei cristiani.\nIl 20 giugno 1876 cedette una porzione del suo territorio a vantaggio dell'erezione del vicariato apostolico del Giappone meridionale (oggi arcidiocesi di Nagasaki) e contestualmente assunse il nome di vicariato apostolico del Giappone settentrionale.\nIl 17 aprile 1891, in forza della bolla \"Ex officio\" di papa Leone XIII, cedette un'altra porzione del suo territorio a vantaggio dell'erezione del vicariato apostolico di Hakodate (oggi diocesi di Sendai) e contestualmente assunse il nome di vicariato apostolico di Tokyo.\nIl 15 giugno dello stesso anno il vicariato apostolico \u00e8 stato elevato al rango di arcidiocesi metropolitana con il breve \"Non maius Nobis\" di papa Leone XIII.\nIl 13 agosto 1912, il 18 febbraio 1922 e il 9 novembre 1937 ha ceduto altre porzioni territoriali a vantaggio dell'erezione rispettivamente della prefettura apostolica Nygata (oggi diocesi di Niigata), della prefettura apostolica di Nagoya (oggi diocesi) e della diocesi di Yokohama.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 19.889.238 persone contava 96.811 battezzati, corrispondenti allo 0,5% del totale."}
{"id": "503075", "revid": "110157", "url": "https://it.wikipedia.org/wiki?curid=503075", "title": "Diocesi di T\u00f4lagnaro", "text": "La diocesi di T\u00f4lagnaro (in latino: \"Dioecesis Tolagnarensis\") \u00e8 una sede della Chiesa cattolica in Madagascar suffraganea dell'arcidiocesi di Toliara. Nel 2017 contava 112.600 battezzati su 1.248.900 abitanti. \u00c8 retta dal vescovo Vincent Rakotozafy.\nTerritorio.\nLa diocesi comprende le regioni di Androy e di Anosy nella provincia di Toliara nel sud del Madagascar.\nSede vescovile \u00e8 la citt\u00e0 di Tolagnaro, dove sorge la cattedrale di San Vincenzo de' Paoli.\nIl territorio \u00e8 suddiviso in 15 parrocchie.\nStoria.\nIl vicariato apostolico del Madagascar meridionale fu eretto il 16 gennaio 1896 con il breve \"Quae catholico nomini\" di papa Leone XIII, ricavandone il territorio dal vicariato apostolico del Madagascar (oggi arcidiocesi di Antananarivo).\nIl 20 maggio 1913 in virt\u00f9 del decreto \"Cum in generalibus\" della Sacra Congregazione per la Propagazione della Fede cambi\u00f2 nome in favore di vicariato apostolico di Fort-Dauphin.\nIl 14 settembre 1955 con la bolla \"Dum tantis\" di papa Pio XII il vicariato apostolico \u00e8 stato elevato a diocesi suffraganea dell'arcidiocesi di Tananarive (oggi arcidiocesi di Antanarivo).\nL'8 aprile 1957 ha ceduto porzioni del suo territorio a vantaggio dell'erezione delle diocesi di Farafangana e di Tul\u00e9ar (oggi arcidiocesi di Toliara).\nL'11 dicembre 1958 entr\u00f2 a far parte dalla provincia ecclesiastica dell'arcidiocesi di Fianarantsoa.\nIl 7 aprile 1960, con la lettera apostolica \"Studio inflammatus\", papa Giovanni XXIII ha proclamato San Vincenzo de Paoli patrono principale della diocesi.\nIl 13 aprile 1967 ha ceduto un'altra porzione del suo territorio a vantaggio dell'erezione della diocesi di Ihosy.\nIl 23 novembre 1989 ha assunto il nome attuale per effetto del decreto \"Apostolicis sub plumbo\" della Congregazione per l'evangelizzazione dei popoli.\nIl 3 dicembre 2003 \u00e8 divenuta suffraganea dell'arcidiocesi di Toliara.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.248.900 persone contava 112.600 battezzati, corrispondenti al 9,0% del totale."}
{"id": "503076", "revid": "110157", "url": "https://it.wikipedia.org/wiki?curid=503076", "title": "Diocesi di Toledo (Stati Uniti d'America)", "text": "La diocesi di Toledo (in latino: \"Dioecesis Toletana in America\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Cincinnati appartenente alla regione ecclesiastica VI (OH, MI). Nel 2017 contava 328.502 battezzati su 1.447.263 abitanti. \u00c8 retta dal vescovo Daniel Edward Thomas.\nTerritorio.\nLa diocesi comprende 19 contee dell'Ohio, negli Stati Uniti d'America: Allen, Crawford, Defiance, Erie, Fulton, Hancock, Henry, Huron, Lucas, Ottawa, Paulding, Putnam, Richland, Sandusky, Seneca, Van Wert, Williams, Wood e Wyandot.\nSede vescovile \u00e8 la citt\u00e0 di Toledo (Ohio), dove si trova la cattedrale di Nostra Signora, Regina del Santo Rosario (\"Our Lady, Queen of the Most Holy Rosary Cathedral\"). A Carey sorge la basilica minore e santuario nazionale di Nostra Signora della Consolazione (\"Basilica and National Shrine of Our Lady of Consolation\")\nIl territorio si estende su 21.295\u00a0km\u00b2 ed \u00e8 suddiviso in 123 parrocchie.\nStoria.\nLa diocesi \u00e8 stata eretta il 15 aprile 1910, ricavandone il territorio dalla diocesi di Cleveland.\nIl 12 giugno 1922 ha ampliato il proprio territorio con le contee di Erie, Huron e Richland gi\u00e0 appartenute alla stessa diocesi di Cleveland.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.447.263 persone contava 328.502 battezzati, corrispondenti al 22,7% del totale.\nIstituti religiosi presenti in diocesi.\nNel 2021 contavano case in diocesi i seguenti istituti religiosi:"}
{"id": "503077", "revid": "110157", "url": "https://it.wikipedia.org/wiki?curid=503077", "title": "Arcidiocesi di Toliara", "text": "Larcidiocesi di Toliara (in latino: \"Archidioecesis Toliarana\") \u00e8 una sede metropolitana della Chiesa cattolica in Madagascar. Nel 2017 contava battezzati su abitanti. \u00c8 retta dall'arcivescovo Fulgence Rabeony, S.I.\nTerritorio.\nL'arcidiocesi comprende parte della provincia di Toliara.\nSede arcivescovile \u00e8 la citt\u00e0 di Toliara, dove si trova la cattedrale di san Vincenzo de' Paoli.\nIl territorio \u00e8 suddiviso in 24 parrocchie.\nStoria.\nLa diocesi di Tul\u00e9ar fu eretta l'8 aprile 1957 con la bolla \"Cum id ob temporum\" di papa Pio XII, ricavandone il territorio dalla diocesi di Fort-Dauphin (oggi diocesi di T\u00f4lagnaro).\nOriginariamente suffraganea dell'arcidiocesi di Tananarive (oggi arcidiocesi di Antananarivo), l'11 dicembre 1958 entr\u00f2 a far parte della provincia ecclesiastica dell'arcidiocesi di Fianarantsoa.\nIl 28 ottobre 1989 assunse il nome di diocesi di Toliara per effetto del decreto \"Apostolicis sub plumbo\" della Congregazione per l'evangelizzazione dei popoli..\nIl 3 dicembre 2003 \u00e8 stata elevata al rango di arcidiocesi metropolitana con la bolla \"De universo dominico\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 1.097.500 persone contava 160.175 battezzati, corrispondenti al 14,6% del totale."}
{"id": "503079", "revid": "92723", "url": "https://it.wikipedia.org/wiki?curid=503079", "title": "Arcidiocesi di Toledo", "text": "Larcidiocesi di Toledo (in latino: \"Archidioecesis Toletana\") \u00e8 una sede metropolitana della Chiesa cattolica in Spagna. Nel 2020 contava 613.380 battezzati su 721.105 abitanti. \u00c8 retta dall'arcivescovo Francisco Cerro Chaves.\nTerritorio.\nL'arcidiocesi comprende la citt\u00e0 e gran parte della provincia di Toledo e alcuni comuni appartenenti alle province estremadurane di C\u00e1ceres e di Badajoz, per un totale di 232 comuni spagnoli.\nSede arcivescovile \u00e8 la citt\u00e0 di Toledo, dove si trova la cattedrale primaziale di Santa Maria dell'Assunzione. Due celebri basiliche minori dell'arcidiocesi sono quella di Nostra Signora di Guadalupe e di Nostra Signora del Prado a Talavera de la Reina.\nIl territorio si estende su 19.333\u00a0km\u00b2 ed \u00e8 suddiviso in 273 parrocchie, raggruppate in 26 arcipresbiterati, a loro volta raggruppati in 4 vicariati.\nProvincia ecclesiastica.\nLa provincia ecclesiastica di Toledo comprende le seguenti suffraganee:\nStoria.\nLa diocesi di Toledo fu eretta nel I secolo.\nNel IV secolo \u00e8 stata elevata al rango di arcidiocesi metropolitana. Per tradizione la pi\u00f9 importante diocesi di Spagna, Toledo \u00e8 sede del Primate di Spagna.\nLa diocesi, che per tradizione \u00e8 sede primaziale della Spagna, \u00e8 storicamente documentata per la prima volta come sede metropolitana della provincia \"Carthaginensis\" durante l'episcopato di Montano, nella prima met\u00e0 del VI secolo, quando parte della regione era gi\u00e0 da tempo occupata dai Visigoti; questo \u00e8 evidente in alcune lettere dell'epistolario di Montano e nel concilio di Toledo del 17 maggio 531. Secondo Ildefonso, vescovo toletano del VII secolo, la sede era gi\u00e0 metropolitana all'epoca dei vescovi Audencio e Asturio, tra IV e V secolo; questa indicazione \u00e8 tuttavia anacronistica, giustificata dal tentativo di Ildefonso di retrodatare l'antichit\u00e0 della metropolia toletana in contrapposizione a quella di Cartagena.\nInfatti, il primato di Toledo, assunta a capitale del regno visigoto, fu contestato dalla sede di Cartagena, che vantava diritti metropolitici sulla parte della \"Carthaginensis\" non sottomessa ai Visigoti. Questo dualismo perdur\u00f2 per diverso tempo e potrebbe spiegare la nascita, forse all'epoca del re Leovigildo (568-586), della \"provincia Carpetana\", con capitale Toledo, in contrapposizione alla \"provincia Carthaginensis\", sottomessa alla fine del secolo ai Bizantini, con Cartagena come capitale; nel concilio di Toledo del 589 Eufimio sottoscrisse gli atti come \"ecclesiae catholicae Toletanae metropolitanus episcopus provinciae Carpetaniae\". La fine del dominio bizantino in Spagna e la conquista di Cartagena ad opera dei Visigoti nel 625 pose fine ai dissidi; gi\u00e0 in precedenza il re Gundemaro aveva decretato, nella \"Constitutio Cartaginensium sacerdotum\" del 610, l'erezione di Toledo a unica sede metropolitana di tutta la \"Carthaginensis\".\nDurante la dominazione araba, la citt\u00e0 di Toledo divenne una roccaforte del Cristianesimo e vi si mantenne l'arcidiocesi con la sua successione episcopale. Nell'VIII secolo ebbe luogo una persecuzione dei cristiani che permanevano in territori occupati dai musulmani, che comport\u00f2 una migrazione verso i regni cristiani nel nord della penisola.\nIl re Alfonso VI e i cristiani riconquistarono la citt\u00e0 di Toledo nel 1085 ristabilendo l'antico potere dell'arcidiocesi. Il primo arcivescovo di questa fase fu Bernando di Cluny, membro della Congregazione cluniacense, che in quell'epoca si diffondeva per tutta la Spagna. La sede episcopale partecip\u00f2 attivamente alla \"Reconquista\", controllando il territorio conquistato e arginando l'espansione degli ordini militari di Santiago, di Calatrava e di Alc\u00e1ntara.\nIl 6 marzo 1101 papa Pasquale II conferm\u00f2 Toledo come sede primaziale con la bolla \"Actorum synodalium\".\nDurante questo periodo fu iniziata la costruzione dell'attuale cattedrale di Santa Maria, i cui lavori si protrarranno per due secoli.\nTerminata la conquista, durante il regno dei Re Cattolici, fu arcivescovo il cardinale Francisco Jim\u00e9nez de Cisneros, che inaugurer\u00e0 l'Universit\u00e0 di Alcal\u00e1, il cui territorio apparteneva allora all'arcidiocesi, che avr\u00e0 un ruolo di primo piano nella politica del regno. Durante il regno di Filippo II la corte si trasfer\u00ec a Madrid, sebbene ecclesiasticamente la citt\u00e0 continuasse a dipendere da Toledo. Sino al 1885 il suo territorio comprese anche tutta la citt\u00e0 e la provincia di Madrid, nonostante questa gi\u00e0 da pi\u00f9 di due secoli fosse stata la nuova capitale del regno di Spagna. Ci\u00f2 fu dovuto alla forte opposizione all'erezione di Madrid a sede vescovile esercitata dagli arcivescovi, timorosi di perdere l'influenza sul Re e sulla Corte.\nDurante il resto dell'era moderna la citt\u00e0 soffrir\u00e0 un lento declino. Sebbene l'arcidiocesi conserver\u00e0 il rango primaziale, a poco a poco perder\u00e0 territori e importanza a vantaggio delle diocesi limitrofe.\nNegli ultimi due secoli l'arcidiocesi si trov\u00f2 in gravi situazioni. Durante l'invasione napoleonica l'arcidiocesi fu saccheggiata, e l'arcivescovo fu costretto a trovare rifugio a Siviglia. Con la desamortizaci\u00f3n di Mendiz\u00e1bal e di Madoz si apre un conflitto fra il governo e la Santa Sede, e la sede di Toledo rimase vacante per un certo periodo. Infine, la Guerra civile spagnola comport\u00f2 la distruzione di buona parte del patrimonio artistico dell'arcidiocesi e l'assassinio di 281 sacerdoti. Al termine della guerra, si \u00e8 proceduto alla ricostruzione materiale e spirituale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nIl pi\u00f9 antico catalogo dei vescovi di Toledo \u00e8 contenuto nel \"codice Emilianense\", risalente al 992 e oggi conservato nella biblioteca del monastero dell'Escorial; l'elenco riporta la serie dei vescovi toledani dagli inizi fino a Juan, che si dice deceduto nel 926. Dei 21 vescovi che precedono Eufimio (589), solo quattro sono storicamente documentati anche da altre fonti; per gli altri se ne conosce solo il nome, proprio grazie al codice Emilianense.\nIstituti religiosi presenti in arcidiocesi.\nNel 2013, contavano case in arcidiocesi le seguenti comunit\u00e0 religiose:\nStatistiche.\nL'arcidiocesi nel 2020 su una popolazione di 721.105 persone contava 613.380 battezzati, corrispondenti all'85,1% del totale."}
{"id": "503080", "revid": "322321", "url": "https://it.wikipedia.org/wiki?curid=503080", "title": "Arcidiocesi di Toluca", "text": "L'arcidiocesi di Toluca (in latino: \"Archidioecesis Tolucensis\") \u00e8 una sede metropolitana della Chiesa cattolica in Messico appartenente alla regione ecclesiastica Metro-Circundante. Nel 2020 contava 3.320.192 battezzati su 3.735.122 abitanti. \u00c8 retta dall'arcivescovo Francisco Javier Chavolla Ramos.\nTerritorio.\nL'arcidiocesi comprende 33 comuni nella parte centrale dello stato federato del Messico: Almoloya de Ju\u00e1rez, Almoloya del R\u00edo, Amanalco, Atizap\u00e1n, Calimaya, Capulhuac, Chapultepec, Donato Guerra, Ixtapan del Oro, Lerma, Metepec, Mexicaltzingo, Ocoyoacac, Otzolotepec, Ray\u00f3n, San Antonio la Isla, San Mateo Atenco, San Sim\u00f3n de Guerrero, Santo Tom\u00e1s, Temascaltepec, Temoaya, Tenango del Valle, Texcaltitl\u00e1n, Texcalyacac, Tianguistenco, Toluca, Valle de Bravo, Villa de Allende, Villa Victoria, Xalatlaco, Xonacatl\u00e1n, Zacazonapan, Zinacantepec.\nSede arcivescovile \u00e8 la citt\u00e0 di Toluca, dove si trova la cattedrale di San Giuseppe.\nIl territorio si estende su una superficie di 4.815\u00a0km\u00b2 ed \u00e8 suddiviso in 152 parrocchie.\nProvincia ecclesiastica.\nLa provincia ecclesiastica di Toluca, istituita nel 2019, comprende 3 suffraganee:\nStoria.\nLa diocesi \u00e8 stata eretta il 4 giugno 1950 con la bolla \"Si tam amplo\" di papa Pio XII, ricavandone il territorio dall'arcidiocesi di Citt\u00e0 del Messico, di cui era originariamente suffraganea.\nIl 2 febbraio 1952 \u00e8 stato istituito il seminario diocesano a Valle de Bravo e l'anno successivo \u00e8 stato trasferito a Toluca.\nIl 28 settembre 1960, con la lettera apostolica \"Salubri ducti\", papa Giovanni XXIII ha proclamato San Giuseppe e san Michele Arcangelo patroni principali della diocesi, e i santi Francesco d'Assisi, Giovanni Maria Vianney e Isidoro Agricola patroni secondari.\nIl 27 ottobre 1964 e il 3 novembre 1984 la diocesi ha ceduto porzioni del suo territorio a vantaggio dell'erezione delle diocesi rispettivamente di Ciudad Altamirano e di Atlacomulco.\nNel nuovo millennio, la diocesi affronta il problema della diffusione delle sette, delle difficolt\u00e0 economiche degli emarginati e degli operai, la presenza multietnica e l'emigrazione interna.\nIl 26 novembre 2009 la diocesi ha ceduto un'ulteriore porzione di territorio a vantaggio dell'erezione della diocesi di Tenancingo.\nIl 28 settembre 2019 \u00e8 elevata al rango di arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 3.735.122 persone contava 3.320.192 battezzati, corrispondenti all'88,9% del totale."}
{"id": "503081", "revid": "92723", "url": "https://it.wikipedia.org/wiki?curid=503081", "title": "Diocesi di Tonga", "text": "La diocesi di Tonga (in latino: \"Dioecesis Tongana\") \u00e8 una sede della Chiesa cattolica nelle Tonga immediatamente soggetta alla Santa Sede e aggregata alla provincia ecclesiastica di Suva. Nel 2017 contava 14.691 battezzati su 103.398 abitanti. \u00c8 retta dal vescovo cardinale Soane Patita Paini Mafi.\nTerritorio.\nLa diocesi comprende l'intero stato di Tonga, situato nell'Oceano Pacifico meridionale.\nSede vescovile \u00e8 la citt\u00e0 di Nuku\u02bbalofa, dove si trova la cattedrale dell'Immacolata Concezione.\nIl territorio si estende su 947\u00a0km\u00b2 ed \u00e8 suddiviso in 14 parrocchie.\nStoria.\nIl vicariato apostolico dell'Oceania centrale fu eretto il 23 agosto 1842 con il breve \"Pastoris aeterni\" di papa Gregorio XVI, ricavandone il territorio dal vicariato apostolico dell'Oceania occidentale (oggi diocesi di Auckland).\nSuccessivamente, cedette a pi\u00f9 riprese porzioni del suo territorio a vantaggio dell'erezione di nuove circoscrizioni ecclesiastiche e precisamente:\nIl 13 aprile 1937 con il decreto \"Cum Excellentissimus\" della Congregazione di Propaganda Fide assunse il nome di vicariato apostolico delle Isole Tonga, che mut\u00f2 il 22 marzo 1957 a favore di vicariato apostolico delle Isole Tonga e Niue.\nIl 21 giugno 1966 in forza della bolla \"Prophetarum voces\" di papa Paolo VI il vicariato apostolico \u00e8 stato elevato a diocesi e ha assunto il nome attuale.\nIl 13 maggio 1972 ha ceduto l'isola di Niue alla diocesi di Rarotonga.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 103.398 persone contava 14.691 battezzati, corrispondenti al 14,2% del totale."}
{"id": "503082", "revid": "1649409", "url": "https://it.wikipedia.org/wiki?curid=503082", "title": "Diocesi di Toowoomba", "text": "La diocesi di Toowoomba (in latino: \"Dioecesis Tuumbana\") \u00e8 una sede della Chiesa cattolica in Australia suffraganea dell'arcidiocesi di Brisbane. Nel 2017 contava 70.400 battezzati su 276.700 abitanti. \u00c8 retta dal vescovo Robert Michael McGuckin.\nTerritorio.\nLa diocesi comprende la parte sud-occidentale dello Stato australiano del Queensland.\nSede vescovile \u00e8 la citt\u00e0 di Toowoomba, dove si trova la cattedrale di San Patrizio.\nIl territorio \u00e8 suddiviso in 37 parrocchie.\nStoria.\nLa diocesi \u00e8 stata eretta il 28 maggio 1929 con la bolla \"Christiano nomini\" di papa Pio XI, ricavandone il territorio dall'arcidiocesi di Brisbane.\nIl 14 novembre 1998, con la lettera apostolica \"Christi asseclae\", papa Giovanni Paolo II ha confermato la Beata Maria Vergine, venerata con il titolo di \"Our Lady of the Southern Cross\", patrona della diocesi.\nIl 2 maggio 2011 il vescovo William Martin Morris \u00e8 stato sollevato dal suo incarico dalla Santa Sede. All'origine del grave provvedimento vi \u00e8 una dichiarazione del vescovo del 2006, nella quale sosteneva la necessit\u00e0 di ordinare presbiteri uomini sposati e donne, per far fronte al calo delle vocazioni. Questa dichiarazione suscit\u00f2 le proteste di un gruppo di fedeli e la Santa Sede avvi\u00f2 un'indagine canonica durata cinque anni.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 276.700 persone contava 70.400 battezzati, corrispondenti al 25,4% del totale."}
{"id": "503083", "revid": "2102510", "url": "https://it.wikipedia.org/wiki?curid=503083", "title": "Arcidiocesi di Torino", "text": "Larcidiocesi di Torino () \u00e8 una sede metropolitana della Chiesa cattolica in Italia appartenente alla regione ecclesiastica Piemonte. Nel 2020 contava 1.982.236 battezzati su 2.070.000 abitanti. La sede \u00e8 vacante, in attesa che l'arcivescovo eletto Roberto Repole ne prenda possesso.\nSanti patroni.\nPatroni dell'arcidiocesi sono San Giovanni Battista e Maria Santissima Consolatrice.\nTerritorio.\nL'arcidiocesi comprende buona parte della citt\u00e0 metropolitana di Torino (137 comuni), nonch\u00e9 15 comuni in provincia di Cuneo e 6 comuni in provincia di Asti.\nL'arcidiocesi confina a nord con la diocesi di Ivrea, ad est con la diocesi di Casale Monferrato, la diocesi di Asti e la diocesi di Alba, a sud con la diocesi di Fossano, ad ovest con la diocesi di Susa, la diocesi di Pinerolo, la diocesi di Saluzzo e l'arcidiocesi di Chambery, quest'ultima in territorio francese.\nSede arcivescovile \u00e8 la citt\u00e0 di Torino, dove si trova la cattedrale di San Giovanni Battista.\nParrocchie.\nIl territorio \u00e8 suddiviso in 60 zone pastorali che raggruppano le 347 parrocchie.\nProvincia ecclesiastica.\nLa provincia ecclesiastica di Torino comprende le seguenti suffraganee:\nStoria.\nSulle origini del cristianesimo in Torino non abbondano gli elementi storicamente documentati. Si possono probabilmente riconoscere i santi Avventore, Ottavio e Solutore (vissuti nel III secolo) come i protomartiri torinesi o almeno quelli di cui ci \u00e8 noto il nome, gi\u00e0 venerati al tempo di san Massimo. Le comunit\u00e0 cristiane dell'attuale Italia nord-occidentale si organizzarono in chiese (ossia in diocesi), con a capo un vescovo, prevalentemente in epoca costantiniana.\nSecondo la tradizione, il primo vescovo di Torino \u00e8 san Massimo (conosciuto anche come Massimo I): non si hanno notizie di altri vescovi prima di lui; Massimo I mor\u00ec tra il 408 ed il 423. Si ricorda un altro vescovo di nome Massimo, il primo documentato storicamente, che partecip\u00f2 a due sinodi, a Milano nel 451 e a Roma nel 465.\nOriginariamente la diocesi di Torino si estendeva alle valli della Moriana, di Susa e di Lanzo, che sul finire del VI secolo passarono sotto la giurisdizione del vescovo di Saint-Jean de Maurienne. Nel 1033 la diocesi di Torino riacquist\u00f2 le valli di Susa e di Lanzo.\nDurante il Medioevo al capitolo della cattedrale spettava l'elezione del vescovo, ma a partire dal XIV secolo la Santa Sede esercit\u00f2 la sua influenza nell'elezione. Nel 1300 Bonifacio VIII annull\u00f2 l'elezione di Tommaso II di Savoia fatta dal capitolo e impose sulla cattedra torinese Teodisio Revelli. Nel 1411 i diritti dei canonici erano gi\u00e0 estinti e Giovanni XXII eleggeva Aimone da Romagnano, senza concedere al capitolo di avanzare una proposta.\nIl 6 giugno 1453 le cronache riportano il famoso miracolo del Corpus Domini, che \u00e8 all'origine della basilica omonima. Secondo le cronache del tempo un'ostia presente in un ostensorio rubato si sarebbe levata rimanendo sospesa in aria, sopra molti spettatori. Sopraggiunto il vescovo, l'ostia rimase sospesa, finch\u00e9 si pos\u00f2 su un calice. Le specie eucaristiche incorrotte si sarebbero conservate ancora oltre l'erezione della basilica (1521), finch\u00e9 da Roma fu ordinato di consumarle sacramentalmente.\nPer tutto il medioevo rest\u00f2 suffraganea dell'arcidiocesi di Milano fino a quando il 21 maggio 1515 papa Leone X con la bolla \"Cum illius\" la elev\u00f2 al rango di arcidiocesi metropolitana, dandole con l'altra bolla dello stesso giorno \"Hodie ex certis\" come diocesi suffraganee quella di Mondov\u00ec e quella di Ivrea.\nNel 1578 l'antica reliquia della Sacra Sindone fu trasferita da Chamb\u00e9ry a Torino.\nIl 15 aprile 1592 l'arcidiocesi cedette una porzione del suo territorio a vantaggio dell'erezione della diocesi di Fossano.\nDal 1\u00ba al 3 maggio 1729 si tenne il primo sinodo diocesano, presieduto dall'arcivescovo Francesco Arborio Gattinara.\nNel XVIII secolo acquist\u00f2 grande importanza soprattutto per merito dei vescovi Francesco Luserna Rorengo di Ror\u00e0, Giambattista Roero di Pralormo, che celebr\u00f2 il secondo sinodo diocesano il 20 e 21 aprile 1755, e Vittorio Maria Baldassare Gaetano Costa d'Arignano.\nIl 23 dicembre 1748 e il 3 agosto 1772 cedette altre porzioni di territorio a vantaggio dell'erezione rispettivamente delle diocesi di Pinerolo e di Susa.\nNel XIX secolo l'arcidiocesi di Torino si popola di numerose figure di santi: san Giuseppe Benedetto Cottolengo, fondatore della Piccola Casa della Divina Provvidenza; san Giovanni Bosco fondatore dei Salesiani; san Leonardo Murialdo, fondatore della Congregazione di San Giuseppe; san Giuseppe Cafasso, il rincuoratore degli impiccati al Rond\u00f2 della forca; santa Maria Domenica Mazzarello; san Domenico Savio; il beato Francesco Fa\u00e0 di Bruno; seguiti poi dal beato Giuseppe Allamano, nipote di san Giuseppe Cafasso, fondatore dei Missionari e Missionarie della Consolata, e dal beato Piergiorgio Frassati.\nDal 2 al 6 settembre 1894 si svolse a Torino il secondo congresso eucaristico nazionale, celebrato dall'arcivescovo Davide Riccardi con il concorso di circa cinquanta vescovi.\nNel 1947 ha ceduto porzioni del suo territorio alla diocesi di Gap e alla diocesi di Saint-Jean de Maurienne.\nDal 6 al 13 settembre 1953 Torino ospit\u00f2 il XIV congresso eucaristico nazionale.\nIl 13 ottobre 1961, con la lettera apostolica \"Quam Ecclesia\", papa Giovanni XXIII ha proclamato la Beata Maria Vergine della Consolazione patrona principale dell'arcidiocesi.\nDal 1983 l'arcivescovo ha l'incarico, da parte del Papa, di custode della Sindone.\nDal 19 febbraio 2022 \u00e8 unita \"in persona episcopi\" alla diocesi di Susa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 2.070.000 persone contava 1.982.236 battezzati, corrispondenti al 95,8% del totale.\nIstituti religiosi.\nL'elenco delle realt\u00e0 di vita consacrata presenti in diocesi (dall'annuario diocesano 2007-2008)."}
{"id": "503084", "revid": "267975", "url": "https://it.wikipedia.org/wiki?curid=503084", "title": "Arcidiocesi di Toronto", "text": "Larcidiocesi di Toronto (in latino: \"Archidioecesis Torontina\") \u00e8 una sede metropolitana della Chiesa cattolica in Canada appartenente alla regione ecclesiastica Ontario. Nel 2017 contava 2.091.237 battezzati su 6.602.490 abitanti. \u00c8 retta dall'arcivescovo cardinale Thomas Christopher Collins.\nTerritorio.\nL'arcidiocesi si trova nella parte meridionale della provincia dell'Ontario, in Canada, e comprende la citt\u00e0 di Toronto, ed i comuni regionali (\"regional municipalities\") di Peel, York e Durham, che circondano la citt\u00e0. La porzione settentrionale dell'arcidiocesi (contea di Simcoe) ha conosciuto negli ultimi decenni un notevole sviluppo suburbano.\nSede arcivescovile \u00e8 la citt\u00e0 di Toronto, dove si trova la cattedrale di San Michele (\"Saint Michael's\").\nA Toronto si trovano pure la basilica minore di San Paolo (\"St. Paul's Basilica\") e il santuario nazionale della Madre del Perpetuo Soccorso (\"National Shrine of Our Mother of Perpetual Help\").\nA Midland si trova invece il santuario nazionale dei Martiri nordamericani (\"National Shrine of North American Martyrs\").\nIl territorio si estende su 13.000\u00a0km\u00b2 ed \u00e8 suddiviso in 225 parrocchie, raggruppate in 4 regioni pastorali.\nProvincia ecclesiastica.\nLa provincia ecclesiastica di Toronto, istituita nel 1870, comprende le seguenti suffraganee nella provincia canadese dell'Ontario:\nStoria.\nLa diocesi del Canada Superiore fu eretta il 17 dicembre 1841 con il breve \"Inter multiplices\" di papa Gregorio XVI, ricavandone il territorio dalla diocesi di Kingston (oggi arcidiocesi). Originariamente non aveva una sede determinata ed era suffraganea dell'arcidiocesi di Qu\u00e9bec.\nIl 20 settembre 1842 con il breve \"Cum per similes\" dello stesso papa Gregorio XVI, la sede della diocesi fu stabilita a Toronto e la diocesi assunse il nome di diocesi di Toronto.\nIl 21 febbraio 1855 cedette una porzione del suo territorio a vantaggio dell'erezione della diocesi di London.\nIl 29 febbraio 1856 cedette un'altra porzione di territorio a vantaggio dell'erezione della diocesi di Hamilton.\nIl 18 marzo 1870 \u00e8 stata elevata al rango di arcidiocesi metropolitana con il breve \"Ex debito Summi Apostolatus\" di papa Pio IX.\nIl 22 novembre 1958 ha ceduto un'altra porzione del suo territorio a vantaggio dell'erezione della diocesi di Saint Catharines.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 6.602.490 persone contava 2.091.237 battezzati, corrispondenti al 31,7% del totale."}
{"id": "503085", "revid": "110157", "url": "https://it.wikipedia.org/wiki?curid=503085", "title": "Diocesi di Torre\u00f3n", "text": "La diocesi di Torre\u00f3n (in latino: \"Dioecesis Torreonensis\") \u00e8 una sede della Chiesa cattolica in Messico suffraganea dell'arcidiocesi di Durango appartenente alla regione ecclesiastica Norte. Nel 2017 contava 722.149 battezzati su 902.687 abitanti. \u00c8 retta dal vescovo Luis Mart\u00edn Barraza Beltr\u00e1n.\nTerritorio.\nLa diocesi comprende i comuni di Torre\u00f3n, Francisco Ignacio Madero, San Pedro, Matamoros e Viesca nella parte sud-occidentale dello stato messicano di Coahuila.\nSede vescovile \u00e8 la citt\u00e0 di Torre\u00f3n, dominata dalla colossale statua di Cristo de las Noas, dove si trova la cattedrale della Madonna del Carmine.\nIl territorio si estende su una superficie di 22.471\u00a0km\u00b2 ed \u00e8 suddiviso in 60 parrocchie.\nStoria.\nLa diocesi \u00e8 stata eretta il 19 giugno 1957 con la bolla \"Qui hanc\" di papa Pio XII, ricavandone il territorio dalla diocesi di Saltillo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 902.687 persone contava 722.149 battezzati, corrispondenti all'80,0% del totale."}
{"id": "503087", "revid": "110157", "url": "https://it.wikipedia.org/wiki?curid=503087", "title": "Diocesi di Tortosa", "text": "La diocesi di Tortosa (in latino: \"Dioecesis Dertosensis\") \u00e8 una sede della Chiesa cattolica in Spagna suffraganea dell'arcidiocesi di Tarragona. Nel 2017 contava 250.000 battezzati su 275.556 abitanti. \u00c8 retta dal vescovo Enrique Benavent Vidal.\nTerritorio.\nLa diocesi comprende la parte meridionale della provincia di Tarragona e la parte settentrionale della provincia di Castell\u00f3n. Comprende per intero le comarche di Baix Ebre, Baix Maestrat, Montsi\u00e0, Ribera d'Ebre e Terra Alta, e in parte quelle di Alt Maestrat, Baix Camp, Els Ports e Priorat.\nConfina a nord con la diocesi di Lleida, a est con l'arcidiocesi di Tarragona e con il Mar Mediterraneo, a sud con la diocesi di Segorbe-Castell\u00f3n de la Plana, a ovest con l'arcidiocesi di Saragozza e con la diocesi di Teruel.\nLa sede vescovile \u00e8 citt\u00e0 di Tortosa, dove si trova cattedrale di Santa Maria. A Morella sorge la basilica minore di Santa Maria Maggiore.\nIl territorio si estende su 6.450\u00a0km\u00b2 ed \u00e8 costituito da 141 parrocchie, raggruppate in 3 zone pastorali e 7 arcipresbiterati: Ribera d'Ebre \u2013 Priorat, Terra Alta, Montis\u00e0 \u2013 La Tinen\u00e7a, Baix Ebre, Delta \u2013 Litoral, Els Ports \u2013 Maestrat, Baix Maestrat.\nStoria.\nLa diocesi \u00e8 stata eretta nel IV secolo.\nDall'VIII secolo fino a met\u00e0 dell'XI la sede fu vacante a causa dell'invasione araba.\nI lavori di costruzione della cattedrale di Santa Maria incominciarono nel 1347, la chiesa fu consacrata solo nel 1597.\nFu vescovo di questa diocesi Adriano Florensz, eletto papa con il nome di Adriano VI. Concesse ai vescovi di Tortosa il privilegio di indossare lo zucchetto rosso cardinalizio.\nIl 31 maggio 1960, in forza del decreto \"Quum sollemnibus Conventionibus\" della Congregazione Concistoriale, per far coincidere i confini ecclesiastici con quelli delle province civili, come stabilito dal concordato del 1953, cedette alla diocesi di Segorbe-Castell\u00f3n de la Plana le parrocchie entro i confini della provincia di Castell\u00f3n.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 275.556 persone contava 275.556 battezzati, corrispondenti al 90,7% del totale."}
