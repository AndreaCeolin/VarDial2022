{"id": "462523", "revid": "729019", "url": "https://it.wikipedia.org/wiki?curid=462523", "title": "Ducezio", "text": "Biografia.\nNon sappiamo il vero nome di Ducezio. Il suo nome, in greco, sta per: \"colui che viene chiamato 'douk'\". Difatti la parola \"'douk\"' significa \"leader, capo\", con la stessa etimologia di \"dux\" in latino (siculo e latino erano lingue strettamente imparentate). Nato nella Sicilia sud orientale forse nella citt\u00e0 di \"Menai\", l'odierna Mineo o \"Neai\", l'odierna Noto, Ducezio era un uomo dotato di grande carisma, che riusc\u00ec a conquistare l'animo dei Siculi che da alcuni secoli erano oppressi dalla dominazione greca. .\nEgli sfrutt\u00f2 la situazione per cercare di riaffermare la supremazia dei nativi su quella dei conquistatori. Fond\u00f2 Palik\u00e9 (oggi Palagonia) nel 453 a.C, vicino al santuario eretto vicino ai due laghi solfurei, sacri ai gemelli Palici, figli del dio siculo Adrano (a cui venne dedicata l'omonima citt\u00e0). Anni prima, aveva portato Menai dalle colline in pianura nel 459 a.C. Fond\u00f2 pure Menainon e Noai, se si tiene fede alla versione di una sua nascita a Menai. Il suo regno, noto come \"Synt\u00e8leia\", raggruppava tutte le citt\u00e0 sicule eccetto Ibla.\nLa sua carriera militare inizi\u00f2 quando, alleato dei siracusani, sconfisse le forze dell'ex tiranno Trasibulo e i mercenari del catanese Dinomene. La sua prima impresa da generale autonomo fu quella di conquistare Aitna (gi\u00e0 Inessa, presso l'attuale Patern\u00f2), sotto l'influenza siracusana da molto tempo. La ragione di questa conquista sta nel fatto che l\u00ec si erano stabiliti quelli che furono i mercenari di Gelone, in terre sottratte ai siculi. Nel 460 a.C. venne eletto re del suo popolo. Fu in grando di battere siracusani e agrigentini in campo aperto, e di conquistare l'importante piazzaforte di \"Motyon\". Il generale siracusano, l'aristocratico Bolcone, in patria fu accusato di tradimento, per giustificare la sua sconfitta subita proprio sotto le mura di Palik\u00e9, venendo cos\u00ec processato e giustiziato.\nNel 452 a.C. le citt\u00e0 greche di Siracusa e Akragas si allearono e gli dichiararono guerra congiuntamente, a risposta di una grossa offensiva del re siculo. Nel 450 a.C. questi venne sconfitto a Nomai (forse errata trascrizione di Noai), e nonostante fosse riuscito a infliggere perdite pesanti ai greci, non riusc\u00ec a impedire la rotta del proprio esercito. Fu sconfitto successivamente a Motyon (vicino a San Cataldo), dove si erano arroccati molti dei superstiti della battaglia precedente. Dopo un breve assedio, i greci costrinsero i siculi a evacuare il forte. La causa della sconfitta di Ducezio sta, probabilmente, nella soverchiante superiorit\u00e0 numerica del nemico. Il re venne abbandonato dai suoi. \u00c8 ragionevole pensare che la popolazione sicula credesse pi\u00f9 opportuno accordarsi coi greci piuttosto che continuare una guerra impari. Questo denota come lo scontro tra greci e nativi non fosse totale, bens\u00ec suscettibile a compromessi, soprattutto tra le file dell'aristocrazia. Ducezio allora, avendo le sue forze disertato e temendo di venir ucciso o consegnato al nemico, nottetempo abbandon\u00f2 il campo e and\u00f2 agli altari nell'agor\u00e0 di Siracusa, come supplice. La dirigenza della citt\u00e0 lo accolse e decise di risparmiarlo, esiliandolo a Corinto. Nel 444 a.C. rientr\u00f2 in Sicilia e fond\u00f2 Kal\u00e8 Akt\u00e8, presso l'odierna Caronia, con coloni corinzi e nativi; l\u00ec mor\u00ec quattro anni dopo di malattia, quando stava escogitando un modo di tornare al potere sui siculi, nello stesso anno della distruzione di Palik\u00e9.\nConsiderazioni.\nLa parabola della vita di Ducezio \u00e8 stata interpretata in vari modi. Alcuni vi vedono il simbolo di un'ultima resistenza indigena contro i coloni greci. Federica Cordano ha dichiarato che l'epoca di Ducezio fu: \u00abil momento di migliore autocoscienza dei siculi\u00bb. Altri vi vedono un tentativo di modernizzare la societ\u00e0 sicula ispirandosi a quella greca, il che spiegherebbe la tendenza di Ducezio a fondare nuovi centri, imitando probabilmente la tendenza siceliota a fondare in Sicilia colonie interne, per espandere la propria influenza. Si potrebbe dire in senso lato che, al fine di comprendere meglio il fenomeno ventennale di Ducezio, il re abbia sfruttato abilmente un vero e proprio culto della personalit\u00e0, intriso di valori assimilabili all'esaltazione dell'ethnos siculo, tramite anche la scelta di onorare la religione tradizionale del suo popolo tramite Palik\u00e9. A Ducezio si deve, tenendo fede a quanto trasmesso dagli storici greci, l'unica organizzazione statale avanzata e centralizzata mai avuta dai nativi in Sicilia.\nLe frange del nazionalismo siciliano hanno interpretato la figura di Ducezio come il precursore delle proprie idee, vedendolo come il primo ideologo di una Sicilia libera da domini esterni. Questa interpretazione non \u00e8 esente da forzature, dato che i greci di Sicilia si consideravano come entit\u00e0 politiche autonome dalla madrepatria greca, pur conservandone tutte le caratteristiche sociali, politiche e antropologiche tipiche. Difatti lo stesso termine \"siceliota\", attribuito a chi, greco per etnia, vivesse in Sicilia, denota anche una propria identit\u00e0. Identit\u00e0 affermata chiaramente dalle parole di Ermocrate al Consiglio di Gela, nel 424 a.C, con le parole: \u00abn\u00e9 ioni n\u00e9 dori, ma sicilioti\u00bb. Non si deve per\u00f2 commettere un altro errore, cio\u00e8 di credere che questo consiglio abbia decretato la fusione, da pari, di nativi e greci in una sola identit\u00e0, che altri nazionalisti siciliani vedono come la nascita del popolo siciliano (in verit\u00e0 la sicilianit\u00e0 in senso moderno nascer\u00e0 solo nel corso del Medioevo). Se \u00e8 vero che delegazioni dei nativi furono accolte a Gela, \u00e8 anche vero che questo rappresentava, da parte dei greci, la possibilit\u00e0 dei primi a farsi assimilare alla civilt\u00e0 dei secondi (non si scordi la tendenza all'etnocentrismo tipicamente greca). Questo allora mette in luce come anche le idee di Ducezio fossero motivate sostanzialmente da etnocentrismo, e qui si pu\u00f2 anche vedere una reazione uguale e opposta alla mentalit\u00e0 greca del periodo. La questione resta complessa, e nonostante la vicenda di Ducezio sfugga, come tutti i fatti antichi, a interpretazioni in chiave moderna, come quindi una vicenda di stampo nazionalistico, \u00e8 indubbio il valore idealista e identitario delle sue azioni."}
{"id": "462524", "revid": "2138421", "url": "https://it.wikipedia.org/wiki?curid=462524", "title": "Neudorf", "text": ""}
{"id": "462529", "revid": "287204", "url": "https://it.wikipedia.org/wiki?curid=462529", "title": "Ritzing", "text": ""}
{"id": "462533", "revid": "120427916", "url": "https://it.wikipedia.org/wiki?curid=462533", "title": "Facebuster", "text": "Un facebuster \u00e8 conosciuto anche come face plant, \u00e8 generalmente una \"power move\" del wrestling, in cui l'esecutore costringe l'avversario a cadere sul ring di faccia senza eseguire prima una headlock o una facelock. In questi ultimi due casi la mossa viene definita DDT o bulldog.\nA volte \u00e8 definita facebuster anche una mat slam invertita.\nUn facebuster standard \u00e8 perlopi\u00f9 conosciuta come \"Jumping facebuster\", in cui l'esecutore spinge l'avversario a terra tenendolo per la testa o per i capelli saltando sulle proprie ginocchia.\nVarianti.\nLa variazione pi\u00f9 comune della mossa vede l'esecutore cadere in una posizione seduta invece che sulle proprie ginocchia (in tal caso viene chiamata Sitout facebuster. In un'altra variazione comune l'esecutore salta girando su s\u00e9 stesso, aumentando l'impatto della mossa. Comunque sono numerose le variazioni del Facebuster, che vengono descritte di seguito.\nAlley Oop Facebuster.\nL'esecutore carica l'avversario come per eseguire una powerbomb ma invece di bloccarlo una volta arrivato sulle spalle, l'esecutore si butta all'indietro in modo da far sbattere la faccia dell'avversario al tappeto.\nDouble underhook facebuster.\nIn questa mossa l'esecutore pone la testa dell'avversario tra le proprie gambe, poco pi\u00f9 sopra delle ginocchia; blocca le braccia del malcapitato con un double underhook ed esegue un salto, in modo da cadere sulle ginocchia facendo battere il viso dell'avversario sul ring.\nTop rope double underhook facebuster.\nLa manovra \u00e8 la stessa del \"Pedigree\", con la differenza che viene eseguita dalla terza corda.\nLifting double underhook facebuster.\nNoto anche come Implant Buster si esegue la mossa come la variante principale, ma si alza l'avversario prima di schiantarlo a terra.\nDouble underhook lifting sit out facebuster.\nVariante della double underhook facebuster. L'esecutore mette la testa dell'avversario tra le gambe e braccia bloccate dietro la sua schiena con un double underhook, dopo di che lo solleva leggermente e lo accompagna a terra sedendosi e facendolo cadere in posizione prona, ovvero con la pancia rivolta verso il tappeto, in mezzo alle proprie gambe.\nDouble knee facebreaker.\nLa double knee facebreaker, nota anche come \"Double Knee\" o \"Codebreaker\", consiste nel saltare appoggiando le ginocchia al viso dell'avversario per poi lasciarsi cadere all'indietro trascinandolo con s\u00e9; con l'impatto al suolo, il viso dell'avversario riceve il contraccolpo. \nSingle Knee Facebreaker.\nQuesta mossa \u00e8 molto simile al double knee, ma l'esecutore afferra il collo dell'avversario, cade all'indietro lateralmente e fa cadere l'avversario sul ginocchio dell'esecutore.\nFireman's carry overhead 180\u00b0 spinning facebuster.\nNota anche come \"F-5\", la mossa prevede che l'esecutore carichi l'avversario per un fireman's carry sopra le sue spalle; quindi spinge di fronte a s\u00e9 le gambe dell'avversario, cadendo contemporaneamente all'indietro, guidando il viso dell'avversario al tappeto.\nFlapjack.\nLa mossa consiste di prendere l'avversario come un Samoan Drop ma dopo esserselo messo sulle spalle lo si fa cadere all'indietro.\nVariante usata spesso in Irish Whip, consiste di alzare l'avversario in aria e schiantarlo a terra.\nFlapjack Cutter.\nLa mossa prevede che il primo esecutore esegua un flapjack sull'avversario e durante la caduta il secondo lo colpisca con un cutter in corsa.\nSpinning flapjack.\nVariante del flapjack. Consiste nel far girare l'avversario per poi farlo cadere.\nFront facelock drop.\nIn questa mossa, l'esecutore effettua un facelock sull'avversario piegato in avanti di 90\u00b0 gradi come per una DDT, con la differenza che in questa tecnica si cade in avanti, facendo sbattere la faccia dell'avversario sul tappeto, mentre nella DDT si cade all'indietro, facendo sbattere la testa dell'avversario sul tappeto.\nHeadlock driver.\nL'esecutore intrappola l'avversario in un Headlock, poi fa un piccolo scatto all'indietro e scaraventa l'avversario in avanti, facendolo sbattere violentemente con la faccia.\nInverted stomp facebreaker.\nL'esecutore si lancia a terra con una gamba alzata e tenendo attaccata al piede la testa dell'avversario in modo che quest'ultimo subisca il contraccolpo.\nRolling snap facebuster.\nPer eseguire questa variante, l'esecutore prende lo slancio dalle corde e si porta alle spalle della vittima, generalmente piegata a 90 gradi. Successivamente, colui che esegue la mossa esegue una capriola in avanti afferrando il collo dell'avversario e facendogli sbattere la faccia al suolo.\nDouble underhook reverse facebuster.\nNota anche come \"Killswitch\" o \"Unprettier\", l'esecutore, che si trova alle spalle dell'avversario, afferra le sue braccia e gira su se stesso mantenendo la presa, in modo da trovarsi di spalle all'avversario, il quale si ritrova piegato in avanti con le braccia intrappolate. A questo punto, l'esecutore si lascia cadere a terra, accompagnando la caduta al suolo dell'avversario facendogli battere la testa o la faccia.\nSit-out facebuster.\nConsiste nel prendere la testa dell'avversario e di sbatterla a terra sedendosi.\nSnapmare driver.\n\u00c8 simile all'Headlock Driver. L'esecutore prende l'avversario come se stesse per eseguire uno \"Snapmare\", cio\u00e8 mette la propria mano al collo dell'avversario in modo che ricopra anche la nuca, e poi, dopo un passo all'indietro, lo si scaraventa a terra, facendolo sbattere violentemente con la faccia.\nSpinning bulldog.\nL'esecutore intrappola l'avverasario in un normale headlock, e, durante l'esecuzione fa un giro di 450\u00b0 gradi attorno all'avversario, e durante questi, scaraventa l'avversario a terra con il viso.\nComplete shot.\nNoto anche come reverse STO. L'esecutore della mossa, trovandosi di fronte all'avversario, gli prende la testa e si fa cadere all'indietro, facendogli sbattere la faccia a terra. In alcune varianti, l'esecutore esegue la presa iniziale come una Rock Bottom, In altre varianti, gli esecutori, eseguono questa mossa in salto, afferrando la testa dell'avversario al volo e provocando, quindi, un impatto ancora maggiore.\nIn altri casi, l'esecutore si aiuta anche con la propria gamba per effettuare uno sgambetto all'avversario, allo scopo di facilitarne la caduta.\nLeg sweep facebuster.\nL'esecutore si mette di fianco al suo avversario in posizione a lui parallela. Dopodich\u00e9 posiziona il proprio braccio dietro al collo dell'avversario (come per abbracciarlo) e, mettendo la propria gamba davanti a quella del wrestler, si d\u00e0 uno slancio in avanti accompagnando la caduta e facendo sbattere al suolo la faccia di colui che subisce.\nNeckbreaker driver.\nL'esecutore prende l'avversario come per eseguire un Neckbreaker, ma prima di scaraventare l'avversario a terra con la nuca, fa un passo all'indietro ed esegue una giravolta laterale, facendo sbattere l'avversario con la faccia.\nCutter.\nSi esegue afferrando il collo dell'avversario avvolgendogli attorno le braccia, fatto ci\u00f2 si cade a terra, in modo che il viso del rivale sbatta violentemente sul tappeto. \nJumping cutter.\nQuesto \u00e8 un cutter eseguito saltando, per aumentare l'impatto. Finisher di Randy Orton col nome di RKO (Randy Keith Orton).\nRolling cutter.\nQuesto \u00e8 un cutter nel quale chi subisce la mossa ha la faccia rivolta verso l'alto. L'esecutore compie poi un giro di 180\u00b0 facendo cadere l'avversario a faccia in gi\u00f9.\nFireman's carry cutter.\nQuesto \u00e8 un cutter nel quale consiste di mettere l'avversario nella posizione di un fireman's carry, poi si prende il collo del avversario e avvolgendolo facendo cadere l'avversario per terra.\nSomersault cutter.\nIl wrestler esegue una Cutter su un avversario in ginocchio e girato di spalle, compiendo una capovolta di 180\u00b0 gradi.\nSpinning fireman's carry cutter.\nQuesto \u00e8 una variante del primo. Il procedimento \u00e8 come quello del fireman's carry cutter, ma con la differenza che si fa un giro su stesso prima di far cadere l'avversario per terra.\nYokosuka cutter.\nPer eseguire questa mossa bisogna prendere l'avversario con una spalla e poi rotearlo su se stesso per poi farlo cadere.\nStinkface.\nLa mossa consiste nel far sedere l'avversario a terra appoggiato all'angolo per poi mettergli le natiche in faccia e premere verso l'angolo oppure muoverlo per far muovere anche il viso dell'avversario e quindi cercare di umiliarlo il pi\u00f9 possibile.\nTop rope facebuster.\nPi\u00f9 comunemente conosciuta come \"top rope bulldog\", viene eseguita salendo sulla terza corda e saltando verso l'avversario che rivolge le spalle all'angolo ed applicare su di esso una headlock, accompagnando poi la caduta al suolo. In rare occasioni, l'avversario pu\u00f2 anche trovarsi rivolto direttamente verso l'angolo, ma in questo caso diviene pi\u00f9 difficile eseguire una facebuster dal momento che, durante il volo, l'esecutore dovrebbe tempestivamente girare la testa dell'avversario verso il tappeto\n\u00c8 possibile eseguire questa mossa anche con l'avversario seduto sull'angolo, in modo da provocare un danno ancora maggiore accompagnando la caduta al suolo.\nWheelbarrow facebuster.\nChiamata anche Reverse powerbomb, questa Facebuster vede l'esecutore afferrare l'avversario da dietro mettendogli le mani intorno alla vita e sollevarlo prima di cadere in posizione seduta, facendolo oscillare verso il basso in modo che la sua faccia sia spinta a terra.\nElectric chair facebuster.\nL'esecutore carica l'avversario sulle proprie spalle, mettendo la propria testa tra le sue gambe. Dopo di che si alza in piedi, tenendo sempre l'avversario seduto sulle proprie spalle e dopo un breve istante, lo afferra per le gambe e si siede, lasciando cadere l'avversario in avanti facendogli sbattere la faccia a terra.\nFull nelson facebuster.\nL'esecutore prende l'avversario come una full nelson, dopo di che si lascia cadere in avanti insieme all'avversario facendogli sbattere violentemente la faccia contro il ring.\nHalf nelson facebuster.\nVariante della full nelson facebuster. L'esecutore blocca solo un braccio dell'avversario e si butta in avanti facendo sbattergli il viso.\nSnap single underhook front facelock drop.\nDetta anche DDT Facebuster, la mossa consiste di afferrare un avversario come una DDT per poi uncinare un solo braccio dell'avversario e fare in modo che il corpo dell'esecutore vada in avanti e quello dell'avversario dietro facendo impattare la faccia al suolo.\nJawbreaker.\nMossa che mira alla mandibola. Esecuzione molto simile alla Stunner, con l'unica differenza che viene eseguita con l'uso della testa e non della spalla come nella stunner."}
{"id": "462535", "revid": "436907", "url": "https://it.wikipedia.org/wiki?curid=462535", "title": "Mondo Marcio (album)", "text": "Mondo Marcio \u00e8 il primo album in studio del rapper italiano omonimo, pubblicato nel 2004 dalla Vibrarecords.\nDescrizione.\n\"Mondo Marcio\" \u00e8 costituito da 16 brani, in gran parte prodotte dal rapper milanese (fanno infatti eccezione \"Brucia Marcio brucia\", \"Giorni matti Pt. 2\" e \"Tieni duro!\", prodotte da Bassi Maestro). Le tematiche riguardano la dura vita tra le periferie della \"Citt\u00e0 Del Fumo\", soprannome dato da Marcio a Milano. Vi sono inoltre periodici accenni alla separazione dei genitori da cui traspare il rancore verso il padre ed il profondo legame con la madre. I pezzi pi\u00f9 interessanti sono sicuramente \"M.A.R.C.I.O.\", canzone d'apertura che racconta di una caccia all'uomo ai danni del rapper con tanto di polizia che parla con megafoni, \"Brucia Marcio brucia\" cantata insieme a Bassi Maestro.\nIn seguito al grande successo del rapper riscosso nel 2006 con il successivo \"Solo un uomo\", \"Mondo Marcio\" \u00e8 stato ristampato il 18 settembre di quell'anno come \"Gold Edition\" dalla Virgin Records - EMI. Il disco contiene 12 remix dei 16 brani originali."}
{"id": "462536", "revid": "287204", "url": "https://it.wikipedia.org/wiki?curid=462536", "title": "Wiesen", "text": ""}
{"id": "462539", "revid": "125422548", "url": "https://it.wikipedia.org/wiki?curid=462539", "title": "Moldavia all'Eurovision Song Contest", "text": "La Moldavia ha debuttato all'Eurovision Song Contest nel 2005, partecipando ininterrottamente per diciassette volte. Non ha mai vinto la competizione e il suo risultato migliore \u00e8 un terzo posto, ottenuto nel 2017 dai SunStroke Project con \"Hey, Mamma!\".\nLa nazione ha mancato la finale in 5 occasioni (2008, 2014, 2015, 2016 e 2019) e ha utilizzato sempre, fatta eccezione per il 2007, 2021 e 2022, il festival \"O melodie pentru Europa\" come metodo di selezione nazionale.\nStoria.\nIl debutto e gli anni 2000.\nLa Moldavia debutt\u00f2 all'Eurovision Song Contest 2005 di Kiev subito dopo l'ammissione dell'emittente radiotelevisiva TeleRadio Moldova (TRM) nell'Unione europea di radiodiffusione (UER). Per l'occasione l'emittente organizz\u00f2 la prima edizione del \"O melodie pentru Europa\" (dal rumeno: una canzone per l'Europa) che premi\u00f2 il gruppo moldavo Zdob \u0219i Zdub con il brano \"Boonika bate doba\", classificatosi al 6\u00ba posto in finale.\nVisto il successo dell'anno precedente l'emittente mantenne il format della selezione nazionale, che tuttavia vide un pareggio a tre per la vittoria. Non avendo formulato delle regole per risolvere la situazione l'emittente organizz\u00f2 nuovamente la selezione, dalla quale si ritirarono per\u00f2 due dei tre vincitori (Geta Burlacu e Moldstar &amp; Alexa). La selezione fu vinta da Arsenie Todira\u0219 e Natalia Gordienko con \"Loca\", che tuttavia non ebbe la stessa fortuna all'Eurovision 2006, classificandosi al 20\u00ba posto in finale.\nLo scarso risultato port\u00f2 TRM ad annunciare la non partecipazione all'edizione successiva, poi smentito nei mesi successivi. Per motivi di tempo l'emittente fu costretta a selezionare tramite una giuria la cantante Natalia Barbu con \"Fight\", che riusc\u00ec a qualificarsi per la finale portando alla nazione un 10\u00ba posto.\nNel 2008 la Moldavia torn\u00f2 alla selezione nazionale, che manterr\u00e0 anche per le partecipazioni successive, mandando il jazz di \"A Century of Love\" di Geta Burlacu, che per\u00f2 non si qualific\u00f2 alla finale fermandosi al 12\u00ba posto.\nPer l'Eurovision Song Contest 2009 la selezione premi\u00f2 il nazionalismo, mandando Nelly Ciobanu con la sua \"Hora din Moldova\", che riusc\u00ec a riportare il paese in finale con un 14\u00ba posto.\nAnni 2010: tra successo e declino.\nL'O melodie pentru Europa 2010 fu vinto dai SunStroke Project &amp; Olia Tira con l'iconica \"Run Away\", che nonostante lo scarso successo all'Eurovision 2010 (22\u00ba posto in finale) divenne un fenomeno del web.\nIl 2011 vide il ritorno degli Zdob \u0219i Zdub, che questa volta portarono una canzone completamente in inglese, \"So Lucky\", che raggiunge e manca di poco la top 10 e classificandosi al 12\u00ba posto.\nL'anno successivo fu eletto come rappresentante Pasha Parfeny, che manca a sua volta la top 10 della finale con la sua \"L\u01ceutar\", che rimase all'11\u00ba posto con un distacco di 16 punti dal 10\u00ba classificato, la Spagna di Pastora Soler.\nNel 2013 l'O melodie pentru Europa elesse la prima canzone esclusivamente in romeno ossia \"O mie\" di Aliona Moon, che si esib\u00ec all'Eurovision 2013 con Parfeny stesso raggiungendo nuovamente l'11\u00ba posto in finale.\nTra il 2014 e il 2016 l'emittente mantenne la selezione nazionale, che tuttavia non produsse grandi risultati, infatti la nazione non si qualific\u00f2 per tre anni di fila alla finale, classificandosi rispettivamente al 16\u00ba (2014), 11\u00ba (2015) e 17\u00ba (2016) posto.\nLa svolta si ebbe nel 2017: con il ritorno dei SunStroke Project la Moldavia riusc\u00ec a collezionare il suo migliore risultato, entrando per la prima e unica volta nella top 3 della finale.\nIl successo \u00e8 continuato nel 2018 con la singolare esibizione dei DoReDos, che con la loro \"My Lucky Day\" riescono a mantenere il paese nella top 10.\nAll'Eurovision Song Contest 2019 invece \"Stay\", di Anna Odobescu, manca di pochi punti la qualifica classificandosi 12\u00aa nella seconda semifinale dell'evento.\nNel 2020 a vincere la selezione \u00e8 stata Natalia Gordienko, questa volta come solista, con \"Prison\"; tuttavia l'evento \u00e8 stato cancellato a causa della pandemia di COVID-19. Per l'edizione successiva TRM ha annunciato che lei avrebbe comunque avuto la possibilit\u00e0 di rappresentare la Moldavia all'Eurovision Song Contest 2021 con il brano \"Sugar\", scritto a quattro mani con il cantante russo Filipp Kirkorov.\nPartecipazioni.\nNOTE:\nStatistiche di voto.\nFino al 2021, le statistiche di voto della Moldavia sono state:"}
{"id": "462544", "revid": "1305772", "url": "https://it.wikipedia.org/wiki?curid=462544", "title": "Kurdistan (Iran)", "text": "Il Kurdistan, anche Kordest\u0101n o Kurdestan (curdo: ; farsi: , Ost\u0101n-e Kordest\u0101n), \u00e8 una delle trentuno province dell'Iran. Il capoluogo \u00e8 Sanandaj.\nGeografia antropica.\nSuddivisioni amministrative.\nLa provincia \u00e8 divisa in 10 \"shahrest\u0101n\":"}
{"id": "462547", "revid": "1610933", "url": "https://it.wikipedia.org/wiki?curid=462547", "title": "Lorestan (provincia dell'Iran)", "text": " \nIl Lorestan (farsi: \u0627\u0633\u062a\u0627\u0646 \u0644\u0631\u0633\u062a\u0627\u0646) \u00e8 una delle trentuno province dell'Iran. Prende il nome dai Lur, una popolazione che abita questa e le province contigue del Kh\u016bzest\u0101n e dell'Ilam.\nSuddivisione amministrativa.\nLa regione \u00e8 divisa in 10 \"shahrest\u0101n\":"}
{"id": "462548", "revid": "101803370", "url": "https://it.wikipedia.org/wiki?curid=462548", "title": "W\u00fcrttemberg-Baden", "text": "W\u00fcrttemberg-Baden \u00e8 un ex stato federato della Germania.\nStoria.\nDopo la fine della seconda guerra mondiale, la parte settentrionale delle ex regioni federali della Repubblica di Weimar, Baden e W\u00fcrttemberg, divennero zone di occupazione statunitensi. La frontiera meridionale del territorio occupato fu scelta in modo tale che l'autostrada Karlsruhe-Monaco, oggi A8, si trovasse entro il settore statunitense. Il governo militare insedi\u00f2 il governo provvisorio dello stato il 19 settembre 1945 nella capitale Stoccarda.\nIl W\u00fcrttemberg-Baden aveva pi\u00f9 di 3,5 milioni di abitanti e una superficie di 15\u00a0700\u00a0km\u00b2. Il 30 giugno 1946 si vot\u00f2 per l'Assemblea costituente dello stato. La Costituzione regionale fu approvata da un referendum il 24 novembre, contemporaneamente si vot\u00f2 per il parlamento del Land. Lo Stato si divideva in due distretti: W\u00fcrttemberg e Baden (con capoluogo Karlsruhe).\nQuando fu fondata la Repubblica federale di Germania il 23 maggio 1949, il Land ne divenne parte. Il 16 dicembre 1951 gli stati di W\u00fcrttemberg-Baden, Baden e W\u00fcrttemberg-Hohenzollern decisero di unirsi con referendum. Il nuovo Land Baden-W\u00fcrttemberg fu fondato il 25 aprile 1952.\nPresidenti.\nDal 1946 al 1952 Reinhold Maier, membro del \"Demokratische Volkspartei\" (DVP, partito popolare democratico) fu l'unico presidente del W\u00fcrttemberg-Baden."}
{"id": "462549", "revid": "729019", "url": "https://it.wikipedia.org/wiki?curid=462549", "title": "Castel Rendelstein", "text": "Castel Rendelstein o Rendlstein (\"Schloss Rendelstein\" o \"Rendlstein\" in tedesco) \u00e8 un castello che sorge a Bolzano, in zona Sant'Antonio, a pochi passi da castel Klebenstein (o Sant'Antonio), lungo il corso della Talvera.\nDescrizione.\nDifficilmente - oggi - si direbbe un castello: si tratta di un casone di pietra grigia. In passato per\u00f2 si \u00e8 trattato di un piccolo maniero nobiliare. Dalla parte del fiume si ergeva una torre merlata abitata, dall'altro lato il palazzo.\nNel 1859 due piani della torre vennero abbattuti, rendendola di fatto irriconoscibile. Oggi sono riconoscibili il palazzo e il muro di cinta verso la strada.\nStoria.\nIl castelletto fu costruito nel 1237 dai Vanga, come avamposto di Castel Roncolo, poi ceduto ad una famiglia della piccola nobilt\u00e0, i Rendelstein appunto, nelle mani del vassallo Corrado di Rendelstein. La prima menzione quale \"\u201eRennilstein\u201c\" \u00e8 del 1278 nell'urbario dell'abbazia di Novacella presso Bressanone. Gli omonimi ministeriali appaiono nel 1294 con Schwiker di \"\u201eRenlistein\u201c\".\nNel XVI secolo il castello fu di propriet\u00e0 degli Schidmann, poi cambi\u00f2 frequentemente propriet\u00e0, fino a diventare propriet\u00e0 della famiglia von Kofler nel XIX secolo. Oggi viene gestito come trattoria (\"zum Gschl\u00f6ssl\") da contadini e al suo interno vi sono delle abitazioni private."}
{"id": "462550", "revid": "1513836", "url": "https://it.wikipedia.org/wiki?curid=462550", "title": "Slovacchia all'Eurovision Song Contest", "text": "La Slovacchia ha partecipato all'Eurovision Song Contest sette volte, debuttando nel 1994. Ci fu un tentativo di partecipazione nel 1993, ma la canzone scelta non super\u00f2 la selezione di Lubiana. A causa dei risultati deludenti nelle competizioni del 1994, 1996 e 1998 (canzoni scelte internamente), la Slovacchia fu costretta per regolamento a saltare le edizioni del 1995, 1997 e 1999, rinunciando poi a partecipare all'edizione del 2000 ed a quelle successive per problemi economici.\nNel 2008 la televisione slovacca annunci\u00f2 l'intenzione di tornare all'evento, ma per mancanza di fondi (che pure in passato contrinse la tv di stato STV a rinunciare alla manifestazione) fece retromarcia. Nel 2009 ritorn\u00f2 a partecipare dopo un'assenza durata 11 anni, e si present\u00f2 anche nelle successive tre edizioni. Nelle prime due, il paese ha usato una lunga selezione nazionale dove furono scelti brani in lingua slovacca e si ferm\u00f2 alla semifinale: 18\u00ba e 16\u00ba. Per il 2011 dopo una serie di conferme e smentite, la nuova radiotelevisione di stato RTVS (nata con la fusione di STV e Slovensk\u00fd Rozhlas proprio in tale periodo) ha poi deciso di partecipare all'evento, e ha scelto internamente le TWiiNS con \"I'm Still Alive\", prima canzone in inglese portata dal paese, classificata 13\u00aa in semifinale. La selezione interna \u00e8 stata usata anche nel 2012, per la scelta di Miro \u0160majda, che si \u00e8 presentato col nome d'arte di Max Jason Mai, ultimo in semifinale con il brano rock \"Don't Close Your Eyes\". Dal 2013 il paese si ritira nuovamente dall'evento per problemi finanziari.\nPartecipazioni.\nNOTE:\nStatistiche di voto.\nFino al 2012, le statistiche di voto della Slovacchia sono:"}
{"id": "462553", "revid": "767487", "url": "https://it.wikipedia.org/wiki?curid=462553", "title": "Museo storico del Trentino", "text": "Il Museo storico del Trentino \u00e8 uno spazio espositivo di Trento che documenta la storia della citt\u00e0, della provincia e dell'area regionale corrispondente al Tirolo storico tra la fine del XVIII secolo e il secondo dopoguerra. Il museo fa parte della Rete Trentino Grande Guerra.\nStoria.\nIl museo nacque nel 1923 con il nome di \"Museo del Risorgimento\" su iniziativa del comune di Trento e dalla Legione trentina, un'associazione che riuniva i trentini che durante la prima guerra mondiale si erano arruolati volontariamente nell'esercito italiano disertando l'Imperial regio Esercito austriaco. Questi ripresero un'idea di Cesare Battisti, che aveva auspicato la formazione di un museo. Il neo costituito museo rispecchiava il forte patriottismo del Trentino, da poco annesso all'Italia in seguito al trattato di Saint-Germain-en-Laye. Il nuovo museo fu inaugurato nelle sale di Castelvecchio, all'interno del Castello del Buonconsiglio, il 29 giugno 1923.\nLe raccolte di oggetti e documenti - perlopi\u00f9 costituite da donazioni e lasciti di privati - volevano testimoniare il forte sentimento patriottico che univa i componenti del comitato promotore, attento ad evidenziare il legame del Trentino con l'Italia. Negli anni trenta ci fu un primo trasferimento: il museo fu spostato dal primo al secondo piano di Castelvecchio. Il nuovo allestimento fu completato nel 1939 con la risistemazione della \u00abSala della Vittoria\u00bb ospitata all'interno della torre d'Augusto.\nDopo il bombardamento anglo-americano di Trento del 2 settembre 1943 le raccolte furono imballate e trasferite per motivi di sicurezza a Campo Tures, in provincia di Bolzano.\nNel 1945, dopo la fine seconda guerra mondiale, il nome della sede espositiva cambi\u00f2 in \"Museo del Risorgimento e della lotta per la libert\u00e0\" perch\u00e9 le raccolte vennero arricchite da documenti inerenti alla Resistenza italiana. A questo periodo risale anche l'adesione del museo alla Rete nazionale degli istituti per la storia della Resistenza, partecipazione che prosegue ancora oggi.\nA partire dagli anni settanta il museo visse un periodo di incertezza rispetto alla sua collocazione. Il trasferimento della propriet\u00e0 del Castello dallo Stato alla Provincia autonoma aveva infatti riaperto l'annoso contenzioso sulle funzioni da assegnare al Castello rispetto alle tante memorie in esso custodite. La soluzione giunse dopo anni di chiusura, nel 1985, quando fu inaugurata la nuova sede nelle cosiddette ex Marangonerie, edificio adiacente al corpo centrale del Castello stesso.\nNel 1995 il Museo assunse la denominazione di \"Museo storico in Trento\", scelta per sottolineare l'ulteriore ampliamento delle prospettive tematiche e territoriali, lungo le quali si stava muovendo gi\u00e0 da tempo l'istituzione. Il riferimento al capoluogo e al suo sviluppo storico restava un elemento significativo, ribadito se non altro dalla norma statutaria che attribuisce l'ufficio di presidenza al sindaco della citt\u00e0.\nNel gennaio 2003 il Museo ha completato il trasferimento della propria attivit\u00e0 negli attuali locali di via Torre d'Augusto, fuori dagli spazi del Castello; nel 2009 si sono aggiunti anche alcuni spazi in Via Torre Verde, utilizzati per la direzione, gli uffici amministrativi e l'archivio di cinema e storia.\nLe esposizioni.\nIl museo ospita reperti relativi alla storia del Trentino che sono ascrivibili a un periodo compreso tra l'epoca napoleonica (1796-1814) e il XXI secolo passando dal Risorgimento, che \u00e8 cospicuamente trattato, l'irredentismo trentino, la prima guerra mondiale, l'antifascismo, la seconda guerra mondiale, la Resistenza italiana e il Sessantotto.\nTra i reperti di rilievo conservati sono da citare il labaro della Legione trentina e la bandiera della Societ\u00e0 degli studenti trentini. \u00c8 notevole la raccolta iconografica.\nIl museo ha anche una biblioteca, con monografie, opuscoli, periodici e materiale non cartaceo del XIX e XX secolo, e un archivio cartaceo, fotografico e iconografico del quale fanno parte un centinaio di documenti, i pi\u00f9 antichi dei quali risalgono al XVIII secolo. Nel 1990 \u00e8 stato istituito anche l'archivio di Cinema e Storia.\nFondazione del Museo storico del Trentino.\nNel novembre 2007 si \u00e8 costituita la Fondazione del Museo storico del Trentino che ha come scopo istituzionale la valorizzazione e la diffusione della conoscenza della storia locale di Trento e dell'intero Trentino, comprendendo nei propri interessi anche le zone del Tirolo storicamente legate al Trentino."}
{"id": "462554", "revid": "6923", "url": "https://it.wikipedia.org/wiki?curid=462554", "title": "Provincia di Teheran", "text": "La provincia di Teheran (farsi \u0627\u0633\u062a\u0627\u0646 \u062a\u0647\u0631\u0627\u0646, Ost\u0101n-e Tehr\u0101n) \u00e8 una delle trentuno province dell'Iran, con capoluogo Teheran.\nComprende la pi\u00f9 grande citt\u00e0 del paese, con il suo vasto sviluppo territoriale e la sua ricca variet\u00e0 di paesaggi urbani, ed \u00e8 la provincia pi\u00f9 popolata e pi\u00f9 densamente popolata dell'Iran. Circa l'84% della popolazione si concentra nelle citt\u00e0, mentre il 16% circa della popolazione risiede nelle zone rurali della provincia.\nGeografia antropica.\nSuddivisioni amministrative.\nLa provincia \u00e8 divisa in 16 shahrest\u0101n:\nGli shahrest\u0101n di Karaj, Nazarabad e Savojbolagh dal 23 giugno 2010 fanno parte della nuova provincia di Alborz.\nCultura.\nLa capitale Teheran \u00e8 sede di vari musei e gallerie d'arte, testimonianze pi\u00f9 espressive delle tradizioni e della cultura persiana antica e recente. Tra i luoghi da visitare a Teheran possiamo ricordare: il museo archeologico; il museo dei tappeti; musei dei palazzi reali; il museo etnologico; il museo Re\u017ca \u02bfAbb\u0101si; il notevole panorama del monte Damavand; le vaste ed attrezzate piste di sci di Shemshak, sulle colline situate al nord della citt\u00e0, e tanti altri posti di interesse."}
{"id": "462555", "revid": "125132215", "url": "https://it.wikipedia.org/wiki?curid=462555", "title": "Meno (fiume)", "text": "Il Meno (in tedesco \"Main\"), dalla lunghezza di circa 524\u00a0km \u00e8 il pi\u00f9 grande affluente destro del Reno, al quale si congiunge presso Magonza; il suo corso si distende interamente in Germania e lo rende il primo fiume tedesco per lunghezza interamente in territorio teutonico.\nI nomi.\nIl nome \u00e8 di epoca celtica (\"Moin\" o \"Mogin\"), i Romani nel I secolo lo latinizzarono in \"Moenus\". In questa forma viene citato da Plinio il Vecchio nella sua \"Naturalis historia\", e da Tacito nella sua opera \"De origine et situ Germanorum\". L'etimologia del nome si riconduce alla parola \"acqua\" nelle lingue celtiche: esistono nomi simili in Irlanda (\"Maoin\") e in Gran Bretagna (\"Meon\") e si ritrova come termine per definire l'acqua in alcune lingue europee come il lettone \"maina\" e il lituano \"maiva\".\nPer la sua lunghezza muta di nome quattro volte nei dialetti delle terre attraversate: \"Maa\" in \"Oberfranken\" (Alta Franconia), \"Mee\" in \"Unterfranken\" (Bassa Franconia), \"M\u00e4\u00e4\" ad Aschaffenburg e di nuovo \"Maa\" a Francoforte.\nCorso.\nNasce presso Kulmbach, in Baviera, dall'unione di due corsi d'acqua minori, il Meno bianco (\"Wei\u00dfer Main\"), proveniente dalle alture del Fichtelgebirge e lungo 41\u00a0km, ed il Meno rosso (\"Roter Main\"), lungo 50\u00a0km e proveniente dal Giura francone.\nDurante il suo corso il fiume attraversa i \"land\" di Baviera e Assia bagnando Francoforte e altre citt\u00e0 (Burgkunstadt, Lichtenfels, Bad Staffelstein, Hallstadt, Zeil, Ha\u00dffurt, Schweinfurt, Volkach, Kitzingen, Marktbreit, Ochsenfurt, W\u00fcrzburg, Karlstadt, Gem\u00fcnden, Lohr, Marktheidenfeld, Wertheim, Miltenberg, Obernburg, Aschaffenburg, Seligenstadt, Hanau, Offenbach, Hattersheim, Fl\u00f6rsheim, R\u00fcsselsheim).\nIl fiume, molto sinuoso, \u00e8 navigabile per 396\u00a0km anche grazie a grandi opere come il Canale Reno-Meno-Danubio.\nLa valle del Meno \u00e8 famosa per i suoi vini, che vengono imbottigliati in particolari bottiglie chiamate \"Bocksbeutel\" in tedesco.\nAffluenti.\nI principali affluenti del Meno sono:"}
{"id": "462558", "revid": "1609015", "url": "https://it.wikipedia.org/wiki?curid=462558", "title": "San Pietro (disambigua)", "text": "Santi.\nPersone venerate come santi dalla Chiesa cattolica:\nPersone venerate come santi dalla Chiesa ortodossa:"}
{"id": "462560", "revid": "110157", "url": "https://it.wikipedia.org/wiki?curid=462560", "title": "Azerbaigian Occidentale", "text": "LAzerbaigian Occidentale () \u00e8 una delle trentuno province dell'Iran, il cui capoluogo \u00e8 Urmia (in lingua azera Urumiye).\nGeografia.\n\u00c8 una zona prevalentemente montuosa, non densamente abitata, con un clima continentale, molto freddo in inverno e mite d'estate. \nLa popolazione \u00e8 suddivisa in due etnie principali: gli azeri e i curdi. I primi sono di religione islamica sciita, mentre i secondi si suddividono tra sciiti e sunniti.\nLa citt\u00e0 di Urmia conferisce il nome al celebre Lago di Urmia, il pi\u00f9 esteso del paese.\nSuddivisione amministrativa.\nLa provincia \u00e8 suddivisa in 17 shahrest\u0101n:\nCollegamenti esterni.\nhttps://web.archive.org/web/20140220033644/http://italian.irib.ir/radio-culture/iran/turismo/item/152357"}
{"id": "462562", "revid": "486946", "url": "https://it.wikipedia.org/wiki?curid=462562", "title": "San Giovanni apostolo ed evangelista", "text": ""}
{"id": "462570", "revid": "1442080", "url": "https://it.wikipedia.org/wiki?curid=462570", "title": "Golfo della Spezia", "text": "Il golfo della Spezia (detto anche golfo dei Poeti) \u00e8 un'ampia e profonda insenatura della costa del Mar Ligure, situata all'estremit\u00e0 orientale della regione Liguria. Il golfo deriva il suo nome dalla citt\u00e0 della Spezia che sorge in fondo al golfo stesso,\nIl golfo ospita uno dei principali arsenali della Marina Militare italiana e un importante porto mercantile specializzato nella movimentazione di container oltre che all'approdo di navi da crociera. Alle due estremit\u00e0, occidentale ed orientale, del golfo sono rispettivamente i borghi di Porto Venere e di Lerici, localit\u00e0 di grande interesse turistico.\nIl golfo rappresenta una delle quattro partizioni in cui \u00e8 suddivisa la provincia della Spezia, insieme alla Riviera spezzina con le Cinque Terre, alla Val di Vara e alla Val di Magra.\nGeografia.\nIl golfo della Spezia \u00e8 orientato lungo un asse nord-ovest/sud-est, \u00e8 protetto da una catena di monti tutt'intorno ed \u00e8 delimitato dal promontorio di Porto Venere (e le isole Palmaria, Tino e Tinetto) ad ovest e dalla costa lericina ad est. Per questo motivo le acque del golfo rimangono esposte solo ai venti di scirocco e parzialmente a quelli di tramontana mentre invece sono al riparo dai venti di libeccio.\nAll'imboccatura del golfo si trova una diga foranea, lunga 2210 metri, che taglia il golfo da punta S.Maria a ponente, a punta S.Teresa a levante, lasciando aperti alle estremit\u00e0 due passaggi (di 400 e 200 metri rispettivamente).\nIl golfo misura circa 4,5\u00a0km in lunghezza e mediamente 3-3,5\u00a0km in larghezza.\nIl patrono.\nSan Venerio \u00e8 il patrono del golfo della Spezia. La sua festa \u00e8 celebrata il 13 settembre di ogni anno; in questa occasione un suggestivo pellegrinaggio si svolge via mare fino al suo santuario sull'isola del Tino.\nGolfo dei Poeti.\nIl golfo della Spezia \u00e8 noto anche come il \"golfo dei Poeti\". A definirlo cos\u00ec, il 30 agosto del 1910, fu il commediografo Sem Benelli che in una villa sul mare di San Terenzo lavorava alla sua \"Cena delle beffe\" e che, in occasione dell'orazione funebre per lo scienziato e scrittore Paolo Mantegazza, si espresse con queste parole: \"Beato te, o Poeta della scienza, che riposi in pace nel Golfo dei Poeti. Beati voi, abitatori di questo Golfo, che avete trovato un uomo che accoglier\u00e0 degnamente le ombre dei grandi visitatori.\"\nE in effetti, nel corso dei secoli, furono tanti i poeti, scrittori ed artisti hanno trascorso periodi di residenza nei borghi del golfo, attratti dalla bellezza di questo \"anfiteatro d'acque\".\nPrimi fra tutti Dante con la sua celebre similitudine della costa delle Cinque Terre, \"tra Lerici e Turb\u00eca\", e Francesco Petrarca che descrive l'approdo di Porto Venere e la dolce natura che lo circonda.\nFra i tanti intellettuali che amarono questi luoghi furono gli scrittori George Sand, i poeti Lord Byron, Percy Bysshe Shelley e sua moglie la romanziera Mary Shelley. Essi avevano la loro residenza nel borgo di San Terenzo, borgata marinara nel comune di Lerici.\nL'8 luglio 1822, Shelley anneg\u00f2 in una tempesta improvvisa mentre a bordo della sua nuova goletta, l'\"Ariel\", navigava proprio verso San Terenzo, il suo corpo fu ritrovato a Viareggio.\nTra gli altri scrittori e letterati che soggiornarono nel golfo spezzino si ricordano Charles Dickens, Henry James,Virginia Woolf e David Herbert Lawrence.\nAnche Giacomo Casanova, provenendo via mare da Genova e diretto a Roma, volle sostare a Lerici nel 1762.\nNoto divulgatore delle immagini del Golfo \u00e8 stato J.M. William Turner, paesaggista inglese che utilizz\u00f2 incisioni ispirate alla Spezia per illustrare il \"Pictoresque Tour of Italy\" di James Hakewill.\nTra gli altri pittori si ricordano lo svizzero Arnold B\u00f6cklin che amava soggiornare in varie localit\u00e0 del Golfo ed il tedesco Carl Blechen che nel 1829 a La Spezia lascia due disegni intitolati \"La baia della Spezia\" e i \"Monti sul golfo della Spezia\", ed anche un olio su tela \"Tramonto sulla baia della Spezia.\"\nImportante \u00e8 stata la presenza nel golfo, nel 1856 di Antonio Fontanesi, Il pittore emiliano, in evidente crisi creativa, rimase deluso del suo soggiorno nel Golfo tanto da dire \"trenta studi sono il povero bagaglio di questa escursione\", anche se comunque defin\u00ec il golfo \"bellissimo per luce e colore\".\n&lt;br&gt;Un secolo pi\u00f9 tardi \u00e8 il romano Antonio Donghi a dedicarsi al delicato paesaggio delle Grazie.\nFelix Mendelssohn rimase incantato dalla citt\u00e0 e dal suo golfo. Anche Richard Wagner soggiorn\u00f2 a La Spezia nel 1853, e proprio qui dal golfo trov\u00f2 ispirazione per il preludio de \"L'Oro del Reno\".\nLa poetessa Annie Vivanti visse e lavor\u00f2 in citt\u00e0 mentre la scrittrice Emma Orczy, autrice de \"La primula rossa\", si costru\u00ec una villa a Lerici, dove soggiorn\u00f2 dal 1927 al 1933. Ernest Hemingway ricorda il suo viaggio in uno dei suoi \"Quarantanove racconti\".\nTra gli artisti e gli intellettuali italiani ricordiamo anche lo scrittore e scienziato Paolo Mantegazza, i poeti Giosu\u00e8 Carducci, Gabriele D'Annunzio e Filippo Tommaso Marinetti (che lo defin\u00ec \"Golfo delle meraviglie\"), lo scrittore e regista Mario Soldati che abitava stabilmente in una villa presso Tellaro e dove mor\u00ec il 19 giugno 1999, lo scrittore Pier Paolo Pasolini, il giornalista Indro Montanelli che era solito soggiornare a Montemarcello, il pittore Oreste Carpi e il poeta e giornalista Giovanni Giudici nato alle Grazie di Porto Venere.\nSempre a Tellaro acquista la casa da lui ribattezzata \"il battistero\", Attilio Bertolucci, poeta tra i pi\u00f9 grandi del '900 e padre dei due registi Bernardo e Giuseppe. \nAnche il poeta Premio Nobel Eugenio Montale amava di questi luoghi che si possono ritrovare in numerose sue poesie, la sua famiglia possedeva infatti una villa a Monterosso.\nNella frazione della Serra di Lerici \u00e8 nato il poeta Paolo Bertolani.\nMerita anche un breve cenno la presenza nel golfo, pi\u00f9 precisamente a \"Fezzano\" di Sandro Botticelli. Il golfo dei Poeti un tempo chiamato golfo di Venere vede i ripetuti soggiorni a Fezzano di Simonetta Vespucci(1453-1476), aristocratica genovese, molto bella, la cui villa viene identificata in alcuni ruderi appunto a Fezzano dove lei muore di tisi in giovanissima et\u00e0. Suo vicino di casa \u00e8 appunto Sandro Botticelli che si innamora della bella Simonetta e la sceglie per rappresentare la celebre Venere nella Nascita di Venere. Secondo alcuni studiosi, esaminando attentamente il celebre dipinto, nel mare dietro l'immagine di Venere, sulla destra, si pu\u00f2 riconoscere il golfo della Spezia, e in successione il promontorio di Fezzano, quello del Pezzino, quello del Varignano con sullo sfondo l'Isola Palmaria.\nManifestazioni sportive.\nIl golfo della Spezia \u00e8 luogo di svolgimento di alcune competizioni sportive come il \"Palio del Golfo\", disputa remiera tra le tredici borgate marinare che si affacciano sul litorale, e la \"Coppa Byron\", gara di nuoto che copre il percorso marino tra i borghi di Porto Venere e Lerici. \nDa qualche anno, inoltre, si svolgono gare di Triathlon a Porto Venere in maggio e a Lerici in ottobre.\nAmministrazioni.\nAmministrativamente il golfo \u00e8 interamente compreso nella provincia della Spezia. I comuni che ne fanno parte sono:"}
{"id": "462575", "revid": "287204", "url": "https://it.wikipedia.org/wiki?curid=462575", "title": "Dietilstilbestrolo", "text": "Il dietilstilbestrolo \u00e8 una molecola di sintesi ad azione estrogeno-simile (la sua struttura, pur non essendo steroidea, \"mima\" quella degli estrogeni) usata dagli anni quaranta agli anni settanta negli Stati Uniti per prevenire l'aborto, in quanto stimola la sintesi di estrogeni e progesterone nella placenta.\nIn diversi casi, caus\u00f2 un adenocarcinoma a cellule chiare della vagina in donne nate da madri che assumevano tale sostanza. Il tumore \u00e8 solito insorgere in donne con et\u00e0 media di 17 anni, essendo molto raro prima dei 12 e raro dopo i 30.\nL'incidenza totale di alterazioni benigne della vagina e del collo dell'utero fu stimata essere del 75%.\nNella progenie maschile esposta durante la gestazione, si \u00e8 osservata un'elevata incidenza di cisti epididimali, ipotrofia testicolare e indurimento capsulare associati a riduzione del volume dell'eiaculato e alterazioni qualitative del liquido seminale."}
{"id": "462577", "revid": "1513836", "url": "https://it.wikipedia.org/wiki?curid=462577", "title": "Lussemburgo all'Eurovision Song Contest", "text": "Il Lussemburgo ha partecipato dal 1956 al 1993, escluso il 1959. Dopodich\u00e9 ha interrotto le sue partecipazioni.\nAl suo attivo conta cinque vittorie.\nStatistiche di voto.\nFino al 1993, le statistiche di voto del Lussemburgo sono:"}
{"id": "462585", "revid": "486946", "url": "https://it.wikipedia.org/wiki?curid=462585", "title": "Matteo apostolo", "text": ""}
{"id": "462587", "revid": "122460544", "url": "https://it.wikipedia.org/wiki?curid=462587", "title": "Triade (musica)", "text": "In musica e, pi\u00f9 precisamente, nell'armonia tonale si definisce triade la composizione di due intervalli armonici di terza, che sono la base della maggior parte degli accordi musicali:\nLe specie armoniche delle terze coinvolte determinano il tipo di triade risultante.\nTriade maggiore.\nLa triade maggiore si ottiene sovrapponendo un intervallo di terza maggiore e uno di quinta giusta a partire dalla stessa nota.\nQuesto significa che un accordo maggiore \u00e8 composto da 3 note che hanno delle distanze fra loro sempre fisse e sono:\n I III V\n 2 toni 1 tono e mezzo\nNella tabella seguente \u00e8 mostrata la composizione delle triadi maggiori.\nTriade minore.\nLa triade minore si ottiene sovrapponendo un intervallo di terza minore e uno di quinta giusta a partire dalla stessa nota.\nQuesto significa che un accordo minore \u00e8 composto da 3 note che hanno delle distanze fra loro sempre fisse e sono:\n I IIIm V\n 1 tono e mezzo 2 toni\nIn altre parole l'accordo minore si ottiene abbassando di un semitono la seconda nota della triade maggiore corrispondente. Ad esempio l'accordo di Do minore \u00e8 composto dalle note:\n Do Mi\u266d Sol\nTriade aumentata o eccedente.\nLa triade aumentata o eccedente si ottiene sovrapponendo un intervallo di terza maggiore e uno di quinta eccedente a partire dalla stessa nota.\nQuesto significa che un accordo aumentato \u00e8 composto da 3 note che hanno delle distanze fra loro sempre fisse e sono:\n I III Vaug\n 2 toni 2 tono\nTriade diminuita.\nLa triade diminuita si ottiene sovrapponendo un intervallo di terza minore e uno di quinta diminuita a partire dalla stessa nota.\nQuesto significa che un accordo diminuito \u00e8 composto da 3 note che hanno delle distanze fra loro sempre fisse e sono:\n I IIIm Vdim\n 1 tono e mezzo 1 tono e mezzo\nAltri progetti.\nGood pictures"}
{"id": "462589", "revid": "1833487", "url": "https://it.wikipedia.org/wiki?curid=462589", "title": "Chirurgia della mammella", "text": "Per chirurgia della mammella (o chirurgia senologica) si intende il trattamento chirurgico di alcune malattie della mammella. Trova il suo campo di applicazione in particolare nella terapia del cancro mammario e in campo plastico-ricostruttivo.\nChirurgia oncologica.\nLa chirurgia oncologica rappresenta uno dei pilastri della terapia del cancro mammario. La storia degli interventi sulla mammella, conosciuti fin dall'antichit\u00e0, \u00e8 stata contrassegnata da varie tappe coincidenti con l'evoluzione delle conoscenze mediche e con alcune importanti scoperte in questo campo. Ci\u00f2 ha consentito, dopo millenni, di giungere nel corso dell'ultimo secolo a una tipologia di interventi che nel massimo rispetto dell'integrit\u00e0 fisica offrano alla donna una concreta possibilit\u00e0 di guarigione. \nDal punto di vista oncologico riveste particolare importanza la struttura linfatica della mammella, che segue un percorso analogo a quello del sistema venoso, in quanto \u00e8 noto che la diffusione metastatica del cancro segue principalmente questa via.\nStoria naturale della malattia.\nAncora ai principi del '900 si riteneva che il cancro della mammella fosse una malattia a carattere prevalentemente \"distrettuale\" che solo nelle fasi avanzate della malattia diventava \"generale\" per diffusione periferica delle metastasi. A questo periodo risalgono i lavori di William Stewart Halsted (1852-1922) che nel 1894 pubblic\u00f2 i risultati ottenuti con un intervento di mastectomia radicale, consistente nella asportazione in blocco della mammella, dei muscoli grande e piccolo pettorale sui quali poggia e dei linfonodi presenti nel cavo ascellare omolaterale. Questa tecnica pur molto demolitiva, in un'epoca in cui la malattia veniva svelata solo a seguito dell'esplodere della evidenza clinica, appariva razionale, e opportuna a garantire l'asportazione completa del tumore e delle sue vie di diffusione \"prima che avesse il tempo di estendersi a tutto l'organismo\". \nNegli ultimi decenni invece, di pari passo con i grandi progressi che sono stati fatti nel campo della diagnostica strumentale, si \u00e8 andata sempre pi\u00f9 affermando la ipotesi che il cancro \u00e8 una malattia generale fin dal suo esordio in quanto precocemente capace di produrre micro metastasi.\nDi conseguenza, in presenza di una malattia gi\u00e0 estesa, non ha pi\u00f9 senso un intervento solo distrettuale peraltro gravemente mutilante mentre appare giustificata un'operazione di \"bonifica\" che si limiti ad asportare il tumore localmente ma che venga associata e integrata con adeguate terapie adiuvanti (chemioterapia, ormonoterapia, immunoterapia, radioterapia, ecc.) capaci di combattere le metastasi sistemiche.\nRafforza inoltre il concetto che la precocit\u00e0 della diagnosi \u00e8 essenziale perch\u00e9 permette di asportare tumori piccoli e quindi capaci di produrre metastasi in numero pi\u00f9 limitato rispetto alla potenzialit\u00e0 delle neoplasie pi\u00f9 voluminose. \nDiagnostica e stadiazione.\nIn chirurgia oncologica e soprattutto in quella mammaria la scelta dell'intervento \u00e8 subordinata allo stadio in cui la malattia viene diagnosticata. \nFino a qualche tempo fa la diagnostica era quasi esclusivamente clinica ossia basata su alcuni sintomi e soprattutto segni chiaramente riscontrabili all'ispezione e alla palpazione della mammella. Questi segni, puntualmente elencati nei trattati di senologia sono: \"tumefazione mammaria\", \"cute a buccia d'arancia\" o infossata o ulcerata, deviazione o \"retrazione del capezzolo\", \"emorragia dai dotti galattofori\", ecc. e rappresentano la manifestazione evidente con la quale la malattia, proprio in quanto in \"fase avanzata\", d\u00e0 segno di s\u00e9. Sono le situazioni, fortunatamente sempre pi\u00f9 rare, in cui rimane l'indicazione chirurgica a una terapia molto aggressiva che, pur associata a terapie mediche, spesso non riesce a modificare una prognosi comunque severa.\nOggi invece si \u00e8 affermato il concetto di diagnosi pre-clinica intesa come capacit\u00e0 di svelare il tumore prima che si renda evidente con manifestazioni visibili. In questi casi non solo \u00e8 possibile una chirurgia poco o niente affatto demolitiva, ma aumentano in modo significativo le percentuali di sopravvivenza e di guarigione. A ci\u00f2 si \u00e8 giunti per vari motivi.\nCampagne di informazione mirate hanno contribuito a estendere in modo capillare la partecipazione delle donne agli screening del cancro della mammella. Importanti gruppi di studio finalizzato alla lotta contro i tumori, come nel caso specifico della FONCAM (Forza Operativa Nazionale contro il Cancro Mammario), hanno predisposto adeguati protocolli che, individuando le \u2018popolazioni bersaglio' (donne di et\u00e0 maggiore di 40 anni o situazioni a rischio quali la nulliparit\u00e0, l'obesit\u00e0, il menarca precoce, ecc.) prevedono per queste fasce \"a rischio\" una serie di indagini che vanno dall'autoesame della mammella alla visita specialistica, a varie indagini strumentali.\nL'indagine mammografica \u00e8 stata affiancata utilmente da quella ecografica e l'avvento di apparecchiature sempre pi\u00f9 evolute consente di svelare neoplasie della grandezza di pochi millimetri e quindi in fase veramente iniziale.\nFondamentali nell'elaborazione dei vari percorsi anche terapeutici prevedono una serie di passaggi obbligati. Si incomincia con le comuni indagini cliniche e strumentali che nei casi dubbi o positivi vengono seguiti da ulteriori esami: citologici (su cellule prelevate mediante ago-aspirato) o istologici (su frammenti di tessuto prelevato mediante biopsia). Questi prelievi effettuati su lesioni a volte di pochi mm e interni alla ghiandola sono resi possibili perch\u00e9 \u2018guidati\u2019 ecograficamente o radiograficamente da evolute apparecchiature finalizzate a questo scopo quale, ad esempio, il Mammotome o il sistema \"Vacora\".\nPer classificazione si intende l'individuazione di \"categorie predeterminate\" in cui \u00e8 possibile inserire la neoplasia. Una delle pi\u00f9 note e seguite \u00e8 la classificazione TNM clinica (categoria al momento della diagnosi o in determinati momenti successivi alle terapie) o patologica (categoria al momento dell'intervento chirurgico come appare quindi all'operatore e soprattutto all'anatomo patologo che esegue gli esami microscopici estemporaneamente) acronimo di Tumor Node Metastasis.\nPrevede un gran numero di classi caratterizzate da valori diversi di:\nQualche esempio:\nQuesto gran numero di classi e sottoclassi rende quindi agevole la tipizzazione di un cancro. Ci\u00f2 \u00e8 utile perch\u00e9 consente di inserirlo con precisione nel protocollo terapeutico pi\u00f9 opportuno per quel \"\u2018tipo\u2019\" di cancro, perch\u00e9 lo identifica in modo univoco e universale, perch\u00e9 consente a sanitari e a strutture anche diverse di monitorarne l'evoluzione. \nMotivi pratici ed esigenze di pi\u00f9 facile comprensione hanno indotto a semplificare il sistema TNM scegliendo le classi pi\u00f9 omogenee e accorpandole in modo da ricondurle soltanto a 4 gruppi o stadi, sia pure comprendenti alcune sottocategorie:\nLa stadiazione permette l'impostazione della terapia pi\u00f9 idonea e una valutazione statistica obiettiva dell'evoluzione prognostica. Il cancro mammario \u00e8 ormai studiato da molti decenni e la gran massa di dati raccolti ha consentito di elaborare stime attendibili per quanto riguarda il destino delle pazienti che ne sono affette. \u00c8 possibile rilevare che questa malattia, prima causa di mortalit\u00e0 per neoplasie nella donna, quando trattata in fase pre-clinica ha un tasso di sopravvivenza a 5 e 10 anni altissimo, fino al 95%-98%. Al contrario, allo stadio IV, la percentuale si abbassa drammaticamente sotto il 5%. \nMa la stadiazione ha anche altri vantaggi:\nLa classificazione e stadiazione della neoplasia, insieme con altre valutazioni di carattere generale, consente l'elaborazione dei protocolli terapeutici che indicano il tipo di intervento pi\u00f9 adatto e le terapie adiuvanti e/o neoadiuvanti da associare eventualmente.\nTerapia chirurgica e medica.\nLe attuali vedute in tema di terapia chirurgica del cancro mammario prevedono, in generale, che i tumori svelati in fase iniziale e quindi piccoli possano essere trattati con interventi conservativi lasciando le mastectomie, pi\u00f9 destruenti, alle neoplasie estese caratteristiche delle diagnosi tardive. Occorre sottolineare, essendo la prognosi direttamente legata alla stadiazione della malattia, che le donne che beneficeranno degli interventi meno mutilanti avranno anche maggiori probabilit\u00e0 di sopravvivenza, mentre le altre non solo subiranno interventi pi\u00f9 pesanti, ma avranno una prognosi peggiore. \nLe linee guida del trattamento chirurgico del cancro della mammella prevedono una serie di interventi inquadrati rigidamente in protocolli. Segue un elenco delle tecniche pi\u00f9 usuali.\nLa biopsia consiste nell'asportazione di frustoli di tessuto. Essa pu\u00f2 essere incisionale se si limita ad asportare una piccola parte di un tumore pi\u00f9 voluminoso o escissionale quando asporta in blocco tutta la neoplasia. Alla biopsia va sempre associato l'esame istologico che pu\u00f2 essere estemporaneo se il patologo prepara al microtomo congelatore il pezzo anatomico esaminandolo appena gli viene inviato dal chirurgo o differito quando lo esamina in un secondo momento rispetto all'intervento. \nLa tumorectomia consiste nella asportazione del tessuto mammario limitatamente al tumore, con o senza la cute che lo ricopre. \u00c8 un intervento terapeutico vero e proprio che trova indicazione per forme tumorali benigne o per particolari forme tumorali maligne molto limitate. Si distingue dalla biopsia escissionale perch\u00e9 mentre questa \u00e8 un intervento finalizzato alla diagnosi nel caso della tumorectomia si tratta di un intervento finalizzato alla terapia.\nCorrisponde all'escissione della parte di ghiandola mammaria contenente il tumore insieme con almeno un centimetro di parenchima sano circostante. \u00c8 un intervento che viene praticato per neoplasie molto piccole. Quando esse non sono palpabili il chirurgo per individuarle segue il percorso di un \"repere\" metallico introdotto in precedenza sotto guida ecografica o stereotassica. Perch\u00e9 si abbia la certezza di aver effettuato l'exeresi completa della zona malata il pezzo anatomico viene sottoposto a un controllo radiografico che permette la comparazione immediata dell'area asportata (tessuto attorno al repere metallico) con quella riconoscibile nel radiogramma praticato prima dell'intervento. \nIntervento proposto da Umberto Veronesi dell'I.T.M. per gli stadi iniziali. Per quadrantectomia si intende l'asportazione di un pezzo di ghiandola mammaria con la cute soprastante e la sottostante fascia del muscolo grande pettorale. Nelle mammelle piccole l'exeresi pu\u00f2 coincidere con uno dei quattro quadranti in cui anatomicamente si divide la mammella. In quelle pi\u00f9 voluminose corrisponde all'asportazione di uno \"spicchio\" di mammella. \u00c8 un intervento limitato che d\u00e0 ottimi risultati estetici paragonabili a quelli di una mastoplastica riduttiva tanto da richiedere, spesso, il rimodellamento del seno contro-laterale diventato asimmetrico rispetto a quello operato.\nNe esistono alcune varianti. Per \"mastectomia radicale\" si intende l'asportazione completa della mammella insieme con i muscoli grande e piccolo pettorale e all'exeresi della catena linfatica ascellare fino al III livello. \nLa terapia chirurgica rappresenta il momento principale ma non unico del percorso terapeutico. A essa, e in base a una serie di ulteriori valutazioni, possono essere associate altre terapie, dette \"adiuvanti\" (di tipo endocrino, chemioterapico, radioterapico) che aiutano l'organismo a combattere le probabili micrometastasi gi\u00e0 presenti all'atto dell'intervento chirurgico. L'opportunit\u00e0 e il tipo di terapia adiuvante vengono valutati in base allo stato di coinvolgimento dei linfonodi (invasi o no) allo studio dei recettori ormonali, all'et\u00e0 e allo stato menopausale della donna.\nUn caso a parte \u00e8 rappresentato dai tumori in fase particolarmente avanzata e corrispondenti allo stadio IV, che erano molto frequenti per il passato ma che capita ancora oggi di vedere. In questi casi \u00e8 opportuno sottoporre la paziente ad alcuni cicli di chemioterapia o radioterapia finalizzata a ridurre la massa tumorale e quindi solo in un secondo momento, se il caso, alla mastectomia radicale. La terapia che precede l'intervento viene detta terapia \"neoadiuvante\".\nChirurgia plastica e ricostruttiva.\nLa chirurgia plastica ha come finalit\u00e0 quella di porre rimedio ad alcuni difetti del seno quali la:\nQuesta chirurgia, che nella maggior parte dei casi risponde a richieste di natura puramente estetica, \u00e8 per questo conosciuta anche come \"chirurgia estetica.\" \nLa chirurgia ricostruttiva viene invece impiegata per ricostruire la mammella quando per patologie neoplastiche sia stato necessario asportarla o quando essa sia stata distrutta da eventi traumatici. \nIn generale la prima fase prevede la ricostruzione della massa mammaria cui, a distanza di tempo, segue la ricostruzione del complesso areola-capezzolo. La scelta della tecnica chirurgica dipende da diversi fattori tra cui importanti: l\"'et\u00e0\", il grado di \"motivazione\" della paziente e nel caso di esiti di asportazione per cancro l'entit\u00e0 della mutilazione e lo \"stadio\" attuale della malattia. \nOccorre sottolineare l'importanza di un approccio corretto dal punto di vista etico e psicologico alla malata oncologica. Lo specialista, nella programmazione dell'iter terapeutico, che potrebbe prevedere anche la mastectomia totale, e che deve essere esaurientemente esposto e spiegato alla donna, avr\u00e0 l'accortezza di inserire il \"momento ricostruttivo\" come conclusione possibile se non naturale del percorso chirurgico.\nIn questo modo otterr\u00e0 dalla paziente un consenso informato pi\u00f9 convinto ma soprattutto l'aiuter\u00e0 a superare il trauma, psicologico ancor prima che fisico, della mutilazione che si appresta a subire.\nLa modalit\u00e0 e i tempi della ricostruzione sono essenzialmente legati al tipo e all'entit\u00e0 della perdita: \nUna volta ricostruita la mammella, a distanza di tempo, si ricostruisce anche l'areola e il capezzolo. A questo scopo \u00e8 possibile utilizzare parte delle strutture analoghe contro-laterali o aree di tessuto prelevato in altre zone del corpo (piega inguinale, radice della coscia, grandi labbra)."}
{"id": "462593", "revid": "247222", "url": "https://it.wikipedia.org/wiki?curid=462593", "title": "Banco IV", "text": ""}
{"id": "462600", "revid": "1442080", "url": "https://it.wikipedia.org/wiki?curid=462600", "title": "Obdurodon", "text": "L'obdurodonte (\"Obdurodon\") \u00e8 un antenato dell'ornitorinco. La principale caratteristica che lo differenzia dal suo odierno discendente \u00e8 il fatto che \"Obdurodon\" possiede ancora i denti. L'ornitorinco, in effetti, li possiede solo in et\u00e0 giovanile.\nSpecie.\nDi questo genere si conoscono finora due (o forse tre) specie. La meglio conosciuta \u00e8 sicuramente \"O. dicksoni\", rinvenuta nei terreni del Miocene inferiore-medio di Riversleigh, nel Nuovo Galles del Sud. Questo animale \u00e8 noto per un cranio e alcuni denti isolati. Fisicamente, doveva assomigliare molto al moderno ornitorinco, anche se ci sono differenze sostanziali. Ad esempio, \"Obdurodon dicksoni\" doveva essere pi\u00f9 grande del suo discendente, e alcune caratteristiche del cranio (oltre, naturalmente, alla presenza dei denti) lo pongono al di fuori del genere \"Ornithorhynchus\". Ad esempio, il processo coronoide e il processo angolare sono ancora presenti in \"Obdurodon\", mentre sono quasi del tutto scomparsi nell'ornitorinco. Inoltre, il becco della forma miocenica \u00e8 pi\u00f9 grande, alto e in generale di forma diversa da quello dell'ornitorinco attuale. I denti presenti erano due premolari e tre molari per ogni lato delle mascelle.\nL'altra specie di \"Obdurodon\", \"O. insignis\", \u00e8 stata la prima ad essere scoperta, nel 1975, nel deserto di Tirari, in terreni dell'Oligocene superiore, ma \u00e8 basata solo su denti sparsi. In seguito sono stati ritrovati anche resti frammentari di mascelle e pelvi. Sembra che questa specie fosse pi\u00f9 piccola e primitiva di quella miocenica.\nLa terza (possibile) specie di obdurodonte \u00e8 rappresentata da alcuni denti rinvenuti nel 1992 in Sudamerica, in Patagonia, in terreni risalenti al Paleocene inferiore. La scoperta ha naturalmente suscitato scalpore tra gli scienziati, visto che fino a quel momento i monotremi erano stati rinvenuti solo in Australia. A parte il diverso orizzonte geocronologico, le differenze tra i resti argentini, denominati \"Monotrematum sudamericanum\", e i resti di \"Obdurodon\" riguardano la taglia (\"Monotrematum\" doveva essere grande il doppio di \"Obdurodon\") e quindi alcuni paleontologi hanno pensato che questi denti potessero appartenere a una specie particolarmente grande, primitiva e antica di \"Obdurodon\"."}
{"id": "462602", "revid": "22356", "url": "https://it.wikipedia.org/wiki?curid=462602", "title": "Monotrematum sudamericanum", "text": ""}
{"id": "462603", "revid": "3341371", "url": "https://it.wikipedia.org/wiki?curid=462603", "title": "Castel Rendlstein", "text": ""}
{"id": "462607", "revid": "2016813", "url": "https://it.wikipedia.org/wiki?curid=462607", "title": "Strage di via dei Georgofili", "text": "La strage di via dei Georgofili \u00e8 stato un attentato terroristico compiuto da Cosa nostra nella notte fra il 26 e il 27 maggio 1993 tramite l'esplosione di un'autobomba in via dei Georgofili a Firenze, nei pressi della storica Galleria degli Uffizi.\nL'esplosione dell'autobomba imbottita con circa 277 chilogrammi di esplosivo provoc\u00f2 l'uccisione di cinque persone: i coniugi Fabrizio Nencioni (39 anni) e Angela Fiume (31 anni) con le loro figlie Nadia Nencioni (9 anni), Caterina Nencioni (50 giorni di vita) e lo studente Dario Capolicchio (22 anni), nonch\u00e9 il ferimento di una quarantina di persone. Tale attentato viene inquadrato nella scia degli altri attentati del 1992-1993 che provocarono la morte di 21 persone (tra cui i giudici Falcone e Borsellino) e gravi danni al patrimonio artistico.\nA Corleone, il 17 novembre 2018, \u00e8 stato inaugurato l'asilo nido comunale ristrutturato e intitolato alla memoria di Caterina e Nadia Nencioni.\nStoria.\nAntefatti.\nNell'aprile 1993 Gioacchino Calabr\u00f2 (capo della famiglia di Castellammare del Golfo) incaric\u00f2 Vincenzo Ferro (figlio di Giuseppe, capo della Famiglia di Alcamo) di portarsi a Prato dallo zio Antonino Messana, fratello della madre, per chiedergli di mettere a disposizione un garage per alcune persone che sarebbero arrivate dalla Sicilia, ma inizialmente Messana rifiut\u00f2. Per queste ragioni, Calabr\u00f2 si fece accompagnare a Prato da Ferro insieme a Giorgio Pizzo (mafioso di Brancaccio) e convinse Messana con le minacce. A met\u00e0 maggio, alcuni mafiosi di Brancaccio e Corso dei Mille (Gaspare Spatuzza, Cosimo Lo Nigro, Francesco Giuliano) macinarono e confezionarono quattro pacchi di esplosivo in una casa fatiscente a Corso dei Mille, messa a disposizione da Antonino Mangano (capo della Famiglia di Roccella).\nIl 23 maggio Giuseppe Barranca, Gaspare Spatuzza, Cosimo Lo Nigro e Francesco Giuliano si portarono a Prato e vennero ospitati nell'appartamento di Messana, sotto la supervisione di Ferro, che li accompagn\u00f2 con la sua auto nel centro di Firenze per effettuare alcuni sopralluoghi. Nei giorni successivi, i quattro pacchi di esplosivo nascosti in un doppiofondo ricavato nel camion di Pietro Carra (autotrasportatore che gravitava negli ambienti mafiosi di Brancaccio) vennero trasportati a Galciana, frazione di Prato, dove vennero prelevati da Lo Nigro, Giuliano e Spatuzza, accompagnati sempre da Ferro con la sua auto, e scaricati nel garage di Messana.\nL'attentato.\nLa sera del 26 maggio Giuliano e Spatuzza rubarono un furgone Fiat Fiorino e lo portarono nel garage, dove provvidero a sistemare l'esplosivo all'interno di esso e, in seguito, Giuliano e Lo Nigro andarono a parcheggiare l'autobomba in via dei Georgofili. Alle ore 01:04 circa del 27 maggio procurarono l'esplosione.\nDanni e vittime.\nLa deflagrazione provoc\u00f2 il crollo della Torre dei Pulci, sede dell'Accademia dei Georgofili, nella quale rimasero uccisi Fabrizio Nencioni, ispettore dei vigili urbani, e la moglie Angela Fiume, custode dell'Accademia, insieme alle loro figlie Nadia (nove anni) e Caterina (meno di due mesi di vita), che abitavano al terzo piano della Torre. Nelle abitazioni circostanti si propag\u00f2 un incendio, che uccise anche un giovane di 22 anni, lo studente universitario Dario Capolicchio.\nL'attentato danneggi\u00f2 gravemente anche alcuni ambienti della Galleria degli Uffizi e del Corridoio vasariano, che si trovavano nei pressi di via dei Georgofili: il 25% delle opere d'arte presenti fu danneggiato mentre i capolavori pi\u00f9 importanti furono protetti dai vetri di protezione che attutirono l'urto, alcuni dipinti risultarono invece gravissimamente danneggiati o quasi distrutti:\nIndagini e processi.\nLe indagini ricostruirono l'esecuzione della strage di via dei Georgofili in base alle dichiarazioni dei collaboratori di giustizia Pietro Carra, Vincenzo e Giuseppe Ferro, Salvatore Grigoli, Antonio Calvaruso, Pietro Romeo e Vincenzo Sinacori. Nel 1998 Giuseppe Barranca, Gaspare Spatuzza, Cosimo Lo Nigro, Francesco Giuliano, Giorgio Pizzo, Gioacchino Calabr\u00f2, Vincenzo Ferro, Pietro Carra e Antonino Mangano vennero riconosciuti come esecutori materiali della strage nella sentenza per le stragi del 1993.\nNel 2008 Spatuzza inizi\u00f2 a collaborare con la giustizia e conferm\u00f2 le sue responsabilit\u00e0 nell'attentato di via dei Georgofili: in particolare, Spatuzza dichiar\u00f2 che la strage venne pianificata durante una riunione in cui erano presenti lui, Barranca e Giuliano insieme ai \"boss\" Giuseppe Graviano, Matteo Messina Denaro e Francesco Tagliavia (capo della Famiglia di Corso dei Mille), i quali decisero l'obiettivo da colpire attraverso d\u00e9pliant turistici; inoltre Tagliavia finanzi\u00f2 anche la \"trasferta\" a Firenze per compiere l'attentato. In seguito alle dichiarazioni di Spatuzza, nel 2011 la Corte d'assise di Firenze condann\u00f2 Tagliavia all'ergastolo.\nSempre sulla base delle dichiarazioni di Spatuzza, nel 2012 la Procura di Firenze dispose l'arresto del pescatore Cosimo D'Amato, cugino di Cosimo Lo Nigro, il quale era accusato di aver fornito l'esplosivo, estratto da residuati bellici recuperati in mare, che venne utilizzato in tutti gli attentati del 1992-1993, compresa la strage di via dei Georgofili. Nel 2013 D'Amato venne condannato all'ergastolo con il rito abbreviato dal giudice dell'udienza preliminare di Firenze. Sempre nel 2013 l'Associazione tra i familiari delle vittime della Strage di via dei Georgofili, presieduta da Giovanna Maggiani Chelli, \u00e8 ammessa come parte civile al processo sulla trattativa Stato-mafia ed \u00e8 rappresentata da Danilo Ammannato in qualit\u00e0 di avvocato.\nIl 20 maggio del 2016, da alcuni stralci delle motivazioni depositate dalla seconda Corte d\u2019Assise di Appello di Firenze nel processo contro Tagliavia, si evince che \u201cLo Stato \u2013 avvi\u00f2 una trattativa con Cosa nostra\u201d, che \u201cindubbiamente ci fu e venne quantomeno inizialmente impostata su un do ut des\u201d per interrompere la strategia stragista di Cosa nostra. E \u201cl'iniziativa - precisano - fu assunta da rappresentanti dello Stato e non dagli uomini di mafia\u201d.\n\"Sia detto\".\nDurante il processo, fu letta in aula dall'avvocato Danilo Ammantato la poesia \"Sia detto,\" scritta dal poeta fiorentino e senatore a vita Mario Luzi.\nL'Albero della Pace.\nIl 14 settembre 2021 \u00e8 stata inaugurata la scultura \"Albero della Pace\" di Andrea Roggi, donata dall'autore alla citt\u00e0 di Firenze, in sostituzione della pianta d'olivo posta in Via dei Georgofili precedentemente e in pessimo stato a causa dell'ubicazione non idonea allo sviluppo dell'albero. L'opera commemora la strage in questione.\nLa scultura \u00e8 un pezzo unico in bronzo con base in travertino, dell'altezza di 4,40 metri, ultimata nel 2021. Questa opera \u00e8 stata realizzata attraverso la tecnica della fusione a cera persa e attraverso quella della fusione dinamica (ideata dallo stesso autore dell'opera), dopodich\u00e9 \u00e8 stata ultimata mediante patina a fuoco. \nLa scultura \u00e8 stata svelata durante una cerimonia a cui hanno presenziato anche l\u2019artista Andrea Roggi; Luigi Dainelli, presidente dell\u2019Associazione Familiari delle Vittime della strage dei Georgofili; e Maria Oliva Scaramuzzi, figlia di Franco Scaramuzzi, gi\u00e0 presidente dell\u2019Accademia dei Georgofili."}
{"id": "462612", "revid": "1372005", "url": "https://it.wikipedia.org/wiki?curid=462612", "title": "Egfrido di Northumbria", "text": "Biografia.\nEra figlio del re Oswiu.\nSecondo l\"'Historia ecclesiastica gentis Anglorum\" del Venerabile Beda, sarebbe stato ceduto in ostaggio a Penda, re di Mercia nel corso del suo attacco del 655. Poco dopo tuttavia Penda fu sconfitto e ucciso da Oswiu nella battaglia di Winwaed. \nNel 660, secondo la politica di alleanze matrimoniali del padre, spos\u00f2 Eteldreda, figlia di Anna, re dell'Anglia orientale. Il matrimonio tuttavia non fu consumato poich\u00e9 Eteldreda pose tale condizione prima del matrimonio. Esso fu quindi successivamente annullato ed Eteldreda si ritir\u00f2 ad Ely ove fond\u00f2 un'abbazia della quale divenne badessa. Dopo la sua morte fu dichiarata santa. \nDopo il fratello Alchfrith, che si era forse ribellato al padre ed era stato di conseguenza deposto, Oswiu lo pose nel 664 sul trono di Deira, come re dipendente e probabilmente in qualit\u00e0 di erede al trono.\nAlla morte di Oswiu nel 670 il trono di Northumbria pass\u00f2 a Egfrido, mentre il fratello minore, Aelfwine, fu fatto re di Deira, e designato in tal modo erede al trono di Northumbria.\nRe Ecgfrith combatt\u00e9 Pitti nella battaglia dei Due Fiumi (671). La sua vittoria fece scrivere a Beda che i Pitti erano stati sottomessi dal re di Northumbria, anche se si trattava solo di alcune trib\u00f9 del sud.\nPoco dopo la sua ascesa al trono la regina Aethelthryth prese il velo, conducendo ad una lunga disputa tra il re e l'arcivescovo di York, Vilfrido di York, finch\u00e9 quest'ultimo non fu cacciato dal regno e Egfrido si rispos\u00f2 nel 678 con Eormenburg.\nAll'inizio del suo regno sconfisse i Pitti che si erano ribellati al suo dominio, creando nel nord un regno dipendente che prese il nome di Lothian. Nel 674 sconfisse in battaglia il re di Mercia Wulfhere e riprese in suo potere il regno di Lindsey. Una seconda battaglia fu combattuta presso il fiume Trent contro il re Aethelred di Mercia (che aveva sposato la sorella di Egfrido, Osthryth) nel 679 e vi trov\u00f2 la morte il fratello di Egfrido, Aelfwine. La pace fu infine raggiunta con l'intervento dell'arcivescovo di Canterbury, Teodoro, e il regno di Lindsey ritorn\u00f2 sotto il dominio della Mercia.\nNel 684 venne condotta dal suo generale Berht una spedizione contro l'Irlanda, che frutt\u00f2 molti schiavi e un ricco bottino. Nel 685, contro il parere di Cutberto di Lindisfarne, condusse una spedizione contro i Pitti, guidati dal cugino, Bridei III dei Pitti, ma fu sconfitto e ucciso nella battaglia di Dunnichen. Gli succedette il fratellastro illegittimo Aldfrith, ma il regno di Northumbria dopo la sconfitta inizi\u00f2 il suo declino.\n che divenne il valore base nel sistema monetario dei secoli successivi. Le prime monete anglosassoni erano state invece scellini d'oro, copiati dai modelli romani. Il penny, spesso prodotto a stampo, riprese probabilmente a modello monete merovinge e venne emesso su larga scala."}
{"id": "462616", "revid": "118866298", "url": "https://it.wikipedia.org/wiki?curid=462616", "title": "L33T (programma televisivo)", "text": "L33T (pronuncia \"lit\") \u00e8 stato un programma televisivo prodotto dalla Rai e nato sul canale satellitare Futura TV in onda dall'inizio del 2006 e poi successivamente trasferitosi su Rai 2.\nIl programma, il cui nome si rif\u00e0 appunto al linguaggio leet, si occupava dei linguaggi giovanili della postmodernit\u00e0 quali fumetti, cartoni animati, videogiochi, informatica ed Internet, il tutto con uno sguardo rivolto al Giappone, mecca dell'ultima generazione del XX secolo.\nConduttori.\nI conduttori (i primi quattro erano anche gli autori del programma) di L33T erano:\nStruttura del programma.\n\"L33T\" su Futura Tv.\nIl programma era diviso in pi\u00f9 format, ovvero:\n\"L33T\" su Rai 2.\n\"L33T\" \u00e8 stato trasmesso da Rai 2 dal 26 giugno al 7 luglio 2006 in puntate della durata di circa 30 minuti, fra le 17:30 e le 18:00. Le sezioni in cui si divideva il programma erano in tutto simili a quelle sul canale satellitare, ma semplificate in quattro parti principali:\nAnalisi e critica.\nIl programma era suddiviso in format ben precisi in cui a turno i presentatori si occupano di animazione (mostrando video commentati di anime noti e meno noti), internet (parlando di siti e mostrando pagine web inerenti al tema della puntata), videogiochi (mostrando videogiochi gi\u00e0 usciti in Italia o ancora in via di distribuzione) e argomenti generici sul Giappone, presentando talvolta video di cantanti J-music o usanze particolari del Sol Levante.\nLa critica che alcuni otaku italiani muovono al programma \u00e8 sostanzialmente quella di apparire indirizzato ad un target adolescenziale e maturo, ma con un linguaggio e siparietti umoristici tipici di un programma per bambini. I sostenitori del programma (generalmente coloro che seguono \"L33T\" fin dalla nascita) rispondono che i difetti del programma sono imputabili principalmente al breve tempo concesso (30 minuti) alle puntate trasmesse su Rai Due.\nChiusura del programma.\nIl giorno 20 dicembre 2006, il consiglio di amministrazione della RAI ha deciso di interrompere la trasmissione. Infatti Rai Futura, dove il programma \u00e8 trasmesso, \u00e8 nato come canale sperimentale del digitale terrestre; per questo, dopo due anni di messa in onda, si \u00e8 deciso di chiudere il programma per metterlo in sesto sia dal punto di vista autorale che da quello direttivo.\nIl ritorno.\nDal 3 giugno 2007 sei puntate da trenta minuti sono tornate di nuovo su Rai 2, la domenica alle ore 10.05.. Ma nonostante l'insperato successo ottenuto di questa parentesi estiva (6% di share, con punte del 7, contro il 3% previsto) L33T \u00e8 stato cancellato e i conduttori si sono dedicati ad altri progetti.\nSigla e musiche originali.\nLa sigla del programma e le musiche originali interne sono state realizzate dalla band dei Raggi Fotonici."}
{"id": "462618", "revid": "729019", "url": "https://it.wikipedia.org/wiki?curid=462618", "title": "Giuseppe Perrucchetti", "text": "\u00c8 considerato il padre degli Alpini.\nBiografia.\nI genitori avrebbero voluto farne un architetto, ma lui scapp\u00f2 dalla Lombardia, allora sotto il dominio austriaco, e si rifugi\u00f2 nel Piemonte dei Savoia. Arruolatosi volontario, combatt\u00e9 nel 1859 fra le truppe del Regno di Sardegna nella seconda guerra di indipendenza. Il 6 marzo 1861 divenne Sottotenente del 24\u00ba Reggimento di Fanteria in Cesena, ricoprendo anche l'incarico di Aiutante maggiore in 2. Il 24 giugno 1866 si guadagn\u00f2 la Medaglia d'Argento al Valor Militare nella battaglia di Custoza \"Pel molto coraggio e per l'intelligente iniziativa con cui esponendosi senza riguardo al fuoco, secondava il Capo di Stato maggiore sul campo di battaglia e riuniva ed incoraggiava i soldati in vari attacchi\". Nello stesso anno fu promosso al grado di capitano. Nel marzo del 1872 scrisse un articolo sulla \"Rivista militare italiana\" intitolato \"Considerazioni su la difesa di alcuni valichi alpini e proposta di un ordinamento militare territoriale della zona alpina\", che fu il primo passo per la formazione del corpo degli Alpini, di cui curiosamente egli non fece mai parte. Fu sua quindi l'intuizione prima della necessit\u00e0 di un corpo che fosse esclusivamente posto a difesa delle Alpi; si divide la gloria di essere il padre degli Alpini con il generale Cesare Ricotti-Magnani, che grazie a un astuto stratagemma politico riusc\u00ec a inserire in un pi\u00f9 ampio progetto di riforma militare anche l'istituzione delle prime quindici compagnie alpine. Inoltre Perrucchetti nel suo saggio notava come le uniche persone adatte a far parte di questo tipo di corpo fossero proprio gli abitanti della montagna, dotati del necessario spirito di sopravvivenza e della forza e robustezza necessarie per affrontare le veglie, i rigidi inverni, le lunghe marce della montagna, poich\u00e9 gi\u00e0 avvezzi a una vita non facile che era una lotta continua con e contro la natura.\nSuccessivamente pass\u00f2 alla Scuola superiore di guerra di Torino, dove insegn\u00f2 geografia militare fino al 1885. Fu poi nominato precettore del duca Emanuele Filiberto di Savoia. Nel 1887 divenne colonnello e venne successivamente nominato Comandante del 61\u00ba reggimento di Fanteria. Il 26 aprile 1891 venne nominato Aiutante di campo onorario di S.A.R. il Duca d'Aosta e divenne poi Capo di Stato Maggiore del VII Corpo d'armata di Ancona. Nel 1895 venne promosso al grado di Maggiore Generale comandante della Brigata Reggio e dal 1\u00ba settembre 1897 fu Comandante della Brigata Alpi. Il 16 febbraio 1900 fu nominato Tenente Generale e Comandante della Divisione Militare di Firenze e successivamente della Divisione Militare di Milano.\nIl 16 luglio 1904 venne collocato in ausiliaria per raggiunti limiti et\u00e0 e dal 16 agosto 1916 fu collocato a riposo. Divenne Senatore del Regno con R.D. 17 marzo 1912.\nMor\u00ec nel 1916 nella sua residenza di Cuorgn\u00e8 in Val d'Orco e venne tumulato in una cappelletta del cimitero di Cassano d'Adda, suo paese natale.\nNella Conca dei 13 Laghi sopra Ghigo di Prali (TO) si trovano alcuni ricoveri militari costruiti fra la fine dell'800 e l'inizio del '900 ed a lui intitolati.\nA lui \u00e8 intitolata la Punta Perrucchetti (4.020 metri), cima secondaria del massiccio del Bernina e massima altitudine della Lombardia."}
{"id": "462620", "revid": "3115", "url": "https://it.wikipedia.org/wiki?curid=462620", "title": "Citro\u00ebn Ami 6", "text": "La Ami 6 \u00e8 un'autovettura di fascia medio-bassa prodotta dalla Casa automobilistica francese Citro\u00ebn tra il 1961 ed il 1969.\nStoria.\nGenesi della vettura.\nNel 1950 Pierre Bercot subentra alla presidenza della Citro\u00ebn in seguito alla morte di Pierre-Jules Boulanger, al vertice della Casa del \"double chevron\" fin da met\u00e0 anni trenta (e a sua volta successore del fondatore Andr\u00e9 Citro\u00ebn).\nQuando Bercot prese le redini dell'azienda, la gamma vetture era costituita da due soli modelli: da una parte la 2CV, lanciata da un paio di anni e che stava gi\u00e0 riscuotendo un enorme successo, tanto da intasare letteralmente le liste di attesa della clientela. Dall'altra parte vi era invece la Traction Avant, molto pi\u00f9 signorile ma che ormai stava accusando il peso degli anni, essendo nata nel 1934. D'altro canto il progetto \"VGD\" che avrebbe portato all'erede della \"Traction Avant\", cio\u00e8 alla DS, era gi\u00e0 stato avviato. Quando mancava poco al lancio della \"DS\", Bercot si accorse dell'enorme \"buco\" presente all'interno di questa gamma, che non comprendeva un modello di fascia media. A poco avrebbe giovato l'idea di proporre una versione semplificata della \"DS\", idea poi concretizzatasi con il lancio della ID. Si trattava comunque di una vettura di fascia alta, sebbene pi\u00f9 economica.\nOccorreva quindi una vettura che sapesse inserirsi tra la 2CV e la gamma \"DS/ID\". Per questo motivo, nel 1955, praticamente in concomitanza con il lancio della futuristica ammiraglia di Casa, Pierre Bercot espose la lista delle specifiche per un nuovo modello di fascia media: lunghezza intorno ai quattro metri, abitabilit\u00e0 da vettura superiore, bagagliaio capiente. Il progetto M (dove la lettera \"M\" stava per \"milieu de gamme\", che in francese significa \"di met\u00e0 gamma\", o meglio ancora \"di fascia media\"), affidato al direttore dell'Ufficio Studi, Jean Cadiou, venne poi smistato da quest'ultimo nei vari reparti (meccanica, design, ecc).\nLa parte stilistica viene affidata al genio di Flaminio Bertoni, un talentuoso e geniale visionario gi\u00e0 autore delle linee di tutte le Citro\u00ebn prodotte dalla prima met\u00e0 degli anni trenta in poi. Di primo acchito, Bertoni pens\u00f2 ad un corpo vettura a due volumi con portellone, quasi una follia a met\u00e0 anni cinquanta, visto che tale tipologia di vetture avrebbe appena cominciato a prendere piede solo 15 anni dopo. E infatti Pierre Bercot bocci\u00f2 l'idea di Bertoni perch\u00e9 secondo il vertice Citro\u00ebn avrebbe dato luogo ad una vettura troppo somigliante ad un mezzo commerciale, una categoria non proprio amata da Bercot, che invece impose un corpo vettura a tre volumi.\nBertoni si rimise al lavoro dando campo libero al suo estro creativo, ma senza riuscire a trovare una soluzione veramente efficace e che sapesse sposare adeguatamente tutte le specifiche imposte da Bercot. Prov\u00f2 quindi a trarre ispirazione osservando alcune concept car d'oltreoceano e da l\u00ec arriv\u00f2 la scintilla che fece scattare il colpo di genio in Bertoni: osservata la concept Packard Balboa, il designer di origine lombarda prov\u00f2 a disegnare una vettura a 3 volumi con montante posteriore rovesciato ed ecco la soluzione. I passeggeri posteriori avrebbero avuto spazio adeguato per le loro teste, senza rischiare di urtare il lunotto, e nel contempo il particolare andamento del montante posteriore avrebbe permesso di ottenere un baule dalla volumetria generosa.\nI primi disegni recanti il famoso montante rovesciato risalirono al 25 gennaio 1956: un anno dopo arriv\u00f2 alla Citro\u00ebn anche Henri Dargent, voluto proprio da Bertoni ed il quale aiuter\u00e0 il designer ed artista italiano ad ultimare le linee della futura \"media\" di Casa Citro\u00ebn. I modellini di quel periodo erano caratterizzati da una coda dotata di montante rovesciato, una soluzione che nel 1958 venne del tutto congelata come definitiva. Per contro, il frontale era ancora assai spiovente, in puro stile \"DS/ID\", ma proponeva come novit\u00e0 dei doppi fari carenati, una soluzione che in seguito verr\u00e0 abbandonata per poi essere riproposta in occasione del restyling della \"DS\".\nNel frattempo, con l'entrata della Citro\u00ebn nel capitale della Panhard, si cerc\u00f2 di dare alla vettura una collocazione ancor pi\u00f9 precisa: poich\u00e9 le Panhard e le Citro\u00ebn avrebbero avuto da quel momento in avanti una rete commerciale comune, si decise che la futura Panhard che avrebbe preso il posto della Dyna Z (ossia la PL17) avrebbe occupato una fascia di mercato superiore a quello della Citro\u00ebn in fase di studio, la quale quindi avrebbe rappresentato il segmento di mercato medio-basso. Per questo motivo, Pierre Bercot impose che per ragioni di costo il motore e tutta la base meccanica sarebbero state derivate dalla \"2CV\".\nTale decisione piomb\u00f2 come un macigno su Bertoni, perch\u00e9 tale motore, con il suo filtro aria a forma di fungo e sporgente verso l'alto, avrebbe reso impossibile l'utilizzo del cofano spiovente da tempo proposto sui modellini realizzati da Dargent e da Bertoni stesso. Questi, dal canto suo, cerc\u00f2 di persuadere Bercot a desistere dal voler impiegare il noto bicilindrico, ma il vertice Citro\u00ebn non accett\u00f2, per cui Bertoni si vide costretto a ridisegnare di corsa il frontale, andando a ribassare in maniera drastica solo la parte centrale di muso e cofano, giungendo cos\u00ec al disegno quasi definitivo del modellino.\nVi furono ancora nuovi intoppi, come quello occorso in fase di omologazione del veicolo: gli ingegneri incaricati di esaminare la vettura e dare l'assenso alla sua omologazione la bocciarono ritenendo insufficiente l'altezza del fascio luminoso dei proiettori. Si torn\u00f2 nello studio di design, dove Flaminio Bertoni dovette alzare l'alloggiamento dei fari anteriori per consentire un'altezza adeguata al fascio di luce. Il risultato fu quello di accentuare la pronunciata concavit\u00e0 presente nel frontale, a tal punto che Bertoni si lasci\u00f2 scappare un commento: In realt\u00e0, neppure un genio cos\u00ec fuori dalle righe come Bertoni ha mai realmente apprezzato le soluzioni stilistiche che \u00e8 stato costretto ad applicare sulla vettura, e neppure la parte posteriore con il montante rovesciato lo ha mai entusiasmato pi\u00f9 di tanto, ma si trattava delle uniche soluzioni possibili per soddisfare le specifiche imposte. Oltretutto, Bertoni lavor\u00f2 in quel periodo al disegno della futura Panhard 24 BT, la quale avrebbe assunto proprio l'aspetto che Bertoni aveva auspicato dal progetto \"M\". che nel frattempo aveva cambiato denominazione in progetto AM, dove la \"A\" iniziale sottolineava la parentela meccanica della nuova vettura con la pi\u00f9 modesta \"2CV\", il cui codice iniziale di progetto era proprio \"A\". Da \"AM\" ad \"Ami\" il passo fu breve: tale denominazione, che tra l'altro in francese significa \"amico\", risultava pi\u00f9 calorosa rispetto ad una fredda sigla di progetto e fu accettata come denominazione commerciale cui si sarebbe aggiunto un \"6\" per sottolineare la cilindrata del motore, portata a 602 cm\u00b3.\nI primi esemplari di preserie vennero prodotti a partire dal luglio 1960 nel nuovissimo stabilimento di Rennes-La Janais, fatto costruire da Bercot appositamente per la \"Ami 6\" ed ultimato solo il mese prima. In realt\u00e0, tale stabilimento produceva inizialmente solo i lamierati che sarebbero stati invece assemblati in un altro sito. Per quanto riguarda la verniciatura, tale operazione sarebbe stata effettuata nello stabilimento Panhard di Porte d'Ivry, a Parigi.\nDebutto.\nAlcuni di questi primi esemplari di \"Ami 6\", ancora non definitivi, vennero utilizzati per le foto di anteprima da inviare alla stampa. Siamo a questo punto nel marzo del 1961. L'ufficio stampa descrisse la vettura nel seguente modo: \nLa presentazione ufficiale della \"Ami 6\" avvenne luned\u00ec 24 aprile 1961 simultaneamente nelle citt\u00e0 di Parigi, Bruxelles, Amsterdam, Colonia, Milano, Ginevra e presso l'aeroporto militare di Villacoublay, nei pressi di Versailles. La reazione della stampa di fronte ad una vettura dallo stile cos\u00ec singolare fu di sincera perplessit\u00e0: in molti storsero il naso, specialmente osservando il frontale ed affermando quindi che la vettura sembrava incidentata o addirittura che un elefante si fosse seduto sul cofano motore.\nMeno perplessit\u00e0 suscit\u00f2 il particolare profilo del padiglione, il cui montante rovesciato disegnava una linea a \"Z\", mentre vi furono consensi unanimi sul fronte dell'abitabilit\u00e0 interna. Molte delle foto scattate alla vettura si avvalsero anche della partecipazione di modelle scelte appositamente per rendere pi\u00f9 accattivanti le immagini da distribuire al pubblico all'interno dei d\u00e9pliant. Inoltre, la \"Ami 6\" fu considerata fin dall'inizio un'auto per un pubblico prevalentemente femminile, ed anche questo aspetto fu il motivo per cui vennero scelte delle donne per le foto della \"Ami 6\", foto che tra l'altro venivano scattate in ambientazioni prettamente femminili, come le gioiellerie pi\u00f9 esclusive di Parigi, ad esempio.\nDella vettura, la stampa elogi\u00f2 infine la tenuta di strada, la stabilit\u00e0 e la relativa brillantezza anche con tre persone a bordo, mentre vennero ritenuti migliorabili alcuni aspetti come l'aerazione dell'abitacolo, la scarsa visibilit\u00e0 consentita dal retrovisore interno e l'eccessivo diametro di svolta.\nL'ultima fatica di Bertoni.\nSi \u00e8 gi\u00e0 parlato delle originali soluzioni adottate da Flaminio Bertoni per realizzare la \"Ami 6\", soluzioni dettate per\u00f2 da esigenze di carattere tecnico. Osservando il frontale spiccano subito i grandi fari forniti dalla Cibi\u00e9, che saranno uno degli innumerevoli segni distintivi della \"Ami 6\".\nSpicca inoltre tra i due fari l'enorme concavit\u00e0 sopra il cofano, dettata dall'esigenza di poter contenere all'interno del vano motore il bicilindrico raffreddato ad aria che \u00e8 dotato di un grosso filtro aria a forma di fungo, il quale provoca un notevole ingombro in altezza. Per questo motivo, Bertoni dovette rialzare la parte posteriore dello sportello del cofano, lasciando invece ribassata la parte anteriore e dando cos\u00ec luogo alla pronunciata concavit\u00e0 che caratterizza la parte anteriore della vettura. Tra l'altro questa concavit\u00e0 ha la caratteristica di avere un taglio quasi simmetrico al contorno della parte superiore della calandra sottostante, quest'ultima di forma ovale, per cui riesce ad essere praticamente a tono con il resto del frontale. La calandra \u00e8 attraversata orizzontalmente da due barre cromate in acciaio che alle loro estremit\u00e0 alloggiano gli indicatori di direzione, mentre verticalmente \u00e8 tagliata da due listelli in posizione quasi verticale, ognuno simmetrico rispetto all'altro, e che vanno a formare un perimetro trapezoidale.\nOsservando la vettura di profilo si notano altre curiose particolarit\u00e0, come ad esempio il parafango anteriore, delimitato anteriormente da una linea obliqua che parte raccordandosi sul lato superiore dei fari e termina in basso all'inizio dell'arco passaruota. Sempre il parafango anteriore reca posteriormente una zigrinatura, la quale introduce alla concavit\u00e0 che si estende sulle portiere spegnendosi sulla parte posteriore.\nMa la caratteristica pi\u00f9 evidente della vista laterale \u00e8 ovviamente il montante posteriore rovesciato, un elemento stilistico dettato dal fatto di dover coniugare dimensioni compatte, abitacolo comodo per quattro posti e bagagliaio capiente. Tale soluzione, che in molti hanno ritenuto ripresa dalla Ford Anglia, ha in realt\u00e0 tratto ispirazione da alcune concept car americane dell'epoca. Bertoni non si \u00e8 mai rifatto alla vettura inglese, ma certo \u00e8 che la \"Ami 6\" \u00e8 riuscita ad abbinare tale soluzione ad una carrozzeria a 4 porte, mentre la \"Anglia\" si \u00e8 dovuta accontentare solo di due.\nLa parte posteriore \u00e8 caratterizzata dai piccoli fari di forma tonda e dal lunotto inclinato all'indietro, conseguentemente al rovesciamento dei montanti posteriori. Una caratteristica del lunotto invertito sta nel fatto che in caso di pioggia non si sporca, o comunque si sporca in misura limitata.\nL'abitacolo offre spazio a volont\u00e0 per quattro persone e risulta assai confortevole, anche perch\u00e9 in fase di realizzazione \u00e8 stato effettuato un buon lavoro di insonorizzazione per limitare l'intrusione del caratteristico rumore del bicilindrico Citro\u00ebn.\nTipico delle Citro\u00ebn di quegli anni \u00e8 il volante monorazza, ma anche la leva del cambio a forma di manico d'ombrello e posizionata sulla plancia, il che permetteva di ottenere spazio in pi\u00f9 per il conducente ed il passeggero anteriore, che infatti disponevano di un vero e proprio divanetto. Il cruscotto \u00e8 a forma di mezzaluna e sotto di esso trovano posto l'indicatore del livello carburante ed il voltmetro della batteria. Dalla sorella maggiore, la \"ID\", vengono riprese le maniglie dei pannelli porta.\nAlcuni appunti derivano da soluzioni troppo spartane, come i finestrini posteriori fissi o il divanetto anteriore anch'esso fisso. Il bagagliaio \u00e8 stato reso capiente, oltre che dal particolare taglio dei montanti posteriori, anche dal posizionamento della ruota di scorta sotto il cofano motore. L'aspetto negativo sta nella scarsa praticit\u00e0 della maniglia di apertura, situata nella parte posteriore dell'abitacolo.\nStruttura, meccanica e motore.\nLa \"Ami 6\" riprende quasi per intero la meccanica della \"2CV\": da quest'ultima provengono il telaio a pianale su cui la carrozzeria viene posta in acciaio, tranne il tetto che invece \u00e8 stato realizzato in plastica. Dalla \"2CV\" proviene l'intero comparto delle sospensioni, sempre a ruote indipendenti e che conservano l'originale architettura a bracci oscillanti, molle elicoidali ed ammortizzatori idraulici a frizione e ad inerzia. Presenti anche i due molloni orizzontali di compensazione. \nL'impianto frenante prevedeva quattro tamburi, mentre lo sterzo era a cremagliera. La \"Ami 6\" condivideva con la sua \"sorella minore\" anche il propulsore bicilindrico raffreddato ad aria, ma con cilindrata \u00e8 portata a 602\u00a0cm\u00b3, mentre la potenza massima \u00e8 cresciuta a 21.5 CV SAE, sufficienti per spingere la \"Ami 6\" ad una velocit\u00e0 massima di 105\u00a0km/h.\nLa \"Ami 6\" era equipaggiata con un cambio manuale a 4 marce, interfacciato con il motore mediante una frizione monodisco a secco.\nEvoluzione.\nNell'ottobre del 1961 la \"Ami 6\" partecip\u00f2 al suo primo Salone dell'automobile, quello di Parigi. Venne esposto il modello previsto per l'anno seguente, che montava finestrini posteriori scorrevoli, una vera serratura esterna per il bagagliaio e lamierati della carrozzeria pi\u00f9 spessi. Contemporaneamente vi furono alcune migliorie meccaniche di dettaglio (filtro aria, carburatore, ecc).\nNel settembre del 1962, il divanetto anteriore divenne regolabile longitudinalmente, mentre la gamma si sdoppi\u00f2 in due livelli di allestimento, denominati \"Tourisme\" (pi\u00f9 spartano) e \"Confort\" (pi\u00f9 completo).\nLa versione \"Confort\" era in pratica la stessa del debutto, mentre la \"Tourisme\" era una versione spogliata di inserti cromati, sprovvista di panchetta anteriore regolabile e senza copriruota e senza elemento tubolare sul paraurti anteriore. Essa incontrer\u00e0 tuttavia uno scarso successo ed il pubblico le preferir\u00e0 sempre la versione \"Confort\". La \"Ami 6\", nel frattempo riscosse un buon successo presso il pubblico francese (molto meno presso quello italiano), ma i numeri di vendita sperati non vennero raggiunti: ci\u00f2 perch\u00e9, stando ai resoconti dei punti vendita, la gente sperava nell'arrivo di una versione giardinetta, versione che invece era da sempre disdegnata da parte di Pierre Bercot.\nTale coscienza prese rapidamente piede anche presso il direttivo Citro\u00ebn, il quale cominci\u00f2 a premere su Bercot affinch\u00e9 acconsentisse alla realizzazione di una versione dotata di maggior spazio per il bagagliaio. Flaminio Bertoni, dal canto suo, cominci\u00f2 a sorridere perch\u00e9 aveva gi\u00e0 prospettato in passato la possibilit\u00e0 di una derivata del genere. Bercot accett\u00f2 con stizza dichiarando: \nIn effetti, durante lo studio e lo sviluppo di quella che sarebbe stata la versione \"Break\", i progettisti videro la possibilit\u00e0 di diversificare tale versione anche in una variante \"Familiare\" (con due strapuntini supplementari) e in una variante \"Commerciale\" (senza posti posteriori ma con un grande vano di carico per le merci). Siamo a questo punto nel 1963: mentre lo sviluppo della \"Break\" procedeva a pieno ritmo, la berlina ricevette altri aggiornamenti, al motore (distribuzione, diametro valvole) ed al telaio, dove comparvero nuovi ammortizzatori idraulici telescopici in luogo dei precedenti ammortizzatori a frizione e dove, un mese dopo, il retrotreno venne leggermente modificato.\nNel settembre 1963 il motore venne portato da 21.5 a 25.5\u00a0CV SAE di potenza massima, mentre divenne possibile ottenere a richiesta il cambio a frizione centrifuga. Inoltre, divenne possibile aprire il vano motore anche dall'abitacolo, mediante un tirante. Alla fine dello stesso anno comparvero le cinture di sicurezza nella lista optional, mentre venne modificato il pedale del freno.\nNell'agosto del 1964 vide finalmente la luce la Ami 6 Break, presentata poi al grande pubblico due mesi dopo al Salone di Parigi. Ma Flaminio Bertoni, purtroppo, non riusc\u00ec a vedere la nascita della \"Break\": era morto infatti gi\u00e0 sei mesi prima, nel febbraio 1964, in seguito ad un ictus.\nLa \"Break\" venne proposta in tre versioni: la \"Break\" normale a 4 posti, la \"Break\" a 5 posti e la \"Commerciale\". Quest'ultima, privata della panchetta posteriore, riusciva a raggiungere una capacit\u00e0 di carico pari ad 1.5 metri cubi, con una portata massima di 300\u00a0kg (passeggeri esclusi) grazie al rinforzo del retrotreno. Le \"Break\" per trasporto di persone, invece, si fermavano a 250\u00a0kg di portata massima.\nIl motore era il medesimo della berlina, ma le prestazioni subirono un calo, fermandosi a 110\u00a0km/h per la \"Break 4 posti\" e a 107\u00a0km/h per le altre due varianti.\nNel 1965 vi furono pochi aggiornamenti, limitati a rivestimenti interni e a pochissimi dettagli esterni, tra cui i catadiottri posteriori spostati alle estremit\u00e0 dei parafanghi.\nAlla fine di quell'anno, la \"Ami 6\" pot\u00e9 fregiarsi del titolo di auto pi\u00f9 venduta in Francia, lasciandosi alle spalle (ma solo per quell'anno) due indiscussi mostri sacri come la Renault 4 e la \"sorellina\" \"2CV\". In quel periodo, anche la Casa del \"double chevron\" balz\u00f2 in testa alla classifica dei costruttori francesi.\nNel maggio 1966 l'impianto elettrico pass\u00f2 da 6 a 12\u00a0volt, il che port\u00f2 anche all'arrivo di un nuovo motorino di avviamento. A settembre tale modifica venne estesa anche alla \"Break\", mentre venne leggermente ridisegnata la calandra, ora a tre barre cromate orizzontali, e nell'abitacolo vi fu l'arrivo di una nuova plancia e tra gli optional comparve un impianto di riscaldamento.\nUn anno dopo, la potenza massima del bicilindrico fu portata a 27.5 CV, mentre sulla berlina comparvero nuovi fari posteriori con plastica in un sol pezzo, simili a quelli della \"2CV\", quindi pi\u00f9 grandi e pi\u00f9 visibili da lontano. Per quanto riguarda la berlina, fu possibile averla anche con tetto apribile, mentre la \"Break\" fu proposta anche con allestimento \"Club\", pi\u00f9 lussuoso e comprendente copricerchi specifici, paraurti con elementi tubolari di protezione e nuovi fari sdoppiati e tondi. Tali fari erano in realt\u00e0 quelli destinati alle \"Ami 6\" da commercializzare negli USA. Dati i deludenti numeri di vendita ottenuti oltreoceano, si decise di smaltire le scorte di fari sdoppiati (imposti dal mercato statunitense) proponendoli in un allestimento speciale della \"Ami 6\" europea. Internamente la Break Club disponeva di sedili anteriori singoli e regolabili anche in inclinazione e rivestimenti specifici.\nNel gennaio 1968 anche le versioni \"Break\" poterono usufruire dei nuovi fari posteriori montati l'anno precedente sulla berlina. Due mesi dopo comparve la Break Service, ossia una nuova versione per trasporto merci, disponibile con finestrini posteriori oppure con lamiere. Tale versione venne perfezionata rispetto alla precedente \"Commerciale\" e pot\u00e9 ora vantare una portata massima di 350\u00a0kg.\nNel mese di maggio dello stesso anno, l'intera gamma vide una sostanziosa cura vitaminica per il motore, passato da 27,5 a 35\u00a0CV SAE, permettendo cos\u00ec prestazioni pi\u00f9 brillanti.\nVerso la fine del 1968, ad ottobre, venne introdotta la Ami 6 Club berlina, che benefici\u00f2 di tutte le migliorie fino a quel momento riservate solo alla \"Break Club\", compresi i fari circolari sdoppiati, compreso l'allestimento interno particolarmente completo per l'epoca e per il genere di vettura. Apparve anche un pacchetto supplementare denominato Targa e comprendente sedili in skai e pannelli porta coordinati con i sedili.\nFurono gli ultimi aggiornamenti apportati alla gamma \"Ami 6\": essa verr\u00e0 tolta di produzione nel marzo del 1969, per lasciare il posto alla sua erede, la Ami 8. In tutto sono stati costruiti 1.039.384 esemplari di \"Ami 6\", di cui 555.398 in versione \"Break\". Nella storia dell'automobile si tratt\u00f2 del primo caso in cui una giardinetta super\u00f2 la corrispondente versione berlina come numeri di vendita. Trent'anni dopo, molti modelli di costruttori generalisti avrebbero rappresentato la regola da quel punto di vista.\nRiepilogo caratteristiche.\nDi seguito vengono riepilogate le caratteristiche relative alle varie versioni dell'Ami 6. I prezzi riportati sono in franchi francesi e si riferiscono al momento del debutto nel mercato transalpino ed al livello di allestimento meno costoso. La pi\u00f9 accessoriata versione \"Confort\" costava circa 100 franchi in pi\u00f9 dei prezzi indicati."}
{"id": "462621", "revid": "1543377", "url": "https://it.wikipedia.org/wiki?curid=462621", "title": "Triade (organizzazione criminale)", "text": "La Triade (cinese semplificato: \u4e09\u5408\u4f1a; cinese tradizionale: \u4e09\u5408\u6703; pinyin: \"S\u0101nh\u00e9hu\u00ec\", letteralmente \"Societ\u00e0 Triade\") \u00e8 un'organizzazione criminale di stampo mafioso di origine cinese.\nLa base dell'organizzazione \u00e8 a Hong Kong, ma essa opera anche a Taiwan, Macao, nel resto della Cina e nelle chinatown europee, in Nord America, Sudafrica, Australia, Estremo Oriente, Nuova Zelanda. Ci sono attualmente 58 gruppi della Triade attivi ad Hong Kong, alcuni di questi non sono altro che piccole bande di strada. I gruppi pi\u00f9 grandi comprendono invece Sun Yee On, Wo Shing Wo e 14K.\nStoria.\nOrigini.\nSembra che le Triadi abbiano avuto origine nel XVIII secolo, nel contesto della resistenza Ming all'occupazione alla dinastia Manci\u00f9 dei Qing. La storia cinese durante l'epoca dei Qing \u00e8 infatti caratterizzata dalla nascita nel sud della Cina di potenti organizzazioni segrete, spesso coinvolte in attivit\u00e0 contro i nuovi governanti e legate tramite leggende al Tempio Shaolin. Famosa \u00e8 la Leggenda dei 5 Antenati sopravvissuti alla distruzione del Tempio Shaolin, che \u00e8 sprovvista di realt\u00e0 storica. Questa leggenda appare nei miti di fondazione di societ\u00e0 segrete quali appunto la \u5929\u5730\u6703 Tiandihui (Societ\u00e0 del cielo e della terra) e la \u6d2a\u95e8 Hongmen (nota per il suo ruolo centrale nella Rivolta dei Boxer). Al centro di queste leggende non c'\u00e8 il tempio Shaolin dell'Henan, bens\u00ec un tempio del Sud (Nan Shaolinsi) la cui collocazione \u00e8 tutt'oggi oggetto di ricerche. Si ritiene che questo tempio si trovasse in Fujian, nelle vicinanze di Quanzhou (Chuan Chow).\nDato certo \u00e8 che nel 1760 nacque in Cina la \u5929\u5730\u6703 Societ\u00e0 del cielo e della terra, il cui scopo era rovesciare la dinastia Qing e restaurare il governo cinese. Quando la societ\u00e0 segreta si diffuse in tutta la Cina, si frazion\u00f2 in gruppi dai nomi differenti, uno dei quali fu la \u4e09\u5408\u6703 Societ\u00e0 delle Tre Armonie, tutte caratterizzate dall'uso del triangolo come emblema, usualmente accompagnato da decorazioni raffiguranti spade o ritratti di Guan Yu. Il termine \u201cTriade\u201d venne appunto coniato dalle autorit\u00e0 britanniche di Hong Kong per indicare questo tipo di societ\u00e0 segreta criminale causa il ricorrere del triangolo nella loro simbologia. Ad oggi \u00e8 invece ancora da accertare quale peso abbiano avuto le triadi nel movimento rivoluzionario cinese noto come Societ\u00e0 del Loto Bianco.\nLa migrazione ad Hong Kong.\nQuando il Partito Comunista Cinese prese il potere nel 1949, le Triadi si trasferirono ad Hong Kong, Taiwan, Macao e Bangkok, dove abbondavano le comunit\u00e0 d'immigrazione cinese. Il gruppo dominante tra gli immigrati cinesi era quello di etnia teochew (originario della provincia di \"Chaozhou\", nel Guangdong orientale), conosciuto ad Hong Kong come \"fratellanza Chiu-Chao\", che si riun\u00ec soprattutto nella Triade Sun Yee On (Yee On \u7fa9 \u5b89 \u00e8 un nome storico per indicare Chaozhou), fondata da un maggiore teochew del Koumintang di nome Heung Chin. Si stima che negli anni '50 circa 300.000 membri delle Triadi vivessero ad Hong Kong, allora ancora una colonia dell'Impero britannico, dove si ingrandirono e si confusero con la struttura statale di quel luogo, mentre a Taiwan la Triade Bamboo Union divenne il braccio armato del Koumintang. Entro il 1951, il territorio di Hong Kong era gi\u00e0 stato diviso in nove distretti controllati da nove diverse \u201cfamiglie\u201d: Wo Hop To, Wo Shing Wo, Rung, Tung, Chuen, Shing, Sun Yee On, 14K e L\u00fcen. Solo a seguito delle rivolte del 1956 il governo britannico introdusse pi\u00f9 rigide misure di controllo ad Hong Kong, iniziando ad arginare l'influenza dei cartelli criminali.\nCaratteristiche.\nStruttura.\nLe Triadi utilizzano dei codici numerici per distinguere i gradi e le posizioni all'interno del gruppo criminale, i numeri sono ispirati dalla numerologia cinese basata su I Ching.\nRito di affiliazione.\nLe triadi, come altre organizzazioni criminali affini, tendono a sottoporre i propri uomini ad un \"rito di affiliazione\".\nLa cerimonia tipica si svolge di fronte ad un altare dedicato a Guan Yu, sono presenti anche dell'incenso e un animale sacrificale, solitamente un pollo, un maiale o una capra. Il futuro affiliato, dopo aver bevuto del vino misto al sangue dell'animale sacrificato, passa sotto un arco di spade recitando la formula di giuramento delle triadi; un foglio di carta, sopra il quale la formula \u00e8 scritta, viene bruciato per confermare che egli manterr\u00e0 i suoi impegni verso gli dei. Tre dita della mano sinistra vengono sollevate come gesto vincolante.\nTong.\nLe \"Tong\" sono simili alle Triadi, eccetto per il fatto che le Tong hanno iniziato come membri ai margini delle comunit\u00e0 di Chinatown, in diretta contrapposizione con il potere influente della Triade. Il loro interesse principale \u00e8 l'acquisizione della ricchezza attraverso qualsiasi mezzo.\nDiffusione nel mondo.\nItalia.\nIn Italia le Triadi considerate nei Dossier della Dia e della Scico come la quinta mafia si trovano soprattutto in Lombardia, Toscana, Lazio, Emilia-Romagna e Campania.\nHanno iniziato, come in altri paesi, con le loro storiche attivit\u00e0: le estorsioni e l'immigrazione clandestina nelle loro comunit\u00e0, ora si dedicano anche alla contraffazione di sigarette, sfruttamento della prostituzione, bische clandestine, traffico di rifiuti tossici e al riciclaggio del denaro, attivit\u00e0 tradizionali delle mafie italiane.\nInoltre le Triadi sostengono la colonizzazione delle citt\u00e0 attraverso l'apertura di esercizi commerciali e ristoranti dove inseriscono personale taglieggiato e costretto a lavori gravosi e umilianti.\nCon le mafie italiane non ci sono mai stati scontri ma solo rapporti d'affari.\nLe relazioni pi\u00f9 intense le hanno con la Camorra soprattutto nel settore della contraffazione di marchi italiani.\nIn questo caso la Camorra imponeva il prezzo finale dei prodotti e in cambio forniva i servizi per aggirare i controlli.\nI cinesi inoltre hanno fatto entrare nelle loro societ\u00e0 diversi boss camorristi.\nSalvatore Giuliano, boss camorrista di Forcella sembra sia stato il primo a intrattenere rapporti con la malavita cinese.\nNel novembre 2009, al termine di un anno di indagini eseguite sotto copertura nell'operazione \"Made in Italy\" fu sgominata un'organizzazione criminale cinese radicata grosso modo a Torino, ma i cui affari stavano espandendosi anche a Milano. Arrestati giovani uomini appartenenti alla cupola del clan, tra i capi d'accusa quello di associazione a delinquere finalizzata all'estorsione nell'attesa di trovare ulteriori prove per la formulazione del reato di associazione di tipo mafioso.\nIl 28 giugno 2010 a Firenze e Prato la Guardia di Finanza arresta 24 persone, riconducibili alla mafia cinese e favoreggiatori di essa accusati di riciclaggio, in cui erano coinvolte pi\u00f9 di 100 imprese. Sono state sequestrate 73 aziende e 181 immobili.\nIl 18 gennaio 2018 si conclude l'operazione 2China Truck delle forze dell'ordine che porta all'arresto di 33 persone accusate di associazione mafiosa, spaccio di droga, estorsione e prostituzione a Prato. Si erano infiltrati nell'economia legale ed avevano il quasi-monopolio dei prodotti cinesi su strada in Italia, Spagna e Francia. A Prato comandavano un certo Lin che a sua volta prendeva ordini da Zhang Naizhong, residente a Roma ma originario del Fujian.\nDall'operazione si viene a sapere di una guerra fra clan avvenuta a Prato tra il 2000 ed il 2010 e pacificata proprio da Zhang Naizhong.\nRegno Unito.\nLa prima presenza di triadi nel Regno Unito si ha dopo la seconda guerra mondiale con la triade 14K."}
{"id": "462624", "revid": "767487", "url": "https://it.wikipedia.org/wiki?curid=462624", "title": "Amstel Cura\u00e7ao Race 2004", "text": "L'Amstel Cura\u00e7ao Race 2004, terza edizione della corsa, si disput\u00f2 il 30 ottobre 2004 e venne vinta dallo spagnolo \u00d3scar Freire. Undicesima si classific\u00f2 Leontien van Moorsel."}
{"id": "462625", "revid": "767487", "url": "https://it.wikipedia.org/wiki?curid=462625", "title": "The Chronicles of Life and Death", "text": "The Chronicles of Life and Death \u00e8 il terzo album di studio dei Good Charlotte, pubblicato nel 2004. L'album fu pubblicato in due versioni: \"Life\" (vita) e \"Death\" (morte), che si differenziano dalle cover (entrambe a forma di copertina di un libro, disegnate dal chitarrista Billy Martin, l'una pi\u00f9 vivida e dorata, l'altra spenta e dall'aspetto pi\u00f9 consumato), e dalle tracce bonus. La Japanese Edition contiene una traccia inedita in hidden track con la versione dell'edizione \"Predictable\" intitolata \"Wounded\".\nQuest'album \u00e8 l'unico dei Good Charlotte con Chris Wilson alla batteria."}
{"id": "462627", "revid": "1543377", "url": "https://it.wikipedia.org/wiki?curid=462627", "title": "Amstel Cura\u00e7ao Race 2005", "text": "L'Amstel Cura\u00e7ao Race 2005, quarta edizione della corsa, si disput\u00f2 il 5 novembre 2005 e venne vinta dal belga Tom Boonen."}
{"id": "462628", "revid": "554814", "url": "https://it.wikipedia.org/wiki?curid=462628", "title": "Squonk", "text": "Nel folklore statunitense, lo Squonk \u00e8 una misteriosa creatura che abita nelle foreste di conifere della Pennsylvania settentrionale. Gli Squonk sono esseri di brutto aspetto e tristi, che piangono in continuazione, lasciando alle proprie spalle una scia di lacrime.\nLo Squonk \u00e8 un membro della vasta famiglia delle \"creature paurose\" (Fearsome Critters) che, nel folklore americano, abitano le foreste da legname. Queste leggende si sono sviluppate soprattutto nel XIX secolo, probabilmente come mitizzazione dei pericoli reali con cui i boscaioli avevano a che fare nelle regioni isolate e ancora selvagge in cui si trovavano a svolgere il proprio lavoro.\nIl primo resoconto scritto sullo Squonk si trova nel libro di William T. Cox \"Fearsome Creatures of the Lumberwoods, with a Few Desert and Mountain Beasts\" (1910). Secondo Cox, lo Squonk \u00e8 di colore scuro e ha una pelle cadente, coperta di verruche e di n\u00e8i, che lo rendono estremamente brutto a vedersi. Lo si incontra soprattutto al crepuscolo; il suo pianto ininterrotto proviene spesso dall'ombra degli alberi di tsuga. Se viene catturato, o spaventato, si dissolve in lacrime; per questo motivo ha meritato il \"nome scientifico\" di \"Lacrimacorpus dissolvens\".\nI \"cacciatori di Squonk\" hanno pi\u00f9 fortuna nelle notti fredde di luna, quando le lacrime cadono lente e l'animale si muove con maggiore difficolt\u00e0.\nNella cultura.\nIl gruppo messicano progressive death metal/ambient Lacrimacorpus Dissolvens mutuano il loro nome da quello \"scientifico\" dello Squonk. "}
{"id": "462633", "revid": "3347632", "url": "https://it.wikipedia.org/wiki?curid=462633", "title": "Mafia cinese", "text": ""}
{"id": "462635", "revid": "1319733", "url": "https://it.wikipedia.org/wiki?curid=462635", "title": "Cosimo Fanzago", "text": "Oper\u00f2 soprattutto a Napoli.\nBiografia.\nGli inizi.\nNato a Clusone nel 1591 da Ascenzio Fanzago, discendente dell'illustre famiglia dei Fanzago, e da Lucia Bonicelli. Lo zio Pietro fu un ingegnere, matematico e fonditore e aveva costruito l'orologio planetario di Clusone. Fu in questa esperienza familiare che il giovane Cosimo inizi\u00f2 a destreggiarsi nei primi rudimenti della scultura con ruoli limitati a quello di scalpellino e marmoraro. Gli inizi lombardi furono, con molta probabilit\u00e0, accompagnati da brevi spostamenti verso le citt\u00e0 di Bergamo e Milano dove era fervente l'attivit\u00e0 edilizia dei conventi. Qui fu che molto probabilmente Cosimo Fanzago inizi\u00f2 a muovere i primi passi nella sua definizione artistica. Gli scultori attivi a Milano verso la fine del Cinquecento e inizi del Seicento iniziarono ad elaborare nuove soluzioni plastiche dove la figura risulta \u00e8 svincolata dall'architettura.\nMorto il padre, nel 1612, si spost\u00f2 a Napoli presso lo zio paterno Pompeo che svolgeva nella Capitale del Viceregno il mestiere di orpellaio e Ufficiale delle Gabelle del Grano e delle Farine a Porta Capuana. Prima di arrivare a Napoli sost\u00f2 a Chieti per un breve tempo. Nel 1612, quando risulta nei documenti gi\u00e0 a Napoli da almeno quattro anni quando part\u00ec dalla sua terra natale, stipul\u00f2 un contatto lavorativo con il marmoraro e scultore fiorentino Angelo Landi; arrivato a Napoli come molti altri artisti fiorentini al seguito di Giovanni Antonio Dosio per il cantiere della Certosa di San Martino. Nella stipula del contratto di lavoro si conosce che il Fanzago viveva, insieme ai familiari, alla Duchesca (attualmente alle spalle della Statua di Garibaldi in Piazza Garibaldi) nelle case dello scultore Girolamo D'Auria. Contemporaneamente alla stipula del contratto venne scambiata anche promessa di matrimonio con la figlia del Landi, Felicia. Dal matrimonio nacquero in seguito Caterina Vittoria, Ascenzio, Orsola e Carlo; quest'ultimo divenne continuatore dell'attivit\u00e0 paterna anche in Spagna. I rapporti lavorativi col suocero furono ottimi anche dopo la scadenza biennale del contratto di lavoro fino alla morte di Landi nel 1620.\nIn questi anni giovanili sono ascrivibili tre stemmi vicereali di Don Pedro Fern\u00e1ndez de Castro per il Palazzo dei Regi Studi, realizzati tra il 1615 e il 1616 e oggi al Museo nazionale di San Martino e il monumento funebre al cardinale Carafa nella Cattedrale di Napoli. Tratti pi\u00f9 personali della sua scultura iniziarono a trovarsi nel \"Sant'Ignazio\" a Catanzaro, realizzato nel 1616 per Annibale Mannarino; nel \"Sepolcro del Cardinale Acquaviva\", realizzato negli anni 1617-1618 per la cappella del Monte di Piet\u00e0. Nel 1618 realizz\u00f2 il \"San Francesco Saverio\" e il \"Sant'Aspreno\" nella Chiesa del Ges\u00f9 Nuovo, contemporaneamente scolpisce anche il busto di Michele Gentile a Barletta, e nel 1620 realizz\u00f2 la prima opera matura e svincolata dai modi tardo-manieristi ancora presenti in citt\u00e0: il \"ritratto marmoreo di Girolamo Flerio\" nella Chiesa di Santa Maria di Costantinopoli.\nGli anni centrali: la maturit\u00e0.\nIn seguito alla morte del suocero, Fanzago si trasfer\u00ec in via dei Cavaioli, nei pressi della Chiesa di Santa Maria Ognibene, dove gli venne ceduto un piccolo terreno per fabbricarvi sopra un'abitazione con giardino e laboratorio che poteva ospitare i suoi collaboratori. Tra il 1619 e il 1624 collabor\u00f2, insieme ai marmorari Nicola, Bartolomeo Botti e Francesco Balsimelli, alla realizzazione del ciborio dell'altare di Santa Patrizia, oggi al Museo di Capodimonte. L'altare \u00e8 stato, negli anni 1970, mutilato delle sue decorazioni e solo recentemente sono state ritrovate le statuine in bronzo delle Virt\u00f9 realizzate dal Fanzago. A partire dal 1623 inizi\u00f2 a lavorare per i suoi committenti pi\u00f9 importanti, i Certosini di San Martino. Alle dipendenze di Giovan Giacomo Di Conforto il Fanzago intervenne nelle decorazioni del Chiostro Grande. Negli stessi anni, sempre sotto la dipendenza del Di Conforto, lavor\u00f2 presso la Chiesa della Santissima Trinit\u00e0 delle Monache dove realizz\u00f2 il sagrato marmoreo. Nel 1628 fu accusato dell'omicidio, o come mandante, del marmoraro Nicola Botti, collaboratore del Fanzago nella Certosa e per tali ragioni fu allontanato dai Certosini per un breve periodo. Contemporaneamente fu attivo presso l'Abbazia di Montecassino dove forn\u00ec modelli per le sculture e i progetti di ammodernamento della chiesa. \nA partire da questi due lavori, la certosa e l'abbazia, il Fanzago diede avvio alla sua attivit\u00e0 di progettista. Nel 1629 sigl\u00f2 il contratto per la realizzazione dell'altare maggiore nella Chiesa di San Nicol\u00f2 a Lido di Venezia e a Bergamo forn\u00ec i progetti per le chiese di Sant'Agata dei Teatini e della chiesa della Madonna della Neve in Rochetta; quest'ultima a pianta ottagonale e custodisce quattro statue disegnate dal Fanzago. Nel 1630, a seguito della morte del Di Conforto, divenne direttore dei lavori presso la Certosa di San Martino, e nel frattempo progett\u00f2 a Pescocostanzo la chiesa del Ges\u00f9 e Maria, i cui lavori terminarono nel 1636. Nel 1632 fu operativo presso il Ges\u00f9 Vecchio con la realizzazione del \"Cappellone di San Francesco Saverio\", dove esegue personalmente le statue di David, Geremia ed Isaia. \nNel cantiere della Certosa, luogo dove l'estro creativo del Fanzago ebbe il suo momento pi\u00f9 felice, realizz\u00f2 gran parte delle decorazioni del chiostro con il pavimento bicromo; lavor\u00f2 al rimaneggiamento della chiesa con la realizzazione di decorazioni in commesso marmoreo; esegu\u00ec la balaustra con teschi nel cimitero dei Certosini e le tre statue di \"S\". \"Bruno\", \"S\". \"Martino\" e \"S\". \"Pietro\", a coronamento del chiostro grande; i celeberrimi busti dei santi certosini, dei quali, tre sono sicuramente autografi, il \"Beato Nicol\u00f2 Albergati\", il \"S\". \"Ugo\" e il \"S\". \"Bruno,\" mentre il \"Beato Landino e il S. Anselmo\" sono ritenuti dalla critica eseguiti da allievi su suo disegno; progett\u00f2 la facciata a serliana della chiesa e la scaletta a \"calic\u00f2\" nel giardino pensile dei monaci. Tra il 1630 e il 1647 fu operativo prevalentemente come progettista e direttore dei lavori. \nLa gran mole di lavoro che si procur\u00f2 in questi anni lo tacciarono di inadempienza di contratto causando non poche dispute legali con i committenti, tra questi anche i certosini. Curiosa fu la vertenza che ebbe con le monache di San Sebastiano, dove l'architetto si fece afferrare per pazzo per l'assegnazione della Chiesa di san Sebastiano. Il motivo fu di carattere familiare visto che una delle figlie del Fanzago aveva intenzione di prendere i voti nel monastero. La chiesa, in un primo momento affidata a Giuseppe Nuvolo, fu completamente riprogettata da Fanzago senza essere pagato e la realizzazione avvenne a proprio carico, ma le monache entrarono nuovamente in vertenza e il progetto di completamento ritorn\u00f2 nelle mani del Nuvolo. In questi anni vennero edificate su suo progetto le chiese dell'Ascensione a Chiaia, di Santa Maria dei Monti, di San Giuseppe dei Vecchi e di Santa Maria degli Angeli alle Croci. A seguito dell'incendio che distrusse l'intera navata si occup\u00f2 della ricostruzione barocca della Chiesa di San Giorgio Maggiore, iniziata nel 1640 e terminata mezzo secolo dopo da Arcangelo Guglielmelli. Nel 1643 progett\u00f2 la Chiesa di San Giuseppe delle Scalze a Pontecorvo, con impianto ad aula centrale a croce greca; la facciata \u00e8 frutto di un rifacimento realizzato nel 1709 da Giovanni Battista Manni.\n \nContemporaneamente, come scultore e decoratore realizz\u00f2 alcuni dei migliori brani della scultura secentesca napoletana come il ciborio nella Certosa di Serra San Bruno, realizzato tra il 1631 e il 1650; l'altare della Chiesa di Santa Maria la Nova, realizzato a partire dal 1632; l'altare in Santi Severino e Sossio. A partire dal 1628 e continuando per circa un quarantennio, progett\u00f2 e realizz\u00f2 il possente cancello di ottone nella Cattedrale di Napoli per la cappella del tesoro di San Gennaro; l'opera fu affidata agli ottonari Biagio Monte e Orazio Scoppa. I lavori andarono a rilento e l'opera fu continuata sotto un nuovo contratto stipulato con Giacinto de Paola e Giovanni Mazzuolo e successivamente da Bartolomeo Rampinelli, Tommaso Fusco e Gennaro Monte. Nel 1635 realizz\u00f2 la Fontana del Sebeto con la collaborazione del figlio Carlo. L'anno successivo, con la collaborazione di Giuliano Finelli, mise mano al progetto della Guglia di San Gennaro su commissione dell Deputazione del Tesoro per la scampata devastazione dell'eruzione del 1631. Nel frattempo con la venuta del vicer\u00e9 Manuel de Acevedo y Z\u00fa\u00f1iga fu commissionato al Fanzago e al Picchiatti di disegnare e realizzare la chiesa degli Agostiniani Scalzi a Salamanca. Al Picchiatti fu affidato il ruolo di progettare di pianta l'intera chiesa, mentre al Nostro fu affidato il compito di realizzare il pulpito marmoreo, il retablo dell'altare maggiore e il portale d'ingresso. Dalla met\u00e0 degli anni Trenta del Seicento la fama del Fanzago crebbe tanto da trasformarsi anche in imprenditore. In questi anni furono realizzati gli interventi di via Toledo, presso il palazzo Colonna di Stigliano e sulla riviera di Chiaia con il Palazzo Barile (oggi rifatto in forme ottocentesche). Nel 1638 realizz\u00f2 l'altare della Basilica della Santissima Annunziata Maggiore, oggi perso a seguito della ricostruzione vanvitelliana, contemporaneamente fu attivo in pi\u00f9 fasi nella Basilica di San Lorenzo Maggiore con il cappellone di Sant'Antonio e la Cappella Cacace. Dal 1639 realizz\u00f2 gli altari di Santa Maria di Costantinopoli, di San Domenico Maggiore e San Pietro a Maiella. Dal 1637, presso il Ges\u00f9 Vecchio, con la collaborazione di Costantino Marassi e Andrea Lazzari progett\u00f2 ed esegu\u00ec il Cappellone di Sant'Ignazio e parzialmente il Cappellone di San Francesco Saverio per la antica e nobile famiglia Sclano, Conti di Montesanto, presente a Napoli dalla seconda met\u00e0 del 1200, il cui stemma \u00e8 raffigurato in due magnifici bassorilievi in marmo ai lati del cappellone. A partire dal 1640 lo si trova presso il Palazzo Donn'Anna come direttore dei lavori e come progettista e nel frattempo lo si trova attivo nella \"Cappella di Santa Teresa d'Avila\" nella Chiesa di Santa Teresa degli Scalzi, considerata uno dei suoi capolavori di arte decorativa. La fama che acquis\u00ec il Fanzago crebbe sempre pi\u00f9 e nel 1643, a seguito della morte del regio ingegnere e architetto Bartolomeo Picchiatti, la carica di Ingegnere maggiore del Regno rimase vuota per breve tempo e il Nostro, approfittando della situazione, chiese di avere per s\u00e9 la carica. In tale occasione fu scritto un memoriale in difesa dell'ingegnere Onofrio Antonio Gisolfi che recita testuali parole:\nNello stesso decennio scoppi\u00f2 la rivoluzione che condusse all'istituzione della Repubblica Napoletana di Masaniello. Cosimo Fanzago rimase coinvolto nella vicenda tanto da figurare molte volte nei documenti legati ai rivoluzionari, fu autore del gesto eroico che salv\u00f2 la vita allo scultore Giuliano Finelli dalla condanna a morte avanzata da Gennaro Annese. A seguito della rivolta gli fu commissionato dal vicer\u00e9 Duca di Arcos il famoso \"Cenotafio del Mercato\" dove fu stabilita la cancellazione della gabella che aveva provocato i tumulti; il cenotafio era costituito da una parte scritta, dove erano annunciati i diritti del popolo, e da una parte statuaria dove vi dovevano essere le statue del vicer\u00e9, il cardinale Ascanio Filomarino e il re Filippo IV di Spagna.\nA seguito della commessa dell'opera fu tacciato dal popolo di essere filo-spagnolo e costretto a fuggire a Roma nel 1648 dove rimase per i successivi quattro anni con brevi ritorni a Napoli. Nella citt\u00e0 papalina realizz\u00f2 le acquasantiere nella Basilica di Sant'Agostino in Campo Marzio, la facciata dello Spirito Santo dei Napoletani (demolita nel 1853 e ricostruita da Antonio Cipolla), una porta nel refettorio del convento della Santissima Trinit\u00e0 dei Pellegrini e i restauri per la Basilica di San Lorenzo in Lucina, dove ridusse le tre navate in una con cappelle laterali, e la Basilica di Santa Maria in Via Lata. Secondo la Cantone fu influenzante il suo progetto per il concorso della Chiesa di Sant'Agnese in Agone. L'impianto proposto a Roma venne ripreso poi per la Chiesa di Santa Maria Egiziaca a Pizzofalcone a Napoli, contemporaneamente presero avvio anche i lavori per la Chiesa di Santa Teresa a Chiaia e il completamento delle fabbriche iniziate nei decenni precedenti.\nGli ultimi anni.\nDal 1667 lo si ritrova ad Avellino, su commissione di Francesco Marino Caracciolo, dove lavor\u00f2 al palazzo della Dogana, al monumento a Carlo II di Spagna. Nel 1669 restaur\u00f2 e ampli\u00f2 la Fontana di Bellerofonte. Anche dopo l'estromissione forzata dal cantiere di San Martino ebbe numerosi contrasti e vertenze con i monaci arrivando a chiedere anche la scomunica dello scultore e architetto per la pessima condotta lavorativa con la committenza. Continuavano intanto i completamenti delle opere lasciate incompiute tra questi la ricostruzione della Chiesa di Santa Maria Maggiore alla Pietrasanta, iniziata nel 1653, nel pieno della sua attivit\u00e0, e lasciata incompiuta per la sopraggiunta morte nel 1678. Il 13 febbraio 1678 mor\u00ec lasciando ancora incompiute diverse opere che vennero continuate dai suo pi\u00f9 stretti collaboratori come Lorenzo Vaccaro e diversi altri. Alla sua morte gli fu dedicata un'ode dove vennero esaltate le sue pi\u00f9 importanti opere e il Principe di Spezzano don Antonio Muscettola gli dedic\u00f2 un sonetto.\n\u00c8 noto che il Fanzago avesse un carattere generoso con la committenza e grazie alle sue intercessioni diversi artisti poterono esprimere il loro estro creativo in totale autonomia come avvenne per il pittore Francesco Solimena che pot\u00e9 brillantemente iniziare a soli diciott'anni la sua carriera con lavori nella chiesa del Ges\u00f9 Nuovo, perch\u00e9 il Fanzago, che aveva intuito il valore del giovane artista, si era fatto garante presso i committenti dei buoni risultati della sua opera. Fu selpolto con molta probabilit\u00e0 nella chiesa vicino alla sua abitazione, in vico dei Cavaioli, la Chiesa di Santa Maria ad Ogni Bene dei Sette Dolori. La vertenza contro i certosino fu conclusa solamente il 27 aprile 1700 con la figlia Caterina Vittoria.\nLe opere.\nFu attivo soprattutto a Napoli, dove cre\u00f2 un'originalissima versione locale del barocco, fatta di ricchissimi intarsi di marmi colorati che ornano strutture ancora permeate di rigore manierista. Nel 1647, subito dopo la rivolta di Masaniello, abbandon\u00f2 Napoli per un breve periodo e si rec\u00f2 a Roma, dove restaur\u00f2 le chiese di San Lorenzo in Lucina e Santa Maria in Via Lata. Tra le sue moltissime opere si segnalano guglie, cappelle, altari, chiese, conventi, palazzi.\nOpere sue sono presenti anche ad Avellino, Pescocostanzo, Piedimonte Matese (chiesa del SS. Salvatore), Venezia (altare di S. Nicol\u00f2 al Lido) e in Spagna, a Salamanca."}
{"id": "462638", "revid": "166864", "url": "https://it.wikipedia.org/wiki?curid=462638", "title": "Paraguay (fiume)", "text": "Il fiume Paraguay \u00e8 la principale arteria fluviale del Paraguay, nasce in Brasile e scorre brevemente per la Bolivia, attraversa da nord a sud il Paraguay, quindi forma il confine meridionale del Paraguay con l'Argentina fino a sfociare alla destra del fiume Paran\u00e1.\nIl corso del fiume.\nIl fiume Paraguay nasce nella localit\u00e0 di Sete Lagoas, nella regione brasiliana del Mato Grosso, a sud della citt\u00e0 brasiliana di Diamantino.\nLa parte alta del suo corso attraversa alcune delle pi\u00f9 grandi paludi d'America: la palude del Gran Pantanal (che fino al XIX secolo era chiamata \"Laguna de Xarayes\") e la palude di Ba\u00f1ados de Otuquis.\nI suoi principali affluenti nel suo \"corso alto\" sono il Yaur\u00fa (\"Jaur\u00fa\" secondo la graf\u00eda portoghese) che sfocia alla destra del \"Paraguay\" e che storicamente fu uno dei confini del Viceregno di R\u00edo de la Plata, e fu, fino al 1870, il confine tra Paraguay e Brasile nella regione del Chaco.\nPresso il parallelo 17\u00b058' S il fiume Paraguay riceve alla sua sinistra il ricco affluente Cuiab\u00e1; subito dopo esser passato vicino a Puerto S\u00faarez e Corumb\u00e1 riceve alla sua sinistra, gi\u00e0 nel suo \"corso medio\", il ricco Miranda (o \"Mbotetey\").\nPresso il parallelo 19\u00b057' S riceve alla sua destra le acque del fiume Bambural (o \"Tucava\"); presso il parallelo 20\u00b0S il Paraguay forma una curva pronunciata chiamata Bah\u00eda Negra, poi passa la citt\u00e0 paraguayana di Fuerte Olimpo e riceve dall'est, alla sua sinistra, le acque dei fiumi Aquidab\u00e1n del Norte (in portoghese: \"Aquidab\u00e3\") e il R\u00edo Blanco (o \"Branco\"), pi\u00f9 l'affluente di sinistra l'Ap\u00e1 che dal 1870 costituisce la frontiera tra Brasile e Paraguay.\nQuindi riceve dal Gran Chaco le acque del R\u00edo Verde (conosciuto anche come \"Yavavery\" o \"Fogones\"), ed \u00e8 alla confluenza con questi che comincia il \"corso basso\" del fiume Paraguay. Pi\u00f9 a sud, quasi al livello del Tropico del Capricorno il Paraguay passa presso l'antica citt\u00e0 di Concepci\u00f3n che si trova immediatamente a nord della confluenza, dalla destra, del fiume Ypan\u00e9.\nSuccessivamente quando il fiume passa tra le citt\u00e0 di Asunci\u00f3n (Paraguay) e Clorinda (Argentina) riceve alla sua destra il fiume Pilcomayo che, venendo dalla Bolivia, attraversa il Gran Chaco in Argentina e Paraguay.\nQuindi passa di fronte alla citt\u00e0 argentina di Formosa, riceve alla sua sinistra il fiume Tebicuary, poi alla sua destra il fiume Bermejo quasi di fronte alla citt\u00e0 paraguayana di Pilar.\nInfine il fiume Paraguay sfocia nel fiume Paran\u00e1 dopo pi\u00f9 di 2500\u00a0km di percorso e con una portata media di 4300 metri cubi al secondo.\nUtilizzo.\nIl fiume Paraguay \u00e8 il secondo fiume nel bacino idrico del R\u00edo de la Plata, il quale copre una vasta estensione di territorio che include gran parte del nord dell'Argentina, del sud del Brasile, dell'Uruguay, parti della Bolivia e tutto il Paraguay.\nA differenza di molti degli altri grandi fiumi di questo bacino idrico, il Paraguay non presenta lungo il suo percorso dighe per la generazione di energia idroelettrica, e quindi \u00e8 navigabile per una lunga distanza, secondo solo al Rio delle Amazzoni per lunghezza navigabile nel continente sudamericano.\nQuesto ne fa un'importantissima via navale e commerciale, garantendo il vitale collegamento con l'oceano Atlantico per Paraguay e Bolivia, che non hanno sbocchi sul mare. Serve molte citt\u00e0 importanti come Asunci\u00f3n e Concepci\u00f3n in Paraguay e Formosa in Argentina.\nIl fiume \u00e8 anche una fiorente risorsa economica grazie alla pesca ed all'irrigazione per l'agricoltura lungo il suo percorso. \u00c8 anche fonte di sostentamento per molti poveri pescatori che vendono pesce nei mercati locali, oltre a consumarlo in famiglia.\nQuesto ha creato problemi nelle grandi citt\u00e0 come Asunci\u00f3n, dove contadini caduti in miseria dall'interno del paese hanno popolato le rive del fiume in cerca di una vita pi\u00f9 facile. Le piene stagionali del fiume che allagano le rive costringono molte migliaia di residenti a cercare alloggio temporaneo finch\u00e9 le acque non tornano nel loro letto abituale. L'esercito paraguayano ha ospitato gli sfollati all'interno dei poligoni militari.\nIl controverso progetto Hidrovia.\nIl fiume Paraguay \u00e8 la principale via d'acqua della palude del Pantanal che si trova nel sud del Brasile, nel nord del Paraguay e parti della Bolivia. Anche se in gran parte ignorato dai massmedia di tutto il mondo, in favore di paludi pi\u00f9 famose nell'Amazonia, il Pantanal \u00e8 attualmente la pi\u00f9 grande palude tropicale del mondo con un ecosistema che dipende principalmente dalle acque del fiume Paraguay. Tuttavia il fiume, essendo importante come via navigabile attraverso Brasile, Argentina e Paraguay \u00e8 anche importante per lo sviluppo commerciale e industriale di questi paesi.\nNel 1997 i governi delle nazioni che si affacciano sul bacino del R\u00edo de la Plata hanno promosso un piano dell'agenzia per la Commissione Intergovernativa dell'Hidrovia (CIH) per trasformare i fiumi in una via fluviale industriale per aiutare a ridurre i costi nelle esportazioni di prodotti dalla zona, in particolare la soia ed il mais che l'area coltiva ed esporta abbondantemente. Il piano propose di costruire pi\u00f9 centrali idroelettriche lungo alcuni corsi d'acqua, assieme ad uno sforzo massiccio nella ristrutturazione delle vie navigabili, soprattutto in Paraguay, attraverso dragaggi, rimozione di rocce e ristrutturazione di canali.\nStudi indipendenti hanno indicato che l'incanalamento del Paraguay avrebbe abbassato il livello del fiume con un impatto devastante sul delicato ecosistema del Pantanal, ma le nazioni membro del CIH erano determinate ad andare avanti con l'attuazione del piano.\nCon l'aiuto della coalizione Rios Vivos nell'educazione della gente sugli effetti del progetto si \u00e8 riusciti a ritardarlo, e le nazioni coinvolte hanno accettato di riformulare il piano.\nIl piano definitivo \u00e8 ancora incerto, quindi anche l'effetto finale che avr\u00e0 sul Pantanal e sull'ecologia di tutto il R\u00edo de la Plata non \u00e8 ancora stato stimato.\nSi discute tuttora se il progetto avr\u00e0 o no disastrosi effetti sull'ecologia oppure positivi effetti sull'economia nella vasta regione.\nEtimologia.\nIl nome \u00e8 indiscutibilmente di origine guaran\u00ed: il suffisso \"ay\" significa \"fiume\".\nPi\u00f9 controverso \u00e8 il significato di \"para\" che pi\u00f9 probabilmente deriva da \"payagu\u00e1\", nome che i guaran\u00ed davano ai membri all'etnia pampida del Chaco e dell'attuale Paraguay Orientale, che nel secolo XVI abitava la zona di confluenza dei fiumi Paran\u00e1 e Paraguay.\nL'etimologia pi\u00f9 probabile significherebbe quindi \"fiume dei payagu\u00e1s\"."}
{"id": "462644", "revid": "54354", "url": "https://it.wikipedia.org/wiki?curid=462644", "title": "Triadi", "text": ""}
{"id": "462645", "revid": "2070654", "url": "https://it.wikipedia.org/wiki?curid=462645", "title": "Venerio (eremita)", "text": "Biografia.\nNato nell'isola di Palmaria, Venerio fu attratto, ancora giovane, dalla vita monastica in povert\u00e0, meditazione e penitenza. Dopo essersi perfezionato negli studi (le fonti lo definiscono sempre \"monacus et sacerdos\") inizi\u00f2 la sua vita monastica, probabilmente nel vicino \"monastero di San Giovanni\" sulla stessa Palmaria e ormai scomparso da tempo.\nErano tempi in cui l'eresia ariana aveva raggiunto notevole diffusione nell'ambiente monastico. Papa Gregorio I invit\u00f2 Venanzio, Vescovo di Luni, a contrastare a fondo i residui focolari dell'arianesimo esistenti nel territorio di Porto Venere, delle isole e poi delle altre zone del golfo.\nVenerio, nominato abate nello stesso monastero di Porto Venere, riusc\u00ec a sconfiggervi l'eresia e a ricondurlo all'ortodossia cattolica.\n&lt;br&gt;Altra impresa del santo eremita fu rivolta a sconfiggere i nuclei ariani che si erano attestati anche sulle pendici rupestri di Capo Corvo. Questa vicenda con ogni probabilit\u00e0 \u00e8 all'origine della leggenda del santo che sconfigge un pestifero drago costringendolo a scomparire nel mare.\n&lt;br&gt;Per un certo periodo, Venerio fu anche in Corsica per darvi vita e ordine a nuove comunit\u00e0 monastiche.\nIntorno al 610 Venerio rinunci\u00f2 volontariamente alla carica di abate del pi\u00f9 importante dei monasteri della zona per ritirarsi in assoluto romitaggio sull'isola del Tino, dove condusse in vita ascetica il resto dei suoi giorni. \n&lt;br&gt;Per la sua fama di santit\u00e0 ricevette ambascerie dal pontefice Gregorio Magno, visite di porporati di Roma e di Costantinopoli e, a quanto pare, dallo stesso imperatore bizantino Foca.\nDi lui si ricorda la consuetudine di accendere fuochi sulla vetta dell'isola del Tino per fornire ai naviganti un riferimento nelle notti senza luna.\n&lt;br&gt;Secondo la tradizione popolare, fu Venerio ad introdurre l'uso della vela latina nella zona del Golfo della Spezia.\nIl santo eremita mor\u00ec nel 630 sull'isola del Tino. Lucio, vescovo di Luni, gli diede sepoltura in un'arca di marmo e sulla sua tomba fece costruire un piccolo santuario (VII secolo) dai monaci di San Colombano. Pi\u00f9 tardi, nell'XI secolo, sul luogo stesso sorse il monastero benedettino dell'abbazia di San Venerio.\nIl perdurare delle scorrerie dei Saraceni, che avevano rese insicure le coste italiane ed i luoghi religiosi cristiani, indusse Lucio, vescovo di Luni, a disporre la traslazione delle spoglie del Santo in luogo sicuro al fondo del golfo della Spezia, nel cimitero del romano luogo di \"Boron\", l'odierna Migliarina, in un sacello che pi\u00f9 tardi, nell'XI secolo, diverr\u00e0 la Pieve di San Venerio; nel monte sopra la pieve sorger\u00e0 nel medioevo il borgo recante il nome del santo. \nIl continuo ed accresciuto pericolo musulmano consigli\u00f2 infine di porre definitivamente in salvo le reliquie di San Venerio trasportandole a Reggio Emilia (820).\nIl culto.\nSan Venerio fu santo patrono della citt\u00e0 di Luni. Per il timore delle continue incursioni dei Saraceni nel 740, per ordine del Vescovo di Luni Leotecario, le reliquie del santo furono traslate a La Spezia nel sacello paleocristiano che pi\u00f9 tardi , nell'XI secolo, verr\u00e0 riedificato come Pieve di San Venerio.\nNell'820 Apollinare Vescovo di Luni fece nuovamente trasferire il corpo del Santo a Reggio Emilia, dove divenne compatrono della citt\u00e0 insieme a san Prospero e ai santi Grisante e Daria.\nIl corpo di san Venerio venne custodito dai monaci benedettini dell\"'Abbazia di San Prospero extra moenia\" (ora distrutta) e, dopo alterne vicende, venne ad avere la sua collocazione in quella che \u00e8 l'attuale chiesa cittadina dei Santi Pietro e Prospero e dove oggi \u00e8 tuttora custodito. \n&lt;br&gt;Non il teschio, per\u00f2. Questo, per una disposizione del 1959 di papa Giovanni XXIII, riposto in un reliquiario a parte, nello stesso anno venne restituito alla nuova diocesi di La Spezia che ha san Venerio come protettore e che, il 12 e 13 settembre, gli tributa onori solenni.\nSan Venerio \u00e8 il patrono del golfo della Spezia e, dal 1961, \u00e8 il protettore dei fanalisti d'Italia, ovvero coloro i quali si occupano del funzionamento dei fari marittimi.\nRicorrenza.\nSan Venerio \u00e8 festeggiato il 13 settembre: in questa ricorrenza alla Spezia si svolge una processione in mare che prevede il trasferimento della statua del santo dalla Spezia all'isola del Tino. Successivamente viene impartita anche la benedizione alle imbarcazioni. \n&lt;br&gt;Poich\u00e9 il territorio dell'isola \u00e8 interamente dichiarato zona militare, questa giornata e la domenica successiva sono le uniche date possibili per poterla visitare.\nIl volto di San Venerio.\nSu proposta dell'allora vescovo della Spezia, S.E.R. monsignor Bassano Staffieri, nel 2005 l'antropologo forense Matteo Borrini ha realizzato una ricostruzione facciale del santo partendo dalle reliquie del suo cranio. Il risultato dell'indagine \u00e8 riprodotto in una maschera posta sul cranio.\n&lt;br&gt;La ricostruzione \u00e8 stata eseguita facendo ricorso alle tecniche della Forensic Art, disciplina impiegata dalle forze investigative di tutto il mondo per la ricostruzione a fini identificativi del volto di cadaveri di sconosciuti. Questa branca dell'antropologia forense, basandosi sullo spessore medio dei tegumenti e sulla morfologia del cranio, unitamente a nozioni anatomiche e mediche, modella i muscoli facciali e quindi il volto di un soggetto dalle fattezze del suo apparato scheletrico.\nLeggende.\nUna leggenda devozionale vuole che in una circostanza il santo mettesse in fuga un mostruoso esemplare di pesce dragone che terrorizzava i marinai nel Mediterraneo. Gli si attribuisce anche l'allestimento di una rudimentale vela per il salvataggio di alcuni naufraghi."}
{"id": "462646", "revid": "2208340", "url": "https://it.wikipedia.org/wiki?curid=462646", "title": "Lafcadio Hearn", "text": "\u00c8 particolarmente celebre tra i giapponesi per le sue raccolte di leggende giapponesi e storie di fantasmi: un esempio ne \u00e8 il suo libro \"\".\nBiografia.\nHearn nacque a Leucade (Lefkada, da cui il suo nome), una delle Isole Ionie della Grecia.\nEra figlio del primario di chirurgia Charles Hearn, proveniente dalla contea irlandese di King's County, e di Rosa Antonia Kassimati, greca di Cerigo. Suo padre milit\u00f2 a Santa Maura durante l'occupazione delle Isole Ionie da parte degli inglesi. Il nome esteso di battesimo di Lafcadio era Patricio Lefcadio Tessima Carlos Hearn.\nLafcadio Hearn si trasfer\u00ec a Dublino all'et\u00e0 di sei anni. Nella sua famiglia c'erano stati gusti artistici e anche piuttosto boh\u00e9mien: il fratello di suo padre, Richard, era un tempo un celebre membro del gruppo di artisti di Barbizon. In et\u00e0 giovanile, Hearn ebbe un'istruzione abbastanza discontinua, ma per un certo periodo di tempo, nel 1865, frequent\u00f2 assiduamente l'Ushaw Roman Catholic College, a Durham. Durante l'adolescenza fu vittima di un incidente in un campo da gioco che comport\u00f2 la perdita della vista all'occhio sinistro.\nPeriodo in America.\nAll'et\u00e0 di diciannove anni Hearn fu mandato a vivere negli Stati Uniti d'America, stabilendosi a Cincinnati nell'Ohio. Per qualche tempo, condusse una vita di totale povert\u00e0, la quale pu\u00f2 aver contribuito alla sua successiva paranoia e diffidenza verso le persone che gli erano vicine. Trov\u00f2 infine un amico (e successivamente coinquilino) nel giornalista inglese Henry Watkin, grazie al cui aiuto Hearn intraprese la carriera giornalistica.\nGrazie al suo talento come scrittore, Hearn sal\u00ec velocemente di grado nella \"gerarchia\" giornalistica e fra il 1872 e il 1875 lavor\u00f2 come reporter per il \"Cincinnati Daily Enquirer\". Hearn riusc\u00ec a guadagnarsi una certa libert\u00e0 creativa che gli consent\u00ec di scrivere reportage sensibili, oscuri e affascinanti sugli emarginati di Cincinnati. Continu\u00f2 a occuparsi di giornalismo \"fuori dall'ordinario\" e si costru\u00ec la fama di persona eccentrica, romantica e tetra. A Cincinnati spos\u00f2 Alethea (\"Mattie\") Foley, una donna africana, cosa illegale all'epoca. Quando lo scandalo fu scoperto e pubblicizzato, Hearn venne licenziato dall\"'Enquirer\" e cominci\u00f2 a lavorare per la testata rivale \"Cincinnati Commercial\".\nL'inquinamento atmosferico di Cincinnati peggior\u00f2 le condizioni del suo occhio sinistro e cos\u00ec fu costretto a lasciare la citt\u00e0 nel 1877 per New Orleans, in Louisiana, dove risiedette fra il 1877 ed il 1888 scrivendo per il quotidiano \"Times Democrat\". Anche a New Orleans si occup\u00f2 di temi lontani dalla cronaca, concentrandosi sulla storia, la cucina tradizionale, la criminalit\u00e0 e le pratiche vud\u00f9 della comunit\u00e0 creola. In questo periodo Hearn collabor\u00f2 anche con pubblicazioni nazionali come \"Harper's Weekly\" e \"Scribner's Magazine\", scrivendo articoli in cui modellava l'immagine popolare di New Orleans come un colorato luogo di decadenza ed edonismo. Il suo pi\u00f9 famoso libro sulla Louisiana \u00e8 \"Gombo Zhebes\" del 1885.\nPeriodo in Asia.\nIl \"Times Democrat\" mand\u00f2 Hearn nelle Indie Occidentali come corrispondente nel 1889. Rimase due anni in quelle isole e scrisse \"Two Years in the French West Indies\" (\"Due anni nelle Indie Occidentali Francesi\") e \"Youma, The Story of a West-Indian Slave\" (\"Youma, la storia di uno schiavo delle Indie Occidentali\"), entrambi nel 1890.\nNel 1889 Lafcadio Hearn and\u00f2 in Giappone come giornalista corrispondente, incarico che fu per\u00f2 presto interrotto. In Giappone Hearn trov\u00f2 la sua nuova patria e nuova ispirazione per i suoi scritti. Grazie alla benevolenza da parte di Basil Hall Chamberlain, professore dell'Universit\u00e0 Imperiale di Tokyo, Hearn ottenne nell'estate del 1890 una posizione da insegnante d'inglese presso le scuole medie e superiori di Matsue, una citt\u00e0 del Giappone occidentale sulla costa del Mar del Giappone. Bench\u00e9 la sua permanenza in questa citt\u00e0 fu breve, l'immagine di Hearn \u00e8 inscindibilmente legata alla citt\u00e0 di Matsue, dal momento che fu qui che lo scrittore cominci\u00f2 a scoprire la cultura locale. Oggi il Museo memoriale Lafcadio Hearn, composto dalla sua casa e da un annesso museo, \u00e8 una delle attrazioni turistiche pi\u00f9 celebri di Matsue.\nDurante il suo quindicesimo mese di permanenza in Giappone, Hearn spos\u00f2 Setsu Koizumi, proveniente da una famiglia di samurai locali, e venne naturalizzato giapponese, assumendo il nome di , nome con cui \u00e8 tutt'ora noto in Giappone.\nVerso la fine del 1891, Hearn assunse l'incarico di insegnante presso Kumamoto, sull'isola di Ky\u016bsh\u016b, alla Quinta Scuola Superiore, dove rimase per i successivi tre anni e complet\u00f2 il suo libro \"Glimpses of Unfamiliar Japan\" nel 1894. Nell'ottobre del 1894 inizi\u00f2 a collaborare con la rivista \"English-language Kobe Chronicle\" (\"Cronaca di Kobe in lingua inglese\") e nel 1896, assistito dall'amico Chamberlain, inizi\u00f2 a insegnare letteratura inglese all'Universit\u00e0 Imperiale di Tokyo, lavoro che mantenne fino al 1903.\nIl 26 settembre 1904 mor\u00ec d'infarto cardiaco, all'et\u00e0 di 54 anni.\nProduzione letteraria.\nAlla fine del XIX secolo, il Giappone era ancora largamente sconosciuto ed esotico per il mondo occidentale. Dall'introduzione dell'estetica giapponese in Occidente a partire dall'Expo 1867, tuttavia, inizi\u00f2 in Occidente un'insaziabile curiosit\u00e0 per il Giappone esotico: Hearn si dedic\u00f2 proprio alla divulgazione della cultura nipponica in Occidente e divenne famoso nel mondo per la profondit\u00e0, l'originalit\u00e0 e la bellezza dei suoi scritti.\nLa maggior parte dei volumi di Hearn sono raccolte di materiali letterari folkloristici giapponesi raccolti dal vivo da fonti del posto e poi rielaborati dallo scrittore a volte in maniera fedele e altre in maniera pi\u00f9 libera. Negli anni successivi, alcuni critici come George Orwell accuseranno Hearn di \"trans-nazionalismo\" e di \"esotizzazione\" del Giappone, ma poich\u00e9 Hearn offr\u00ec all'Occidente alcuni dei primi scorci del Giappone pre-industriale e dell'epoca Meiji, la sua opera risulta ancora oggi un interessante tentativo di dialogo fra i due emisferi del mondo.\nEredit\u00e0 letteraria.\nIl regista giapponese Masaki Kobayashi ha adattato quattro racconti di Hearn nel suo film \"Kwaidan\" del 1965.\nParecchie storie di Lafcadio Hearn sono state adattate da Ping Chong nelle produzioni del suo caratteristico teatro di marionette, come \"Kwaidan\" nel 1999 e \"Obon: racconti di luna e di pioggia\" nel 2002.\nVita e opere sono state celebrate in \"The Dream of a Summer Day\", una commedia che ha fatto il tour dell'Irlanda nell'aprile e maggio del 2005, ideata dalla Storytellers Theatre Company e diretta da Liam Halligan. \u00c8 una dettagliata messa in scena della vita di Hearn, intrecciata con quattro delle sue storie di fantasmi.\nYone Noguchi disse a riguardo di Lafcadio Hearn: \u00abIl suo carattere greco e la sua cultura francese divennero gelidamente pungenti come un fiore del Nord.\u00bb"}
{"id": "462655", "revid": "767487", "url": "https://it.wikipedia.org/wiki?curid=462655", "title": "Bad Boys (film 1995)", "text": "Bad Boys \u00e8 un film del 1995 diretto da Michael Bay.\nInterpretato da Martin Lawrence e Will Smith, nei panni dei due detective della narcotici di Miami Marcus Burnett e Mike Lowrey, ha avuto due sequel: \"Bad Boys II\" (2003) e \"Bad Boys for Life\" (2020). Il titolo \u00e8 ripreso dall'omonima canzone degli Inner Circle.\nTrama.\nGli amici di lunga data Marcus Burnett e Mike Lowrey sono investigatori di Miami che indagano su 100 milioni di dollari di eroina della mafia sequestrata, che \u00e8 stata rubata da una cassaforte blindata. Gli affari interni sospettano che si trattasse di un lavoro interno e minaccia di chiudere l'intero reparto a meno che non recuperino i farmaci entro cinque giorni.\nLowrey chiede a uno dei suoi informatori ed ex-fidanzata Maxine \"Max\" Logan di cercare persone che sono appena ricche e quindi sospette. Ottiene se stessa e la sua migliore amica Julie Mott assunta come scorta da Eddie Dominguez, un ex poliziotto corrotto. La festa \u00e8 interrotta dal boss francese di Fameet di Dominguez e dai suoi scagnozzi, Casper, Ferguson e Noah. Dominguez e Max vengono uccisi, mentre Julie riesce a fuggire.\nAlla stazione di polizia, Julie insiste a parlare solo con Lowrey, che \u00e8 lontano. Sapendo di non aver mai incontrato Lowrey, il capitano Conrad Howard costringe Burnett a impersonare Lowrey per parlarle. Nel suo appartamento, Burnett e Julie vengono attaccati da uno degli scagnozzi di Fouchet, che Burnett uccide. Quando si incontrano con Lowrey, Burnett e Lowrey devono imitarsi l'un l'altro, e continuano a farlo alla presenza di Julie.\nGuardando attraverso le foto segnaletiche, Julie identifica No\u00e8 come uno degli scagnozzi. Il trio va a Club Hell, uno dei luoghi noti di No\u00e8. Dopo essere stato individuato, Burnett colpisce Casper svenuto durante un combattimento in bagno. Julie cerca di uccidere Fouchet ma Burnett la ferma. Nel successivo inseguimento in auto, Lowrey uccide Noah. I tre riescono a scappare, ma vengono catturati dalla telecamera da un elicottero di notizie e successivamente visti dalla famiglia di Burnett.\nLowrey e Burnett incontrano il loro vecchio informatore Jojo e vengono a conoscenza della posizione del chimico che sta tagliando i farmaci rubati. I tre tornano nell'appartamento di Lowrey, dove la moglie di Burnett li affronta e rivela casualmente a Julie che si sono impersonati a vicenda. La banda di Fouchet si fa vivo e rapisce Julie.\nIl dipartimento di Lowrey e Burnett \u00e8 chiuso dagli affari interni. Nonostante sia stato riassegnato, Howard ritarda l'ordine, dando a Lowrey e Burnett pi\u00f9 tempo per risolvere il caso. Accedono al profilo del database della polizia privata di Dominguez e apprendono che la segretaria della polizia Francine \u00e8 l'ex fidanzata di Dominguez.\nBurnett, Lowrey e altri due detective di Miami si dirigono all'aeroporto Opa-locka. Dopo una feroce sparatoria, uccidono tutti gli scagnozzi di Fouchet, inclusi Casper e Ferguson, e salvano Julie. Inseguono Fouchet in fuga e costringono la sua auto a una barriera di cemento. Mentre Fouchet prova a fuggire, Lowrey spara a Fouchet in una gamba e lo arresta sotto minaccia. Dopo una lunga conversazione con Burnett, Fouchet disegna surrettiziamente una pistola ma viene ucciso prima che possa uccidere Lowrey o Burnett, vendicando Max e Dominguez. Un esausto Burnett lascia Julie con Lowrey e torna a casa, desideroso di ricongiungersi con sua moglie.\nProduzione.\nLe riprese sono iniziate il 27 giugno 1994, presso la compagnia Dade Tire vicino al centro di Miami, la citt\u00e0 scelta per sostituire il locale originale di New York. Le riprese sono continuate in tutta l'area, tra cui il Tides Hotel di South Beach, il Mediterranean Biltmore Hotel, il tribunale della contea di Dade e una tenuta multimilionaria su un'isola privata. Il secondo piano dell'edificio Alfred DuPont del centro di Miami fu trasformato in una stazione di polizia, una nave da carico sul fiume di Miami in un laboratorio di droga. \"Le\" scene climatiche di \"Bad Boys\" sono state girate nell'aeroporto Opa-Locka. La produzione si \u00e8 conclusa il 31 agosto. Nelle prime fasi di sviluppo del film, Simpson e Bruckheimer inizialmente hanno immaginato nei ruoli Dana Carvey e Jon Lovitz . Quando il film \u00e8 stato scritto per Carvey e Lovitz, il titolo originale per \"Bad Boys\" era \"Bulletproof Hearts\" . Arsenio Hall rifiut\u00f2 il ruolo di Lowrey e cita questa scelta come l'errore peggiore che abbia mai fatto. Il ruolo alla fine \u00e8 andato a Smith. Sia Lawrence che Smith hanno recitato nei loro programmi TV di successo, \"Martin\" e \"The Fresh Prince di Bel-Air\" , durante le riprese di \"Bad Boys\" .\"Il nuovo principe di Bel-Air fa\" addirittura riferimento al film in un episodio. Nella stagione 6, episodio 20, intitolato \"I Stank Horse\", Nicholas \"Nicky\" Banks dice a Will che i suoi genitori non gli permetteranno di guardare \"Bad Boys\" , a cui Will risponde, \" \"Bad Boys\" , eh? Cosa farai? \"\nDistribuzione.\nLa pellicola \u00e8 stata distribuita il 7 Aprile 1995 negli Stati Uniti; in Italia \u00e8 arrivata il 1 Settembre dello stesso anno.\nBox-office.\nIl film ha avuto un successo commerciale, incassando $ 141,407,024 in tutto il mondo - $ 65,807,024 in Nord America e $ 75,600,000 oltreoceano. Tuttavia, la ricezione critica fu generalmente mista. Rotten Tomatoes, sito web di analisi del film, ha riferito che il 42% di 48 critici campionati ha dato al film recensioni positive e ha ottenuto una valutazione media di 4,9 su 10 con il consenso: \" \"Le\" star di \"Bad Boys\" Will Smith e Martin Lawrence hanno una piacevole chimica, sfortunatamente il regista Michael Bay troppo spesso lo annega con calci piazzati ed esplosioni al posto di una storia vera \". La maggior parte delle critiche si sono concentrate sul fatto che, nonostante la produzione del film e l'abilit\u00e0 delle stelle, la sceneggiatura non si discostasse dalla trama generica di film di genere buddy-cop, optando invece per l'uso ripetuto di scene formule.\nRoger Ebert nella sua recensione video del film su \"At the Movies\" ha osservato che, nonostante l'approccio altamente energico dei due protagonisti e lo stile visivo del film, i loro talenti recitativi erano per lo pi\u00f9 \"vino nuovo in vecchie bottiglie\". Ha illustrato che molti degli elementi presenti nel film, inclusi sia la trama che i personaggi, sono stati riciclati da altri film, in particolare quelli delle serie \"Arma letale\" e \"Beverly Hills Cop\" -personaggi ricorrenti, clich\u00e9 polizieschi e scene d'azione troppo lunghe. Nel descrivere l'archetipica scena d'azione del genere del cop-buddy ad essa aderito dal film, Ebert ha osservato \"Ogni volta che in un film come questo il ritmo inizia a trascinarsi, c'\u00e8 sempre una soluzione infallibile, avere un inseguimento in auto e poi far saltare in aria qualcosa\".\nGene Siskel nella sua valutazione del film ha detto di aver perso interesse per il film dopo la sua introduzione a causa dell'approccio molto formidabile, e ha ripetuto la critica di Roger Ebert secondo cui i talenti degli attori principali sono stati sprecati; suggerendo che la societ\u00e0 di produzione non ha dedicato molto tempo a produrre una sceneggiatura adatta ai propri talenti.\nHome media.\n\"Bad Boys\" \u00e8 uscito in DVD il 27 giugno 2000. Una versione Blu-ray \u00e8 stata pubblicata il 1 \u00b0 giugno 2010. \"Bad Boys \u00e8\" stato rilasciato in un pacchetto di due film che include \"Bad Boys II\" su Ultra HD Blu-ray il 4 settembre 2018."}
{"id": "462658", "revid": "19933", "url": "https://it.wikipedia.org/wiki?curid=462658", "title": "Gamaliele il Fariseo", "text": ""}
{"id": "462659", "revid": "26632", "url": "https://it.wikipedia.org/wiki?curid=462659", "title": "Cerchio unitario", "text": ""}
{"id": "462664", "revid": "2153076", "url": "https://it.wikipedia.org/wiki?curid=462664", "title": "...Baby One More Time", "text": "...Baby One More Time \u00e8 l'album di debutto della cantante pop Britney Spears, pubblicato il 12 gennaio 1999 dall'etichetta discografica Jive Records; l'album ottenne un grande successo mondiale, raggiungendo le prime posizioni delle classifiche di diciannove paesi e la prima nelle classifiche di quindici paesi, inclusa la Billboard 200.\nCon la pubblicazione dell'omonimo singolo di lancio, la Spears divenne un fenomeno popolare; il singolo raggiunse la prima posizione della classifica Billboard Hot 100.\n\"...Baby One More Time\" ad oggi ha venduto complessivamente pi\u00f9 di 30 milioni di copie, divenendo uno degli album di maggior successo di tutti i tempi e quello a vendere di pi\u00f9 nell'intera discografia della Spears. Inoltre \u00e8 l'album pop femminile pi\u00f9 venduto di sempre, album di debutto pi\u00f9 venduto per un'artista femminile e album teenager pi\u00f9 venduto.\nSviluppo.\nDopo che la Spears torn\u00f2 a Kentwood a causa della cancellazione del The New Mickey Mouse Club, il suo manager Larry Rudolph le organizz\u00f2 un provino con Jeff Fenster, allora vice presidente della Jive Records. Fenster disse della Spears, \"\u00c8 una cosa molto rara sentire qualcuno di quell'et\u00e0 che pu\u00f2 trasmettere tali emozioni ed abbia una certa attrattiva per gli affari\". Dopo l'incontro, la Spears entr\u00f2 nel gruppo femminile Innosense, che lasci\u00f2 poco dopo. La casa discografica la mise cos\u00ec al lavoro con Eric Foster White. Sentendosi speranzosa dopo aver registrato le prime canzoni, la Spears inizi\u00f2 a promuovere l'album gi\u00e0 un anno prima della sua pubblicazione. Successivamente si rec\u00f2 agli Cheiron Studios in Svezia, dove ultim\u00f2 il disco con i produttori Max Martin, Denniz PoP e Rami.\nDescrizione.\nL'album ha trascorso ben cinquantadue settimane nelle prime dieci posizioni della Billboard 200 e sessanta settimane nelle prime venti, restando in classifica per due anni. \u00c8 stato il secondo album pi\u00f9 venduto del 1999 negli Stati Uniti, secondo solo a \"Millennium\" dei Backstreet Boys. Il primo singolo, \"...Baby One More Time\", \u00e8 diventato una hit negli Stati Uniti, dove ha debuttato in prima posizione nelle classifiche di vendita. Gli altri singoli estratti dall'album sono sempre entrati nelle prime 20 posizioni delle classifiche statunitensi.\nPromozione.\nAll'inizio del 1998, la Spears tenne il \"L'Oreal Hair Zone tour\", un tour che si teneva presso alcuni centri commerciali, principalmente nelle maggiori citt\u00e0 statunitensi. La durata era di circa trenta minuti, ed era accompagnata da due ballerine. La Jive Records disse che questo tour serviva per far conoscere la Spears in vista del suo album di debutto (\"...Baby One More Time\") e prepararla per il suo primo vero tour.\nLa Spears apparve anche in diversi talk show e tenne delle esibizioni in tutto il mondo per promuovere l'album. Nel dicembre del 1998, apparve per la prima volta nelle classifiche di MTV e di Box. Inoltre apparve, settimane prima dell'uscita dell'album, in programmi come il \"Ricki Late Show\", lo \"Howie Mandel Show\", e come presentatrice di un premio agli American Music Awards del 1999.\nTour.\nNell'aprile del 1999, fu annunciato che la Spears sarebbe partita per il suo \"...Baby One More Time Tour\". Anche se sarebbe stato il suo primo tour, la Spears aveva comunque alle spalle una solida base di esibizioni dal vivo: aveva aperto i concerti della boyband 'N Sync ed era apparsa come guest-star nel telefilm Sabrina, vita da strega.\nTracce.\nEdizione definitiva per tutto il mondo di fine 2003.\nNel novembre 2003, una settimana dopo l'uscita del quarto album \"In The Zone\", sono state pubblicate in tutto il mondo le ristampe dei tre albums precedenti, recanti bollino giallo con la scritta Now With All The Best Bonus Tracks! che negli anni a venire sono sempre state distribuite in questo nuovo formato (anche se senza pi\u00f9 il bollino giallo, che dopo un po' venne rimosso). Da allora l'album \"...Baby One More Time\" viene venduto in tutto il mondo con la tracklist completa da 16 tracce."}
{"id": "462669", "revid": "1341291", "url": "https://it.wikipedia.org/wiki?curid=462669", "title": "Klasika Primavera 2006", "text": "La Klasika Primavera 2006, cinquantaduesima edizione della corsa, si svolse il 9 aprile 2006 su un percorso di 171\u00a0km. Fu vinta dallo spagnolo Carlos Sastre, che termin\u00f2 la gara in 4h00'57\"."}
{"id": "462671", "revid": "6923", "url": "https://it.wikipedia.org/wiki?curid=462671", "title": "Adrian Cronauer", "text": "Biografia.\nAvvocato e grande personalit\u00e0 radiofonica statunitense di origine tedesca, \u00e8 famoso per aver ispirato il film \"Good Morning, Vietnam\", in cui il suo ruolo viene interpretato da Robin Williams. Cronauer ha collaborato alla scrittura della storia originale per \"Good Morning, Vietnam!\". Uno speciale della National Public Radio sul ruolo delle radio militari nel Vietnam ha guadagnato a Cronauer un Premio Statale dell'Ohio nel 1992 Ohio State Award e due medaglie d'oro del New York Radio Festival nel 1991.\nCronauer \u00e8 stato assistente speciale del direttore dell'Ufficio Prigionieri di Guerra del Dipartimento della Difesa. Prima di entrare nell'organico governativo nel 2001, \u00e8 stato vicepresidente anziano del Vietnam Veterans Institute, un fondo del Virginia War Memorial, ed \u00e8 stato membro del Consiglio dell'Associazione dei reduci del Vietnam. \nMembro del MENSA, cui si avvicin\u00f3 per il lavoro che il circolo svolgeva con i bambini iperdotati, \u00e8 stato spesso chiamato a tenere conferenze in scuole, universit\u00e0, gruppi di veterani, circoli sociali, di avvocati o convegni d'affari. Nel 1992, \u00e8 stato invitato in Australia per partecipare all'inaugurazione del Memoriale alle forze in Vietnam. Durante la sua permanenza, ha condotto un concerto di quattro ore con cantanti e comici australiani che hanno partecipato alle operazioni di intrattenimento delle truppe in Vietnam degli anni sessanta e settanta. Freddurista iperbolico ed umorista di straordinaria efficacia, Cronauer spesso compare quale ospite in talk show televisivi e programmi radio.\nSocio dello studio di avvocati di Washington Burch &amp; Cronauer, ha ricevuto una laurea in legge dalla University of Pennsylvania, dove era Special Projects Editor per la rivista legale di facolt\u00e0. Ha anche un master in Comunicazione della New School for Social Research di New York. Ha lavorato alla Commissione Federale sulle Comunicazioni per la Commissaria Patricia Diaz Dennis, ed ha ottenuto un premio speciale per il servizio\nPrima di darsi alla carriera legale, Cronauer ha lavorato con grande successo nel mondo della pubblicit\u00e0 televisiva e radiofonica: possedeva una sua agenzia pubblicitaria, una stazione radio, era direttore dei programmi di una stazione televisiva e giornalista nel telegiornale della sera. Ha insegnato comunicazione nelle universit\u00e0 ed \u00e8 l'autore di un libro di testo sulla comunicazione pubblicitaria in radio e TV, una sorta di bibbia del settore, oggi diffusa in molte universit\u00e0 e licei del mondo anglosassone. Il lavoro di Cronauer \u00e8 stato focalizzato sugli aspetti legali dell'informazione e della comunicazione. \u00c8 stato membro della commissione editoriale del Federal Communications Law Journal, e ha pubblicato lavori importanti come \"The Fairness Doctrine - A Solution In Search of A Problem\" (\"Federal Communications Law Journal\", ottobre 1994) e \"Copyright and Reproductions Rights\" (\"Art &amp; Design Magazine\", luglio-agosto 1993).\nAveva l'abilitazione per praticare di fronte alla Corte suprema statunitense, ed \u00e8 membro dell'associazione degli avvocati praticanti del Distretto di Columbia e della Pennsylvania. \nOltre al MENSA, \u00e8 stato membro della fratellanza sociale Pi Kappa Phi e del gruppo legale Phi Delta Phi. Ha lavorato nel Consiglio degli Studi sulla Tecnologia dell'Avvocatura Generale della Virginia, nel Comitato per le TV Via Cavo della Contea di Arlington e del consiglio nazionale dell'Associazione degli Operatori delle Trasmissioni delle Forze Armate.\nAttivista del Partito Repubblicano, fra le cui file militava in modo estremamente critico, \u00e8 stato nominato co-presidente dei \"Veterani per Dole\" e vicepresidente nazionale dei \"Veterans per Bush/Cheney\". Per onorare tale incarico, ha trascorso oltre un anno in viaggio attraverso la nazione, sacrificando tutto il suo tempo libero per parlare ai comitati di veterani e in convegni politici. Ha studiato presso l'University of Pittsburgh, dove ha contribuito a fondare la prima stazione radio dell'istituto."}
{"id": "462685", "revid": "287204", "url": "https://it.wikipedia.org/wiki?curid=462685", "title": "Confederation Africaine de Football", "text": ""}
{"id": "462686", "revid": "37401", "url": "https://it.wikipedia.org/wiki?curid=462686", "title": "Provincia di Markazi", "text": "La provincia di Markazi (in persiano: \u0627\u0633\u062a\u0627\u0646 \u0645\u0631\u06a9\u0632\u06cc, \"Ost\u0101n markaz\u012b\") \u00e8 una delle trentuno province dell'Iran. La parola \"markaz\u012b\" in persiano significa \"centrale\".\nLa capitale \u00e8 Arak, altre principali citt\u00e0 della regione sono: Saveh, Arak, Mahallat, Khomein, Delijan, Tafresh, Ashtian, e Shazand (conosciuta in precedenza con il nome di Sarband).\nSuddivisione amministrativa.\nLa provincia \u00e8 divisa in 12 \"shahrest\u0101n\":\nNon sono presenti gli shahrest\u0101n di Khondab e di Farahan, creati recentemente. "}
{"id": "462687", "revid": "547034", "url": "https://it.wikipedia.org/wiki?curid=462687", "title": "Urbanistica di Sassari", "text": "Sassari, citt\u00e0 di 126.000 abitanti, che fu il primo e unico libero Comune di Sardegna (1294 circa), rimase cinta di mura fino all'ottocento. Il centro storico, primo nucleo urbano, si snoda da piazza Sant'Antonio e segue Corso Vico, Corso Margherita di Savoia, via Torre Tonda, via Brigata Sassari, piazza Castello, via Mercato, corso Trinit\u00e0. Il tessuto urbano si dipana secondo uno sviluppo geometrico regolare venuto a compromessi con la realt\u00e0 del territorio e gli eventi storici.\nL'asse centrale, ora Corso Vittorio Emanuele, collega una serie di piazze, un tempo assegnate alle diverse classi sociali. Partendo dalla Porta Regia, nella prossimit\u00e0 della stazione ed in asse all'Hotel Turritania, e risalendo il ciglio massimo, abbiamo Piazza Sant'Antonio, Piazza Azuni, Piazza Castello e Piazza d'Italia, sede della Provincia di Sassari. Da qui parte Via Roma, asse centrale del quartiere umbertino, che arriva fino a Piazza Conte di Moriana dove in passato, passando attraverso i ripidi e suggestivi tornanti di Scala di Giocca, terminava la Strada statale 131 Carlo Felice.\nLa citt\u00e0 medievale.\nLa citt\u00e0 sorse intorno a Pozzo di Villa (\"Pozzu di Bidda\"), nell'attuale quartiere di Sant'Apollinare. La genesi \u00e8 basata su di un nucleo radiale-circolare, poi ampliatosi con un primo anello di edifici, e di un secondo anello tangente il Duomo di San Nicola. Venne a formarsi a lato un settore quadrilatero (orientato N-S), che comprendeva Santa Caterina nella passata collocazione e l'antico palazzo dei Giudici, poi Palazzo del Governo, pi\u00f9 una prima espansione ruotata di circa 30 gradi, fino a via Turritana e Piazza Tola. Nella fase pre-comunale ai due settori descritti fece da cerniera san Nicola e lentamente si fusero.\nAlla costituzione del Comune diviene indispensabile la creazione della mura. Questo disegno rester\u00e0 pressoch\u00e9 immutato fino al XIX secolo per varie ragioni, fra cui la riduzione sistematica della popolazione a causa di guerre e epidemie, l'avvento delle armi da fuoco, l'interesse dei proprietari riuscito sempre a prevalere su quanti intendessero costruire al di fuori. Questo salvo un unico ampliamento cinquecentesco a scopo difensivo, fra Via Mercato e Viale Umberto I.\nLa cinta muraria fu iniziata nel XIII secolo dai Pisani, ripresa dai Genovesi e modificata dagli Aragonesi. A forma pentagonale, aveva uno sviluppo di circa 2,5\u00a0km, intervallata da 36 torri quadrate, ed una cilindrica, chiamata \"Turondola\" in via Torre Tonda, ed interrotta da 4 porte: S. Antonio a Nord, Utzeri a Ovest, Castello a Sud (in prossimit\u00e0 del Castello di Sassari, Rosello/Macello a Est, accessi legati in origine ad altrettanti quartieri. Anche a Sassari \u00e8 confermata la teoria di Enrico Guidoni sull'equidistanza degli edifici di governo nei centri medioevali, come chiese parrocchiali, Comune, Palazzo del Governo e conventi, tutti collocati a distanze precise sia fra essi che in relazione ad un reticolo triangolare. Allo stesso modo dalle 4 porte si riconoscono due assi, il primo da P.Sant'Antonio a P.Castello e l'altro, fra P.Utzeri e la P.Rosello, perfettamente ortogonali. Le porte sono poi collocate a distanze ben precise dall'incrocio dei due assi, ottenute da multipli della canna sassarese (di misura pari a 10 palmi sassaresi da 26,2 centimetri), secondo un modulo di 40 canne. Nel 1330 venne edificato il Castello Aragonese, demolito nel 1877. Nell'area risultante ad ovest del Castello fu edificata la Caserma Lamarmora. Della cinta muraria si conservano ancora circa duecento metri e 6 torri, e solo dalla sua demolizione la citt\u00e0 riuscir\u00e0 ad espandersi oltre i limiti \"naturali\", ovvero la valle del Rosello ed il Fosso della Noce a N-E, e sul tavolato digradante verso il mare a N-O.\nLa citt\u00e0 moderna.\nSassari, diventando punto di partenza di un ricco commercio con la Francia, risent\u00ec in modo benefico anche della costruzione della strada Cagliari\u00a0\u2013 PortoTorres (detta Carlo Felice come oggi la SS 131) completata nel 1829. Le misure a favore dell'edilizia pubblica e privata, la Legge delle Chiudende (1820) e quella che aboliva il regime feudale (1836), diedero un ulteriore contributo, malgrado le resistenze dei proprietari per tenere alto il prezzo dei fitti, a promulgare il permesso di costruire al di fuori delle mura.\nNell'800 dopo ben cinque secoli di inerzia urbanistica Sassari esplose oltre la vecchia cinta (pressoch\u00e9 completa) verso la campagna circostante. I varchi divennero ben presto sempre pi\u00f9 numerosi e consistenti fino alla demolizione quasi totale delle cortine e delle torri. Grazie alle politiche urbanistiche dei Savoia la citt\u00e0 venne abbellita con eleganti palazzi, giardini, portici e lunghi viali alberati. Intorno al centro storico si estesero, a raggiera, i quartieri nati dopo la modernizzazione urbanistica ottocentesca, di cui sono chiaro segno le strade, e le due nuove piazze: Piazza Castello e Piazza d'Italia, edificata nel 1872 sulla superficie di un ettaro.\nLa stazione ferroviaria inaugurata nel 1872 inizi\u00f2 a raccordare tutte le provenienze territoriali (verso Alghero, Sorso, Osilo e Nulvi, Porto Torres, Tempio, Palau, Chilivani e da l\u00ec Cagliari). L'Emiciclo Garibaldi, collocato al termine delle due discese da Piazza d'Italia e Piazza Castello, costitu\u00ec l'altro nuovo accesso alla citt\u00e0 ed introduce la maglia regolare della nuova espansione. Intorno alla citt\u00e0 vecchia, seguendo per Via Roma, verso la bella chiesa neopalladiana di San Giuseppe 1886, lungo Viale Italia o salendo al rione dei Cappuccini, era concentrata la borghesia cittadina. Una zona costituita un tempo quasi per intero da ville e palazzine liberty pi\u00f9 relativi orti e giardini in quantit\u00e0 tale che per un periodo si ritenne inutile la creazione di veri e propri giardini pubblici tanto alto era il loro numero. \nLa popolazione aument\u00f2, 30\u00a0000 abitanti nel 1880, 38\u00a0000 nel 1901, 52\u00a0000 abitanti nel 1931. Sassari si estese ancora nel Novecento, in particolare al Monte Rosello collegato al centro nel 1934 mediante l'omonimo mastodontico viadotto. Conseguentemente alla politica fascista di grandi opere pubbliche Sassari fu dotata di numerosi edifici, come le scuole elementari di S. Giuseppe, il Liceo Classico Azuni, la prima sede del Liceo Scientifico Spano, il Palazzo di Giustizia, la nuova facciata per l'antica sede e alcuni edifici per l'Universit\u00e0. Nel 1939 si diede avvio quelle che localmente viene chiamato lo \u201csventramento\u201d del centro storico, vale a dire la demolizione di alcune parti del vecchio abitato in cui si concentravano numerosi edifici che vertevano in situazioni malsane. La demolizione ha interessato l'area compresa tra Corso Vittorio Emanuele II e la Primaziale. Nella piazza, che ad oggi viene utilizzata come parcheggio intorno alla Colonna Mariana, sono stati edificati alcuni palazzi moderni. La citt\u00e0 fu risparmiata dagli attacchi aerei nel corso della Seconda Guerra Mondiale, scampando fortuitamente a ben 2 bombardamenti che vennero annullati: l'unica bomba caduta nei pressi della stazione, pur non causando danni gravi alle infrastrutture, port\u00f2 alla morte di una persona, l'unica vittima dei bombardamenti.\nIl 16-10-2005 \u00e8 stata istituita l'area metropolitana di Sassari comprendente il capoluogo e i comuni di Alghero, Porto Torres, Stintino, Sorso, Sennori e Castelsardo; la popolazione al 31-10-2005 era di 218.510.\nLa citt\u00e0 contemporanea.\nAllo sviluppo del dopoguerra si deve la creazione della prima vocazione turistica attraverso la valorizzazione della marina di Sassari, poi conosciuta come Platamona. \nI piani regolatori danno avvio a due grandi zoning, quello abitativo di Latte Dolce e Santa Maria di Pisa, e quello della zona industriale di Predda Niedda.\nIn pieno centro, davanti alla caserma Lamarmora i vecchi edifici lasciano il posto ai due grattacieli di piazza Castello, rispettivamente di 12 e 19 piani, primi discutibili esempi di architettura moderna in Sardegna. Il \"Grattacielo nuovo\", di 19 piani, fu costruito tra il 1960 e il 1965 ad opera dell'architetto Fernando Clemente. Dai primi anni del 2000 il senso di incongruenza totale con il centro storico che lo circonda viene sottolineato dalle grosse antenne della rete cellulare montate in cima al palazzo.\nSassari \u00e8 stata direttamente interessata al costituirsi e alla crisi del grande polo petrolchimico di Portotorres, che determin\u00f2 la creazione di sobborghi per pendolari lungo la SS 131. \u00c8 il caso fra gli altri di Li Punti, oggi quartiere, nato prima immediatamente a ridosso della stessa, poi pi\u00f9 esteso, e costituito in larga parte da residenze a schiera di edilizia privata.\nLa moderna pianificazione si svolge oggi in relazione alle grandi attrezzature portuali e aeroportuali, che proiettano la citt\u00e0 contemporanea nel triangolo della Nurra Sassari\u2013Alghero\u2013Porto Torres.\nDal punto di vista dell'edilizia culturale, la citt\u00e0 dagli anni duemila si \u00e8 \u00e8 impegnata nella realizzazione di molteplici cantieri, fra cui quelli sulle strutture del XV secolo (Palazzo della Frumentaria, dell'ex Casa Professa Gesuitica/Convitto Nazionale Canopoleno (ora sede della Pinacoteca Nazionale di Sassari), sulle strutture ottocentesche della (fontana delle Conce e degli stalli del mercato civico, sono stati restaurati il parco di Monserrato (recuperato da un lungo abbandono) ed eretti l'orto botanico, il nuovo Tribunale dei minori e la nuova Questura, la metrotranvia, l'Auditorium Comunale, il nuovo depuratore e il nuovo carcere (Bancali), i grandi parcheggi interrati in piazza Fiume, piazza Mercato, emiciclo Garibaldi e viale Mancini, le nuove residenze universitarie sempre in viale Mancini e via Milano e la nuova sede della Guardia di Finanza.\nLa provincia di Sassari ottiene un discutibile primato per rapporto fra superficie commerciale ed abitanti (supermercati, ipermercati e centri commerciali) con un rapporto di 172\u00a0m\u00b2/1000 abitanti, lontano da Cagliari ferma a 121\u00a0m\u00b2/1000 abitanti, e molto sopra le medie del centro (130\u00a0m\u00b2) e nord Italia (87\u00a0m\u00b2). Attualmente sono presenti:\nLa citt\u00e0 \u00e8 frazionata dalla conformazione naturale del territorio e dalle infrastrutture in molti quartieri distinti, fra cui:"}
{"id": "462695", "revid": "1543377", "url": "https://it.wikipedia.org/wiki?curid=462695", "title": "Mazandaran", "text": " \nLa provincia di M\u0101zandar\u0101n () \u00e8 una delle trentuno province dell'Iran. In et\u00e0 medievale era nota come \u1e6cabarist\u0101n o Tapuria. Posta nella parte centro settentrionale dell'Iran, \u00e8 bagnata a nord dal mar Caspio e confina a sud con le province di Qazvin, di Alborz, all'interno della quale \u00e8 presente la catena montuosa Elburz, di Teheran e di Semnan, a ovest confina con la provincia di Gilan e a est con la provincia del Golestan.\nLa provincia ha tra i pi\u00f9 bassi tassi di urbanizzazione (54%) e tra le pi\u00f9 alte densit\u00e0 di popolazione della nazione e possiede giacimenti di petrolio e gas naturale. Istituita nella prima met\u00e0 del Novecento, la provincia \u00e8 divisa in 20 shahrest\u0101n e la sede del governatorato \u00e8 nella citt\u00e0 di Sari.\nGeografia fisica.\nTerritorio.\nLa provincia di M\u0101zandar\u0101n \u00e8 geograficamente divisa in due parti: le pianure costali e le aree montagnose. La striscia di costa e di pianura lungo il mar Caspio \u00e8 circondata dalla catena montuosa dell'Elburz, in cui svetta il monte Damavand, un vulcano quiescente che coi suoi s.l.m. \u00e8 la cima pi\u00f9 alta dell'Iran e di tutto il Medio Oriente. Nella parte orientale della provincia, grazie alla costante presenza di brezza marina e venti meridionali, sono presenti basse colline sabbiose, che fanno da barriera tra il mare e le pianure. Diversamente dal resto dell'Iran, sono presenti numerosi fiumi e torrenti di montagna che scendono dalle montagne verso il mare.\nLa provincia \u00e8 caratterizzata dalla presenza delle foreste miste ircane del Caspio, un'ecoregione dell'ecozona paleartica, definita dal WWF (codice ecoregione: PA0407), che si estende lungo tutta la costa meridionale del mar Caspio. La principale forma di vegetazione di questa ecoregione \u00e8 la foresta di latifoglie decidua temperata e quasi un terzo della foresta \u00e8 costituito dal faggio orientale. Fino alla sua estinzione, attestata nel 1970, era presente anche la tigre del Caspio.\nUn'altra ecoregione della provincia \u00e8 rappresentata dalle steppe forestali della catena dell'Elburz, anch'essa ecoregione dell'ecozona paleartica e appartenente al bioma delle foreste di conifere temperate (codice ecoregione: PA0507). Un tempo ricoperte di foreste di ginepro, negli ultimi anni la loro presenza si \u00e8 ridotta alle cime pi\u00f9 alte dei versanti meridionali.\nClima.\nLa provincia di M\u0101zandar\u0101n presenta un clima subtropicale umido con estati calde e inverni miti lungo la costa del mar Caspio. Nelle aree montagnose il clima di montagna porta inverni lunghi e molto freddi ed estati corte e tiepide. Sono frequenti le nevicate nelle aree montagnose, dove possono continuare anche in periodo estivo, mentre sono rare lungo le pianure.\nStoria.\nLa presenza umana nel Mazandaran viene fatta risalire a anni fa circa. Scavi recenti a Gohar Tape nei dintorni di Behshahr hanno provato che l'area \u00e8 urbanizzata da pi\u00f9 di anni, area che \u00e8 considerata come uno dei siti storici pi\u00f9 importanti di tutto l'Iran. Altri scavi hanno evidenziato l'importanza dei ritrovamenti nello sviluppo culturale e urbano della regione. Il Mazandaran \u00e8 una delle aree pi\u00f9 antiche senza un'eredit\u00e0 nomadica, ma prevalentemente sedentaria.\nStoria pre-islamica.\nLa popolazione indigena di etnia mazandarena viveva di caccia e di allevamento di bestiame e la sua presenza nella zona \u00e8 stata attestata da ritrovamenti archeologici nelle caverne attorno a Behshahr e fatta risalire al circa a.C. Gli Amardi erano una popolazione che viveva nelle regioni montagnose circostanti il mar Caspio e includente l'attuale citt\u00e0 di Amol. Il territorio di Mazandaran \u00e8 passato spesso di mano da una dinastia all'altra nel corso della storia. Ci sono resti di fortezze sia di epoca partica sia di epoca sasanide, cos\u00ec come molti cimiteri sparsi per tutta la provincia. Nel corso di quest'era il Mazandaran era parte della provincia di Hyrcania, una delle pi\u00f9 importante all'interno dell'impero. \nCon l'avvento della dinastia sasanide, il Tabaristan e l'intero Padishkhwargar vennero governati da Gushnasp, i cui antenati avevano regnato sull'area sin dai tempi di Alessandro Magno e dopo sotto l'impero partico. Negli anni 529-536 il Tabaristan venne governato dal principe sasanide Kawus, figlio di Kawadh. Questa dinastia govern\u00f2 fino al 645 quando Gil Gilanshah, discendente del re sasanide Jamasp e figlio di Piruz, annesse il Tabaristan al Gilan. Nell'anno 651 l'impero sasanide collass\u00f2 e negli anni seguenti le armate musulmane invasero l'impero, eccetto che il Tabaristan e altre regioni che si affacciavano sul mar Caspio.\nStoria post-islamica.\nIl Tabaristan riusc\u00ec a mantenersi indipendente dal califfati omayyade, che aveva soppiantato l'impero persiano gi\u00e0 nel settimo secolo. A governarlo c'era una dinastia zoroastrica che, come le dinastie Bawand e Karin, lottarono con atti di guerriglia contro le armate musulmane. La regione mantenne una forte componente zoroastrica fino al XII secolo grazie al fatto di essere isolati e ad anni di combattimenti della popolazione contro gli esercizi del califfo. In questi secoli le dinastie al potere appartenevano a tre principali classi: le famiglie di origine pre-islamica, la famiglia \u02bfAlid sayyid e famiglie locali di secondaria importanza. La dinastia Bawand, che si riteneva discendente di Kawus, regnarono in tre diversi periodi: il primo dal 665 al 1007 e venne rovesciata dalla conquista del Tabaristan da parte di Ziyarid Kabus bin Wushmgir, il secondo dal 1073 al 1210, quando il Tabaristan venne conquistato da 'Ala al-Din Muhammad Khwarzamshah, il terzo dal 1237 al 1349 come regno vassallo dei Mongoli. La dinastia Karin, che si riteneva discendente di Karin, fratello di Zarmihr, che aveva regnato sotto i Sasanidi, ebbe come suo ultimo regnante Mazyar, messo a morte nell'839. La dinastia dei Paduspanidi, che si riteneva discendente della dinastia dei Dabuyidi, che regnarono sul Tabaristan dal 642 alla conquista degli Abbasidi nel 760, furono vassalli dei Buyidi e dei Bawand e vennero da loro deposti nel 1190. Tornarono al potere nel 1209-1210 e vi rimasero nei tre secoli successivi, fino al 1567 col ramo discendente da Kawus e fino al 1574 col ramo discendente da Iskandar.\nDall'864 al 1041 ci furono ripetuti attacchi militari da parte dei Rus' lungo le coste del mar Caspio dell'attuale Iran, dell'Azerbaigian e del Daghestan come parte delle spedizioni nel mar Caspio. I Rus' intrapresero la prima spedizione su larga scala nel 913: arrivati su 500 navi, saccheggiarono la regione di Gorgan, territorio nell'odierno Iran, e pi\u00f9 ad ovest, il Gilan e il Mazandaran, prendendo schiavi e beni.\nLa regione rimase indipendente fino al 1596, quando \u02bfAbb\u0101s I il Grande, la cui madre era di origine mazanderana, port\u00f2 il Mazandaran all'interno del suo impero safavide. Lo stesso sovrano forz\u00f2 un gran numero di georgiani, circassi, armeni e altre popolazioni provenienti dal Caucaso a stabilirsi nel Mazandaran. La presenza di queste popolazioni, soprattutto georgiani e circassi, nel Mazandaran \u00e8 testimoniata da Iskandar Beg Munshi, autore della storia di Aalam Aray Abbasi, e da Pietro Della Valle, il quale riport\u00f2 che le donne mazanderane non portavano il velo e non esitavano a parlare con i forestieri.\nStoria moderna.\nPrima del regno di Nadir Shah, la provincia di Mazandaran venne brevemente occupato dall'esercito russo come esito della guerra russo-persiana del 1722-1723, per poi tornare alla Persia nel 1735. Con l'avvento al trono di Mu\u1e25ammad Kh\u0101n Q\u0101j\u0101r il Mazandaran assunse maggiore importanza, e lo sci\u00e0 trasfer\u00ec la capitale dell'impero da Teheran a Sari, all'epoca solo un villaggio. Il Mazandaran divenne teatro degli scontri armati tra l'impero persiano e l'impero russo nel corso delle successive guerre russo-persiane del 1804-1813 e del 1826-1828.\nSotto il regno di Reza Shah Pahlavi vennero costruite infrastrutture e trasporti che facilitarono gli spostamenti dalla capitale Teheran e che incrementarono progressivamente il turismo nel Mazandaran.\nPolitica.\nSuddivisione amministrativa.\nLa provincia \u00e8 divisa in 20 shahrest\u0101n:\nEconomia.\nLa provincia di M\u0101zandar\u0101n \u00e8 una delle cinque pi\u00f9 ricche dell'Iran. Riso, grano, frutta, cotone, t\u00e8, tabacco, canna da zucchero e seta sono prodotti nelle aree pianeggianti lungo la costa del mar Caspio. I giacimenti petroliferi hanno stimolato la presenza di industrie in vari settori: alimentare, tessile, edile e ittico (soprattutto legato alla produzione di caviale). Sono presenti nella regione giacimenti di petrolio e di gas naturale.\nNella provincia sono presenti diversi impianti di produzione di energia elettrica alimentati con gas naturale sia come ciclo combinato sia come ciclo semplice. Sono inoltre presenti due centrali idroelettriche: la diga sul lago Lar e la diga Shahid Rajaee sul fiume Tajan.\nInfrastrutture e trasporti.\nLa provincia \u00e8 collegata alla capitale Teheran con tre principali strade che attraversano la catena montuosa dell'Elburz: la numero 77 che arriva a Mahmudabad, la numero 59 che arriva a Chalus, la numero 79 che arriva ad Amol.\nSono presenti tre aeroporti: gli aeroporti internazionali Dasht-e Naz a Sari e di Ramsar, e l'aeroporto di Nushahr.\nLa rete ferroviaria \u00e8 gestita dalle Ferrovie della Repubblica Islamica dell'Iran e assicura un collegamento verso Teheran a sud e verso Gorgan a est. Le stazioni ferroviarie principali sono nelle citt\u00e0 di Sari, Qaemshahr e Pol-e Sefid.\nCultura.\nIstruzione.\nNella provincia sono presenti diverse universit\u00e0, tra le quali la pi\u00f9 grande \u00e8 la Universit\u00e0 di Mazandaran con sede nella citt\u00e0 di Babolsar, creata nel 1979 come unione di vari centri di educazione e ricerca.\nLingua.\nLa provincia ha due lingue ufficiali, il mazanderano e il persiano. Il mazanderano \u00e8 una lingua iranica occidentale imparentata sia con il persiano, lingua iranica meridionale, sia con il gilaki.\nSport.\nNegli ultimi anni nella provincia di Mazandaran c'\u00e8 stata una crescita della lotta, che ha prodotto campioni olimpici come Hassan Yazdani, Ghasem Rezaei e Komeil Ghasemi, medagliati ai giochi olimpici di Londra 2012 e Rio de Janeiro 2016. Diffuso \u00e8 anche il sollevamento pesi, e Behdad Salimi Kordasiabi \u00e8 un altro medagliato olimpico della provincia.\nNella pallavolo il Kalleh Mazandaran Volleyball Club, con sede nella citt\u00e0 di Amol, ha vinto per due edizioni consecutive il campionato iraniano e un'edizione della AVC Club Championships. Nel calcio il Nassaji Mazandaran, con sede nella citt\u00e0 di Qaemshahr, \u00e8 la principale squadra di club, promossa in Persian Gulf Pro League, la massima serie del campionato iraniano di calcio, per la prima volta nella sua storia al termine della stagione 2017-2018."}
{"id": "462696", "revid": "392398", "url": "https://it.wikipedia.org/wiki?curid=462696", "title": "Tecnico del suono", "text": "Il tecnico del suono o fonico \u00e8 una figura professionale che si occupa della gestione dell'audio in ogni attivit\u00e0 o evento che preveda l'utilizzo di microfoni, mixer, diffusori acustici, registratori ecc.\nAudiovisivo.\nNell'ambito del cinema e della produzione audiovisiva, per esempio, il fonico si occupa della gestione dei dialoghi, dei rumori, dei suoni in generale, durante la produzione (presa diretta) e la post-produzione.\nEsistono varie tipologie di fonico cinematografico:\nIl montaggio del suono e la sua composizione \u00e8 di fondamentale importanza in quanto svolge un ruolo centrale nella post-produzione di un film. Nella presa diretta, quindi, il ruolo di fonico sul set cinematografico \u00e8 importante poich\u00e9 \"cattura\" suoni che altrimenti non si riuscirebbero ad ascoltare allo stesso modo, grazie all'utilizzo differenziato di diversi microfoni.\nMusica.\nIn ambito musicale convivono e interagiscono le seguenti figure professionali:"}
{"id": "462701", "revid": "1573940", "url": "https://it.wikipedia.org/wiki?curid=462701", "title": "Khorasan Settentrionale", "text": " \nIl Khorasan Settentrionale (in persiano: \u062e\u0631\u0627\u0633\u0627\u0646 \u0634\u0645\u0627\u0644\u06cc, Khor\u0101s\u0101n Sham\u0101l\u012b) \u00e8 una delle trentuno province dell'Iran, il capoluogo \u00e8 Bojnurd.\nSuddivisione amministrativa.\nLa regione \u00e8 suddivisa in 8 \"shahrest\u0101n\":"}
{"id": "462703", "revid": "2034445", "url": "https://it.wikipedia.org/wiki?curid=462703", "title": "Alien (romanzo)", "text": "Alien \u00e8 un romanzo fantascientifico del 1979 di Alan Dean Foster, trasposizione letteraria della sceneggiatura originale di Dan O'Bannon e Ronald Shusett per il film omonimo di Ridley Scott.\nTrama.\nNel rimorchiatore interstellare \"Nostromo\" i sette componenti dell'equipaggio vengono svegliati prematuramente dall'ipersonno.\nIl sistema informatico centrale della nave spaziale ha captato un segnale sconosciuto, probabilmente un messaggio di aiuto, proveniente da un pianeta inesplorato distante migliaia di anni luce dal sistema solare e quindi dalla Terra.\nL'equipaggio segue il protocollo e si appresta ad atterrare sullo sconosciuto pianeta per verificare l'origine dell'oscuro segnale.\nUna volta atterrati tre uomini dell'equipaggio, il capitano Dallas, il vice Kane e la navigatrice Lambert, si avventurano nell'ostile pianeta per riuscire a rintracciare l'origine del segnale. Nel frattempo Ash, l'addetto scientifico, Ripley, commissaria di bordo e i macchinisti Parker e Brett attendono notizie all'interno della Nostromo.\nIl pianeta risulta freddo con temperature sotto lo zero e con venti e tempeste imponenti, un luogo inospitale per qualsiasi forma di vita. I tre esploratori si imbattono ben presto in una gigantesca astronave aliena apparentemente abbandonata. Una volta trovato un ingresso i tre si avventurano all'interno della nave aliena. Durante l'esplorazione Kane viene attaccato da una creatura sconosciuta uscita da una sorta di uovo che gli ricopre completamente il viso serrandosi attorno alla nuca e al collo. Immediatamente il capitano Dallas e Lambert trascinano il compagno verso la Nostromo per poter verificare le sue condizioni ed eventualmente curarlo.\nUna volta a bordo la creatura aliena si evolver\u00e0 in un modo inaspettato e l'intero equipaggio sar\u00e0 costretto a combatterlo per la propria sopravvivenza.\nEdizioni.\nTutte le edizioni italiane usano la traduzione di Pierluigi Cecioni. Nell'edizione 2017 a opera di Kappalab, Pierluigi Cecioni ha riveduto, corretto e attualizzato la traduzione."}
{"id": "462704", "revid": "1013865", "url": "https://it.wikipedia.org/wiki?curid=462704", "title": "Provincia di Qazvin", "text": "La provincia di Qazvin (in persiano: \u0627\u0633\u062a\u0627\u0646 \u0642\u0632\u0648\u06cc\u0646) \u00e8 una delle trentuno province dell'Iran.\nSuddivisione amministrativa.\nLa regione \u00e8 divisa in 5 \"shahrest\u0101n\":"}
{"id": "462706", "revid": "2103", "url": "https://it.wikipedia.org/wiki?curid=462706", "title": "Meriadoc Brandybuck", "text": ""}
{"id": "462708", "revid": "1573940", "url": "https://it.wikipedia.org/wiki?curid=462708", "title": "Razavi Khorasan", "text": "Il Razavi Khorasan (in persiano: \u062e\u0631\u0627\u0633\u0627\u0646 \u0631\u0636\u0648\u06cc) \u00e8 una delle trentuno province dell'Iran.\nSuddivisione amministrativa.\nLa provincia \u00e8 divisa in 28 \"shahrest\u0101n\":"}
{"id": "462709", "revid": "121669767", "url": "https://it.wikipedia.org/wiki?curid=462709", "title": "Fotografo di scena", "text": "Il fotografo di scena si occupa di scattare immagini direttamente sul set del film al fine di pubblicizzare, attraverso la pubblicazione e la circolazione delle proprie foto, il film stesso. Le foto possono essere scattate durante le riprese del film o videoclip, mentre gli attori recitano, oppure facendo posare gli attori esclusivamente per gli scatti. Questa ultima tipologia di fotografie di scena viene detta \"posati\".\nLa fotografia di scena in teatro differisce totalmente dal cinema: oltre agli scopi pubblicitari che, in questo caso, spesso antecedono l'evento, lo scopo del fotografo di scena \u00e8 anche quello di conservare la memoria dello spettacolo. Tale documentazione solitamente viene riutilizzata per la ricostruzione di vecchi allestimenti, utile anche come materia di studio per la creazione di nuovi, o lo studio accademico che nel teatro non sempre \u00e8 supportato da materiali video.\nSia in ambiente cinematografico che teatrale pu\u00f2 spesso essere lasciato ampio spazio all'interpretazione del fotografo.\nDa questo deriva il fatto che talvolta le fotografie possano essere pi\u00f9 interessanti del film o dello spettacolo stesso e avere un autonomo contenuto artistico.\nI migliori fotografi di scena riescono talvolta a pubblicare libri o a vedere esposte le loro immagini in mostra.\nLe fotografie di scena vengono anche usate per la realizzazione dei manifesti e delle locandine, che serviranno come materiale pubblicitario per affissioni presso le sale cinematografiche o teatrali ed anche come campagna promozionale dello spettacolo stesso, con affissioni in vari luoghi, in concomitanza con la programmazione della proiezione del film nelle sale, o per le rappresentazioni teatrali. L'autorialit\u00e0 dei fotografi di scena viene per\u00f2 spesso sottovalutata e scavalcata dal marketing per il film o per lo spettacolo che si intende promuovere."}
{"id": "462710", "revid": "287204", "url": "https://it.wikipedia.org/wiki?curid=462710", "title": "Camillo Rusconi", "text": "Biografia.\nFiglio di genitori originari del Cantone Ticino, fu allievo a Milano di Giuseppe Rusnati. Giunse a Roma nel 1684, data in cui \u00e8 documentato nella bottega del ticinese Ercole Ferrata, un artista formatosi nella scia di Gian Lorenzo Bernini. Lavor\u00f2 inizialmente ad opere minori, per lo pi\u00f9 in stucco, poste a decorazione di architetture (a San Silvestro in Capite, San Salvatore in Lauro, Santa Maria in Vallicella).\nSue opere di esordio furono quattro \"Virt\u00f9\" in stucco per la cappella Ludovisi nella chiesa di Sant'Ignazio, seguite da \"Angeli\" a coronamento di un timpano laterale dell'altare di S. Ignazio nella Chiesa del Ges\u00f9 (progettato da Andrea Pozzo ed eseguito in gran parte da scultori francesi, tra cui Pierre Legros).\nDivenuto, grazie a Giuseppe Bartolomeo Chiari, amico personale di Carlo Maratta, Rusconi divenne uno dei pi\u00f9 dotati interpreti delle sue istanze classiciste, come \u00e8 evidente nelle quattro monumentali statue di \"Apostoli\" per San Giovanni in Laterano, commissionate da Clemente XI. Tra queste il \"San Matteo\" pu\u00f2 essere considerata il suo capolavoro. Dal 1727 Rusconi divenne principe dell'Accademia di San Luca.\nUna commissione prestigiosissima fu quella del sepolcro di Gregorio XIII (1715 - 1723) per la Basilica di San Pietro, interamente in marmo bianco, sulla scia della tomba di papa Leone XI di Alessandro Algardi. Rusconi collabor\u00f2 (con la statua marmorea della \"Fortezza\" sulla tomba di Bartolomeo Corsini, terminata dal nipote Giuseppe) anche alla cappella Corsini a San Giovanni in Laterano, il cantiere pi\u00f9 prestigioso degli anni di papa Clemente XII. Pochi anni dopo (1727-1728) Rusconi esegu\u00ec la memoria funebre, anch'essa di solo marmo bianco, del principe Alessandro Sobieski nella chiesa di Santa Maria della Concezione dei Frati Cappuccini a Roma.\nUn altro capolavoro, di pi\u00f9 piccole dimensioni e dal tono pi\u00f9 intimo e delicato, \u00e8 il busto di \"Giulia Albani degli Olivieri\", zia di Clemente XI, oggi al Kunsthistorisches Museum di Vienna.\nSuo allievo ed erede fu Giuseppe Rusconi. Furono suoi allievi alcuni dei pi\u00f9 importanti scultori Romani del XVIII secolo, come Pietro Bracci, Giovanni Battista Maini e Filippo della Valle."}
{"id": "462711", "revid": "1305772", "url": "https://it.wikipedia.org/wiki?curid=462711", "title": "Provincia di Semnan", "text": "La provincia di Semnan (farsi: \u0627\u0633\u062a\u0627\u0646 \u0633\u0645\u0646\u0627\u0646) \u00e8 una delle trentuno province dell'Iran. \u00c8 nel nord del paese ed il relativo capoluogo \u00e8 Semnan. \nSuddivisione amministrativa.\nLa provincia \u00e8 divisa in 8 contee:"}
{"id": "462715", "revid": "121805530", "url": "https://it.wikipedia.org/wiki?curid=462715", "title": "Colle d'Envalira", "text": "Il colle d'Envalira (propriamente Port d'Envalira) \u00e8 un passo dei Pirenei, il pi\u00f9 alto dell'intera catena con i suoi 2.409 m s.l.m., nonch\u00e9 il pi\u00f9 alto in Europa ad essere aperto tutto l'anno. Si trova nel principato di Andorra tra le localit\u00e0 di Soldeu e di Pas de la Casa nelle immediate vicinanze del confine con la Francia. \nDal 29 settembre 2002 al valico di sommit\u00e0 si affianca anche la galleria d'Envalira, aperta al traffico leggero, lunga 2.860 metri, a 2.000\u00a0m d'altitudine.\nIl passo \u00e8 spesso luogo di passaggio per una tappa del Tour de France e nel 2003 \u00e8 stato anche punto d'arrivo di una frazione della Vuelta a Espa\u00f1a."}
{"id": "462726", "revid": "1543377", "url": "https://it.wikipedia.org/wiki?curid=462726", "title": "Pollywog Stew", "text": "Pollywog Stew \u00e8 il primo EP dei Beastie Boys: usc\u00ec nel 1982.\nIl disco.\nPollywog Stew fu la prima vera esperienza musicale dei Beastie Boys. Si tratta di un EP che poco ha a che fare con l'hip hop del trio di New York, ma d\u00e0 bene l'idea dell'aria che si respirava nella Grande Mela agli inizi degli anni ottanta: il punk e l'hardcore domininavano nell'ambiente underground di allora. Tutti questi brani si possono trovare nell'album Some Old Bullshit, pubblicato sotto forma di raccolta nel 1994, poco prima dell'esperienza di Ill Communication."}
{"id": "462729", "revid": "1745361", "url": "https://it.wikipedia.org/wiki?curid=462729", "title": "Sistan e Baluchistan", "text": "La provincia del S\u012bst\u0101n e Bal\u016bcist\u0101n (in persiano \"\u0627\u0633\u062a\u0627\u0646 \u0633\u06cc\u0633\u062a\u0627\u0646 \u0648 \u0628\u0644\u0648\u0686\u0633\u062a\u0627\u0646\") \u00e8 una delle trentuno province dell'Iran. Il capoluogo \u00e8 Zahedan. \nGeografia.\nSi trova nella zona sud-orientale dell'Iran, al confine con il Pakistan. \nStoria.\nIn epoca califfale il nome arabo del S\u012bst\u0101n era \"Sigist\u0101n\".\nNel 2009 nel villaggio di Sarb\u0101z fu commesso un attentato contro i Pasdaran, costato la morte di sette persone \nNell'aprile 2013 la zona \u00e8 stata colpita da un violento terremoto con l'epicentro nei dintorni della citt\u00e0 di Khash.\nSuddivisione amministrativa.\nLa provincia \u00e8 divisa in 18 \"shahrest\u0101n\" (contee):"}
{"id": "462734", "revid": "1305772", "url": "https://it.wikipedia.org/wiki?curid=462734", "title": "Khorasan Meridionale", "text": " \nIl Khorasan Meridionale (in persiano: \u062e\u0631\u0627\u0633\u0627\u0646 \u062c\u0646\u0648\u0628\u06cc, Khor\u0101s\u0101n Jan\u016bb\u012b) \u00e8 una delle trentuno province dell'Iran. \nSuddivisione amministrativa.\nLa regione \u00e8 divisa in 11 \"shahrest\u0101n\":"}
{"id": "462736", "revid": "827882", "url": "https://it.wikipedia.org/wiki?curid=462736", "title": "NEC PC-9801", "text": "Il NEC PC-9801 (spesso abbreviato come PC-98) \u00e8 un personal computer a 16-bit prodotto da NEC a partire dal 1982, evolutosi per i 15 anni successivi. Fu venduto quasi soltanto in Giappone, dove divenne il dominatore del mercato negli anni '80.\nCaratteristiche.\nIl primo modello possiede una CPU Intel 8086 a 5\u00a0MHz con 128\u00a0KByte di RAM (espandibile a 640\u00a0kB) e risoluzione video massima di 640\u00d7400 ad 8 colori grazie a due controller video \u00b5PD7220 (uno per il testo e uno per la grafica). Il successore PC-9801E, apparso nel 1983, utilizzava una CPU 8086-2, che poteva utilizzare selettivamente una velocit\u00e0 di 5 o 8\u00a0MHz. Il NEC PC-9801VM usava una CPU NEC V30.\nNegli anni 1980 e all'inizio degli anni 1990, NEC dominava il mercato domestico giapponese dei PC dove pi\u00f9 del 60% dei PC venduti erano PC9801 o NEC PC-8801. Nel 1990, IBM Giappone introdusse il sistema operativo DOS/V che permetteva di mostrare i caratteri giapponesi su uno standard IBM PC/AT con scheda grafica VGA. Dopo tale evento inizi\u00f2 il declino del PC98. L'ultimo discendente del PC-9801 fu il PC-9821Ra43 basato sul Celeron (con velocit\u00e0 di clock di 433\u00a0MHz), apparso nel 2000.\nMentre NEC non commercializz\u00f2 in occidente il PC-98, vendette invece il NEC APC III, che aveva un hardware similare ai primi modelli del PC-98.\nIl FreeBSD/pc98 pu\u00f2 essere installato sui PC-9801 equipaggiati con un Intel 80386 o compatibile.\nNEC non aveva una solida GUI per competere ad armi pari contro quella di Microsoft Windows 95 e per questo motivo Windows conquist\u00f2 il mercato giapponese dei PC in modo repentino. La decisione di NEC di lavorare con Microsoft per offrire una versione di Windows 95 compatibile con i PC98 fu visto come il primo passo verso il declino della serie dei computer 9800, dal momento che i consumatori non erano pi\u00f9 obbligati a possedere un computer costruito da NEC per eseguire il software progettato per Windows.\nIl PC98 si differenzia dall'IBM PC in molteplici modi; per esempio utilizzava il C-Bus proprietario a 16 bit al posto del bus ISA; BIOS, ingressi/uscite mappati in memoria, gestione della memoria e output della grafica sono anch'essi diversi. Comunque, versioni personalizzate (localized) di MS-DOS o di Windows possono essere installati sui PC-9801.\nSeiko Epson produsse sia dei cloni del PC-9801, che delle periferiche compatibili.\nNEC mantenne molto del proprio hardware come proprietario o dato sotto licenza; in tal modo aveva virtualmente il monopolio sul mercato giapponese. Pi\u00f9 tardi, i cloni dei PC IBM con DOS/V e Windows come quelli prodotti da Hitachi e Panasonic che non dovevano pagare tali commissioni per la licenza (che invece Epson pagava per vendere i cloni del 98), invasero il mercato e spiazzarono NEC. La tecnologia proprietaria, che era il punto di forza di NEC, si trasform\u00f2 nel suo punto debole. I rivali infatti poterono utilizzare tecnologie disponibili a tutti per costruire cloni PC IBM pi\u00f9 economici, quando invece NEC faceva pagare molto caramente la propria serie di computer PC9800.\nQuando il PC98 fu commercializzato nel 1982, aveva un prezzo iniziale di 298.000 yen (circa 1.200 USD del 1982).\nGli emulatori pi\u00f9 famosi per il PC9801 includono T98-NEXT, NekoprojectII (np2) e ANEX 86.\nCome piattaforma di gioco.\nNonostante fosse pensato principalmente per l'utilizzo come macchina da ufficio, esistono oltre 4000 videogiochi commerciali pubblicati per il PC-9801. Inizialmente i giochi erano pochi e perlopi\u00f9 conversioni dal suo predecessore a 8 bit, il PC-8801. Con il progredire della serie del PC-98, specialmente dal 1986, ci fu un maggior salto di qualit\u00e0 rispetto al PC-88 e aument\u00f2 molto la produzione di giochi per PC-98, che divent\u00f2 preponderante verso la fine del decennio. Malgrado avesse specifiche hardware inferiori ai personal computer concorrenti FM Towns e Sharp X68000 in ambito videoludico, la grande quota di mercato e il flusso continuo di nuovi giochi (in particolare dating sim in stile \"d\u014djin\", giochi di ruolo e i primi giochi della serie \"Touhou Project\") per il \"Kyuu-Hachi\" (\"nove-otto\" in giapponese) lo fecero diventare la piattaforma preferita per gli sviluppatori di giochi per computer in Giappone, fino all'ascesa degli IBM compatibili con DOS/V.\nModelli.\nElenco molto parziale (mancanza della maggior parte dei modelli dal 1992 al 2000 e di tutti i notebook) dei modelli usciti sul mercato giapponese.\nEssendo basati su processori x86 tutti i computer NEC PC-98 sono compatibili con diversi sistemi operativi."}
{"id": "462738", "revid": "1468869", "url": "https://it.wikipedia.org/wiki?curid=462738", "title": "Provincia di Yazd", "text": " \nLa provincia di Yazd (in persiano: \u06cc\u0632\u062f) \u00e8 una delle trentuno province dell'Iran. \u00c8 situata nel centro del paese e il suo capoluogo \u00e8 Yazd. Confina a sud-est con la provincia di Kerman, a nord-est con il Khorasan meridionale, a nord-ovest con la provincia di Esfahan e a sud-ovest con la provincia di Fars. Dal censimento del 1996 risultava che il 75,1% della popolazione risiedeva in aree urbane mentre il rimanente 24,9% in aree rurali.\nPopolazione.\nLa popolazione di Yazd \u00e8 prevalentemente di etnia persiana e di religione musulmana sciita sebbene esistano importanti comunit\u00e0 di Zoroastriani. Il primo documento storico della zona \u00e8 datato 3000 a.C., con il nome di Ysatis ed era parte dell'impero dei Medi. Sono presenti nella provincia scavi archeologici.\nStoria.\nA causa della distanza dalle capitali degli imperi che si susseguirono negli anni, Yazd rimase immune dalle distruzioni causate dalle guerre e tiene vive le sue tradizioni. Dagli scavi effettuati in collaborazione con l'Universit\u00e0 di Teheran emergono resti risalenti al Mesolitico.\nDurante l'invasione di Gengis Khan all'inizio del XIII secolo Yazd fu raggiunta da numerosi artisti ed intellettuali provenienti dalle altre citt\u00e0 della Persia.\nFu visitata nel 1272 da Marco Polo che la descrisse come una ricca citt\u00e0 dedita al mercato della seta. \nSuddivisione amministrativa.\nLa provincia \u00e8 divisa in 10 \"shahrest\u0101n\":"}
{"id": "462739", "revid": "1305772", "url": "https://it.wikipedia.org/wiki?curid=462739", "title": "Provincia di Zanjan", "text": "La provincia di Zanjan (in persiano: \u0627\u0633\u062a\u0627\u0646 \u0632\u0646\u062c\u0627\u0646) \u00e8 una delle trentuno province dell'Iran (\"ostan\"). Situata nella parte nord-occidentale del paese, il capoluogo \u00e8 la citt\u00e0 di Zanjan. La popolazione \u00e8 costituita per la maggioranza da azeri.\nLa provincia \u00e8 situata circa 330\u00a0km a nord-ovest di Teheran con la quale \u00e8 collegata tramite un'autostrada. \u00c8 una delle aree pi\u00f9 industrializzate del paese, Zanjan, dopo Tabriz, \u00e8 una delle citt\u00e0 pi\u00f9 importanti del paese.\nLa provincia \u00e8 inoltre nota per la coltivazione di uva senza semi.\nA sud-est della citt\u00e0 di Zanjan, nello shahrest\u0101n di Abhar, si trova il sito archeologico di Soltaniyeh con il mausoleo di Oljeitu.\nSuddivisione amministrativa.\nLa regione \u00e8 divisa in 8 \"shahrest\u0101n\":"}
{"id": "462740", "revid": "767487", "url": "https://it.wikipedia.org/wiki?curid=462740", "title": "Zorba il greco", "text": "Zorba il greco (\"Zorba the Greek\" o anche \"Alexis Zorbas\") \u00e8 un film del 1964, diretto da Michael Cacoyannis e basato sull'omonimo romanzo di Nikos Kazantzakis. La parte del protagonista fu recitata da Anthony Quinn, che si produsse in una delle sue migliori (e pi\u00f9 famose) interpretazioni, nelle vesti di un personaggio ottimista che sa sempre come superare le difficolt\u00e0 del momento. Nella colonna sonora, composta da Mik\u012bs Theod\u014drak\u012bs, \u00e8 presente il componimento \"sirtaki\", la \"Danza di Zorba\", che in seguito alla fama riscossa in Grecia \u00e8 divenuto una danza popolare.\nIl film fu girato nell'isola greca di Creta. In particolare, la scena in cui Anthony Quinn balla il Sirtaki \u00e8 stata girata sulla spiaggia di Stavros.\nTrama.\nBasil \u00e8 uno scrittore inglese di origini greche che ha ereditato una miniera da molto tempo in disuso, sull'isola di Creta. Durante il viaggio per raggiungerla conosce Alexis Zorba, un greco di mezza et\u00e0, pieno di vitalit\u00e0 e innamorato della vita, anche se incostante negli affetti e nelle azioni. Man mano che gli si svela il carattere di Zorba, Basil ne resta affascinato, e tramite lui scopre le gioie della vita, con esiti tragici: la vedova di cui si innamora morir\u00e0 uccisa dal padre del ragazzo da lei rifiutato, suicidatosi dopo aver visto Basil entrare di notte nella casa di lei.\nSorte simile toccher\u00e0 a Hortensia, che Zorba nel frattempo ha sposato mediante un matrimonio non reale. Anche il progetto di Zorba per il recupero della miniera di Basil naufragher\u00e0 miseramente, anche perch\u00e9 lui stesso, inviato in citt\u00e0 per procurare, con i fondi di Basil, del materiale per costruire una teleferica, si d\u00e0 alla bella vita e torna con vari regali ma senza materiale.\nTutto ci\u00f2, per\u00f2, non scalfir\u00e0 che superficialmente la determinazione di Zorba nell'affrontare la vita con passione e ottimismo. Nella scena finale, Basil gli annuncia la sua imminente partenza e la promessa di ritrovarsi un giorno, ma Zorba, senza illusioni, dice che non lo rivedr\u00e0 pi\u00f9, e che il tentativo di recuperare la miniera \u00e8 stato \"un disastro, ma bellissimo\". Infine Basil gli chiede di insegnargli il sirtaki, che pi\u00f9 volte aveva provato a ballare da solo, senza esito."}
{"id": "462751", "revid": "827882", "url": "https://it.wikipedia.org/wiki?curid=462751", "title": "Guida turistica (professione)", "text": "La guida turistica \u00e8 una professione che, previa abilitazione, consiste nell'accompagnare i turisti alla scoperta delle mete del viaggio. In Italia, la professione \u00e8 disciplinata dal decreto ministeriale dell'11 dicembre 2015.\nDefinizione.\nIl succitato decreto individua, ai fini di svolgimento della professione, l'adempimento ai seguenti requisiti:\nL'abilitazione professionale (detta anche \u00abpatentino\u00bb) \u00e8 rilasciata a seguito della partecipazione ad un concorso (indetto con apposito bando da una o pi\u00f9 regioni) ed al superamento dell'esame finale. Il contenuto del concorso prevede la presenza di almeno una lingua straniera.\nIl comitato europeo di normazione ha definito (UNI EN 13809-2004: Turismo - Agenzie di viaggio e tour operator - Terminologia) cos\u00ec l'attivit\u00e0 di guida turistica: \u00abLa persona che conduce una visita guidata nella lingua scelta dai visitatori ed interpreta il patrimonio culturale e naturale di un'area; tale persona - come norma - \u00e8 in possesso di una abilitazione specifica per un'area solitamente rilasciata e/o riconosciuta dall'autorit\u00e0 competente\u00bb.\nProfessioni affini.\nLe norme ministeriali individuano, oltre alla guida turistica, professioni ad essa assimilabili:"}
{"id": "462752", "revid": "104265", "url": "https://it.wikipedia.org/wiki?curid=462752", "title": "Alejandro de Tomaso", "text": "Biografia.\nSuo padre Antonio de Tomaso, nativo di Napoli, era un eminente uomo politico italo-argentino e Ministro dell'Agricoltura nel governo Justo. Sua madre apparteneva ad una delle famiglie pi\u00f9 facoltose dell'agricoltura in Argentina.\nLa famiglia possedeva la \"Estancia De Tomaso\", una grande fattoria dell'estensione di 120.000 ettari, e la giovinezza di Alejandro trascorse tra impegno politico e corse automobilistiche. Inizi\u00f2 a correre con una Bugatti Tipo 35, ma i suoi primi risultati li raccolse a bordo di vetture Maserati.\nLe burrascose vicende argentine del secondo dopoguerra, videro un contrasto serrato tra la vecchia classe politica e la nascente dirigenza peronista che si tramut\u00f2 in una disfatta economica della famiglia De Tomaso. Dopo aver fondato, con altri, il giornale antiperonista \"Clar\u00edn\", Alejandro venne arrestato e, successivamente, la sua partecipazione ad un fallito golpe per rovesciare il presidente Per\u00f3n, lo costrinse a riparare all'estero, lasciando in Argentina la prima moglie Lola Guiraldes, dalla quale aveva avuto tre figli.\nGiunto in Italia, nel 1954, cerc\u00f2 di mettere a frutto la sua esperienza nell'automobilismo, anche sull'onda dei successi ottenuti da vari piloti argentini, quali Fangio e Gonz\u00e1lez, all'epoca nel pieno della popolarit\u00e0. Nel 1955 e nel 1956 venne ingaggiato dalla Maserati e nelle tre stagioni successive corse per la OSCA dei fratelli Maserati, con l'aiuto dei quali impiant\u00f2 una piccola officina per elaborazione dei motori.\nFu in quel periodo da pilota che, tra i molti avversari in pista, De Tomaso conobbe la persona destinata a dare una svolta alla sua vita: una ragazza statunitense appassionata di automobilismo che gareggiava sui circuiti europei sotto lo pseudonimo di \"Isabelle\", dopo essere calata dal New Jersey a Modena che, in quegli anni, rappresentava il tempio mondiale delle auto da corsa.\nLo pseudonimo celava il vero nome di Elizabeth Haskell, sorella del presidente della Rowan Controller Industries di Oceanport, grande azienda statunitense produttrice di sistemi e apparecchiature elettriche per automobili, \"partner\" commerciale di Ford e GM. Elizabeth, oltre ad essere comproprietaria dell'azienda, aveva ereditato dal nonno una rilevante quota azionaria della GM. Divenuta la seconda moglie di Alejandro De Tomaso, apr\u00ec ogni strada al marito.\nGi\u00e0 nel 1959, ottenuto prontamente l'appoggio finanziario della Rowan Industries, la piccola officina divenne la Automobili De Tomaso, assumendo nel proprio logo la medesima \"T\" utilizzata come marchio per il bestiame nella fattoria del padre. In breve tempo la Automobili De Tomaso inizi\u00f2 la costruzione di vetture da competizione destinate ai piloti privati e, nel 1964, anche di automobili in piccola serie.\nDa questa base di partenza e, soprattutto con l'aiuto della Ford, De Tomaso inizi\u00f2 ad intraprendere una vorticosa serie di contatti che, nel volgere di alcuni anni, lo portarono ad acquisire un numero impressionante di celebri aziende in crisi e gestite dalla GEPI. La stessa Maserati, finanziariamente mal gestit\u00e0, passer\u00e0 sotto l'amministrazione controllata della GEPI. De Tomaso, con una leva finanziaria fondata sul \"debito\" (\"leveraged buyout\"), riusc\u00ec ad acquisire buona parte del pacchetto azionario della Maserati fin a diventarne il \"Padrone\".\nL'imprenditore argentino, largamente finanziato dallo Stato Italiano, riusc\u00ec a controllare marchi storici come Ghia e Vignale nel settore delle carrozzerie, Innocenti e Maserati in quello automobilistico, oltre a Benelli, MotoBi e Moto Guzzi in quello motociclistico.\nLa filosofia industriale di De Tomaso contemplava un approccio particolarmente aggressivo al mercato che si materializzava nel proporre numerosi prodotti ad alto valore d'immagine, come la Benelli Sei e la Maserati Biturbo, che per le loro qualit\u00e0 fortemente innovative riuscivano sempre a scatenare un sostenuto dibattito della stampa. Impreziositi dalle indubbie doti tecniche e molto curati sotto l'aspetto estetico, i modelli erano per\u00f2 generalmente afflitti da vari difetti di giovent\u00f9, determinati dalle brevi fasi di sperimentazione e collaudo cui erano sottoposti. Ci\u00f2 comportava il rapido declino dei modelli, dopo l'iniziale e lusinghiero interesse degli acquirenti.\nNel 1993, Alejandro De Tomaso venne colpito da una grave malattia che lo obblig\u00f2 a ritirarsi dall'attivit\u00e0 aziendale, portandolo alla morte nel 2003 all'et\u00e0 di 75 anni; \u00e8 sepolto nel cimitero di San Cataldo a Modena, dove sono anche sepolti Dino ed Enzo Ferrari."}
{"id": "462753", "revid": "827882", "url": "https://it.wikipedia.org/wiki?curid=462753", "title": "Aspen", "text": "Aspen \u00e8 un comune degli Stati Uniti d'America, della Contea di Pitkin nello Stato del Colorado. Secondo una stima del 2010 ha 6.658 abitanti.\nFondata come centro minerario successivamente alla corsa all'oro nel Colorado (1858 - 1861), venne chiamata \"Aspen\" per l'abbondanza di alberi di pioppo \"tremuloides\" (\"aspen\" in inglese). Tuttavia i depositi alluvionali di oro si esaurirono presto e la citt\u00e0 sarebbe stata abbandonata se l'aumento del prezzo dell'argento, i cui giacimenti non erano fino ad allora sfruttati in quanto considerati non convenienti, non avesse generato il \"boom\" dell'argento nel Colorado (anni 1880). Dopo la seconda guerra mondiale si \u00e8 sviluppata come centro sciistico e culturale grazie all'opera di Walter Paepcke, un industriale di Chicago. L'istituzione dell'Aspen Institute e dell'Aspen Music Festival and School ha reso il centro una meta internazionale per il divertimento, l'arte, gli affari e la conversazione intellettuale.\nNel tardo XX secolo, Aspen si \u00e8 sviluppata come meta rinomata per celebrit\u00e0, tra cui anche Charlie Sheen, Hunter S. Thompson e John Denver (che ha scritto varie canzoni sulla citt\u00e0 tra cui \"Aspenglow\" e \"Starwood in Aspen\").\nGeografia.\nSecondo lo United States Census Bureau, la citt\u00e0 ha un'area totale di 9,1\u00a0km\u00b2, tutto terreno.\nLa citt\u00e0 si trova lungo l'estremit\u00e0 sud-est della Roaring Fork Valley, lungo il fiume Roaring Fork, un affluente del fiume Colorado a circa 64\u00a0km a sud di Glenwood Springs. \u00c8 circondato da montagne e aree selvagge su tre lati: Red Mountain a nord, Smuggler Mountain a est e Aspen Mountain a sud.\nAspen si trova al , lungo la Colorado State Highway 82.\nClima.\nSecondo la classificazione dei climi di K\u00f6ppen, Aspen ha un clima continentale umido a causa della sua elevazione. C'\u00e8 una grande variazione di temperatura tra le temperature diurne e notturne, rendendo le giornate estive moderatamente calde e le notti invernali molto fredde per la latitudine. Le minime estive e le massime invernali sono relativamente moderate, con gelate rare in estate e nei giorni invernali spesso con una media sopra lo zero.\nStoria.\nLe radici della citt\u00e0 risalgono all'inverno del 1879, quando un gruppo di minatori ignor\u00f2 le richieste di Frederick Pitkin, governatore del Colorado, di tornare attraverso il Continental Divide per evitare una rivolta di Ute, che stavano combattendo per mantenere il possesso della loro terra e delle loro comunit\u00e0. Originariamente chiamata Ute City, la piccola comunit\u00e0 fu ribattezzata Aspen nel 1880 e, negli anni di massima produzione 1891 e 1892, super\u00f2 Leadville come il distretto minerario d'argento pi\u00f9 produttivo degli Stati Uniti. La produzione si espanse grazie dell'approvazione dello Sherman Silver Purchase Act del 1890, che raddoppi\u00f2 l'acquisto di argento da parte del governo. Nel 1893 Aspen aveva banche, un ospedale, un dipartimento di polizia, due teatri, un teatro dell'opera e lampioni elettrici. Il collasso economico arriv\u00f2 nel 1893, quando il presidente Grover Cleveland convoc\u00f2 una sessione speciale del Congresso e abrog\u00f2 l'atto. In poche settimane molte delle miniere di Aspen furono chiuse e migliaia di minatori rimasero senza lavoro. Venne proposto che l'argento fosse riconosciuto come moneta a corso legale e il Partito del Popolo (populisti) lo prese come una delle sue questioni principali. Davis H. Waite, giornalista e agitatore di Aspen, venne eletto governatore del Colorado con la lista dei Democratici, ma col tempo il movimento fall\u00ec.\nAlla fine, dopo i tagli salariali, l'attivit\u00e0 mineraria riprese un po', ma la produzione diminu\u00ec e nel censimento del 1930 rimanevano solo 705 residenti. Restavano, tuttavia, i vecchi edifici commerciali e le residenze, insieme ad un'eccellente neve, che favor\u00ec il turismo invernale. Lo sviluppo di Aspen come stazione sciistica inizi\u00f2 negli anni '30 quando gli investitori concepirono un comprensorio sciistico, il cui progetto fu per\u00f2 interrotto dalla seconda guerra mondiale. Friedl Pfeifer, un membro della 10th Mountain Division che si era formato nella zona, torn\u00f2 nell'area e si un\u00ec all'industriale Walter Paepcke e sua moglie Elizabeth per la realizzazione dell'opera. La Aspen Skiing Company venne fondata nel 1946 e la citt\u00e0 divenne rapidamente una rinomata localit\u00e0, ospitando i Campionati del Mondo FIS nel 1950. Paepcke svolse un ruolo importante nel portare la convocazione per il Bicentenario di Goethe ad Aspen nel 1949, progettata dall'architetto Eero Saarinen. Aspen era quindi sulla buona strada per diventare una stazione sciistica ed un centro culturale di fama internazionale, sede dell'Aspen Music Festival and School. L'area continuer\u00e0 a crescere con lo sviluppo di tre aree sciistiche aggiuntive, Buttermilk (1958), Aspen Highlands (1958) e Snowmass (1967).\nNel 1978, Aspen fu fotografata per il progetto Aspen Movie Map finanziato dal Dipartimento della Difesa degli Stati Uniti. The Movie Map \u00e8 uno dei primi esempi di software di realt\u00e0 virtuale.\nNel 1999, il consiglio comunale ha approvato una risoluzione per presentare una petizione al Congresso degli Stati Uniti e al presidente Bill Clinton per limitare l'immigrazione negli Stati Uniti. I residenti di Aspen hanno citato le preoccupazioni circa gli impatti ambientali dell'aumento dell'immigrazione nella loro comunit\u00e0, tra cui l'espansione urbana e suburbana, l'inquinamento provocato dalle vecchie automobili tipicamente guidate dagli immigrati e l'accumulo di rifiuti in montagna attribuibili all'aumento della popolazione. L'impulso per la risoluzione \u00e8 stato il numero crescente di parcheggi per roulotte che ospitavano i lavoratori migranti impiegati localmente nel settore dei servizi e nell'industria dello sci. I parchi sono stati percepiti come degradanti per l'immagine della citt\u00e0, i valori delle propriet\u00e0 e l'ambiente e quindi ripuliti. La mossa \u00e8 stata guidata da Terry Paulson, un membro del Consiglio comunale, e sostenuta da gruppi nazionalisti come il Carrying Capacity Network e il Center for Immigration Studies. La risoluzione \u00e8 stata discussa sul sito web dell'American Patrol Report, contribuendo a una controversia sul fatto che la risoluzione fosse o meno motivata dal razzismo. Il consigliere Terry Paulson ed alcuni cittadini di Aspen hanno insistito sul fatto che era motivato interamente da preoccupazioni ambientali.\nAspen \u00e8 noto come il pi\u00f9 piccolo mercato radiofonico monitorato da Arbitron, al numero 302.\nI media locali ad Aspen includono una stazione radio pubblica, KJAX, una stazione televisiva pubblica, la rete televisiva Grassroots, tre stazioni radio commerciali, KSNO, KTND e KSPN; due quotidiani, The Aspen Times e The Aspen Daily News; tre riviste di lifestyle locali, Aspen Sojourner, Aspen Magazine e la semestrale Aspen Peak; e un canale televisivo locale, live e commerciale sullo stile di vita, Aspen 82.\nSport.\nStazione sciistica, Aspen ha ospitato i Mondiali di sci alpino 1950 e numerose gare di Coppa del mondo di sci alpino."}
{"id": "462754", "revid": "1543377", "url": "https://it.wikipedia.org/wiki?curid=462754", "title": "Extreme Rules", "text": "Extreme Rules \u00e8 un evento a pagamento di wrestling organizzato annualmente della WWE. Il nome dell'evento deriva dall'omonimo termine utilizzato dalla WWE per riferirsi agli incontri disputati con le regole dell'hardcore wrestling.\nLa defunta federazione Extreme Championship Wrestling ha originariamente usato il termine per descrivere le stipulazioni di tutti i suoi match.\nStoria.\nL'evento ha visto la luce nel 2009, tuttavia l'idea era gi\u00e0 nata con il pay-per-view \"One Night Stand\", suo predecessore, realizzato dal 2005 come tributo alla vecchia ECW, acquistata dalla WWE pochi anni prima. L'edizione di One Night Stand del 2008 \u00e8 stata sottotitolata Extreme Rules e l'anno seguente tale sottotitolo \u00e8 diventato il nuovo nome dello show.\nNel 2009 la WWE ha modificato il calendario del pay-per-view, collocandolo dopo \"WrestleMania\".\nLa WWE fino al 2010 ha mantenuto una continuit\u00e0 tra i due eventi, inserendo i PPV di Extreme Rules nella cronologia di One Night Stand. Nonostante ci\u00f2, poco tempo dopo lo svolgersi dell'edizione del 2010, la federazione ha riconosciuto l'edizione del 2009 come primo evento nella storia del pay-per-view.\nNel 2017 Extreme Rules fu assegnato come esclusiva del roster di \"Raw\". Tuttavia, nel 2018 l'evento \u00e8 diventato accessibile per gli atleti di entrambi i roster e ha luogo nel mese di luglio.\nNel 2020 l'edizione venne chiamata The Horror Show at Extreme Rules.\nNel 2021 Da allora \u00e8 stato indicato che l'evento 2021 si terr\u00e0 a ottobre "}
{"id": "462756", "revid": "6923", "url": "https://it.wikipedia.org/wiki?curid=462756", "title": "Carabiniere scelto", "text": "Il carabiniere scelto \u00e8 un grado militare dell'Arma dei Carabinieri.\nDisciplina normativa.\nQualifica istituita con Decreto Legislativo Luogotenenziale n. 193 del 3 agosto 1944 per i carabinieri che, avendo compiuto sei anni di servizio, \".. si distinguano per autorevolezza e capacit\u00e0 professionale. Tale qualifica, che pu\u00f2 essere revocata per motivi disciplinati dal Comandante Generale dell'Arma su proposta dei superiori gerarchici del militare, d\u00e0 a questi il diritto di fregiarsi dell'apposito distintivo in trecciolina rossa da portare sulla manica o sulla controspallina\".\nLa qualifica di carabiniere scelto \u00e8 condizione per la promozione ad appuntato, salvo il caso di conferimento di tale promozione per benemerenze d'Istituto.\nCaratteristiche.\n\u00c8 il secondo grado dell'Arma dei Carabinieri ed \u00e8 posto sotto l'appuntato e sopra il carabiniere semplice. Il carabiniere scelto riveste la qualifica di agente di polizia giudiziaria nonch\u00e9 quella di agente di pubblica sicurezza.\nGalleria d'immagini.\nIl distintivo di grado di carabiniere scelto consiste in un gallone rosso."}
{"id": "462757", "revid": "33751", "url": "https://it.wikipedia.org/wiki?curid=462757", "title": "Stadio Ernst Happel", "text": "Lo stadio Ernst Happel () \u00e8 un impianto sportivo polivalente di Vienna, capitale dell'Austria.\nNato come Wiener Stadion nel 1931 e successivamente chiamato Praterstadion o Prater Stadion nel secondo dopoguerra in ragione della vicinanza con il famoso parco di divertimenti Prater nel distretto di Leopoldstadt, \u00e8 l'impianto sportivo pi\u00f9 capiente del Paese ed \u00e8 utilizzato quasi esclusivamente dalla nazionale austriaca di calcio; in casi eccezionali ospita anche gare di club (segnatamente per la finale della coppa nazionale o per incontri di rilievo valevoli per le coppe europee).\nRelativamente al calcio ha ospitato quattro finali di Coppa dei Campioni / Champions League, una di Coppa delle Coppe e quella del campionato europeo 2008; in altri ambiti sportivi ha ospitato alcune gare e la finale del campionato mondiale di football americano 2011.\nStoria.\nIl Wiener Stadion fu costruito tra il 1929 e il 1931 per ospitare la seconda edizione delle Olimpiadi dei Lavoratori, su progetto dell'architetto tedesco Otto Ernst Schweizer.\nDurante la seconda guerra mondiale fu utilizzato come caserma dalla \"Wehrmacht\" e sub\u00ec pesanti bombardamenti. Restaurato, nel 1956 venne ampliato con l'introduzione del terzo anello e la capienza fu portata a spettatori. Nel 1960, in occasione di un'amichevole fra l' e l', venne stabilito il record di presenze, tuttora insuperato con spettatori.\nIl nome attuale venne attribuito nel 1993, in onore dell'ex calciatore ed allenatore Ernst Happel, scomparso l'anno precedente.\nCaratteristiche.\nLa sua capacit\u00e0 corrente \u00e8 di posti, gode del ranking a 5 stelle della UEFA, permettendogli di essere ogni anno candidato ad ospitare le finali di Champions League. Lo stadio \u00e8 stato leggermente ampliato, in quanto il 29 giugno 2008 ha ospitato la finale del campionato europeo. La precedente capienza era infatti di posti.\nEventi ospitati.\nCalcio.\nLo stadio ha ospitato 41 finali di \u00d6FB-Cup, la prima nel 1932 e l'ultima nel 2011. Inoltre, \u00e8 stato sede di molti derby viennesi di campionato e delle partite internazionali pi\u00f9 importanti dei club austriaci. Ha anche ospitato per sei volte una finale di competizione europea:"}
{"id": "462761", "revid": "3588755", "url": "https://it.wikipedia.org/wiki?curid=462761", "title": "Tokhariani", "text": ""}
{"id": "462764", "revid": "111373", "url": "https://it.wikipedia.org/wiki?curid=462764", "title": "Pieterlen", "text": "Pieterlen (toponimo tedesco; in francese \"Perles\") \u00e8 un comune svizzero di 1\u00a0566 abitanti del Canton Berna, nella regione del Seeland (circondario di Bienne).\nGeografia fisica.\nLigerz \u00e8 affacciato sul Lago di Bienne.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nPieterlen \u00e8 servito dall'omonima stazione sulle linee Losanna-Olten e Basilea-Bienne.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene comune."}
{"id": "462767", "revid": "36426", "url": "https://it.wikipedia.org/wiki?curid=462767", "title": "Mercato Centrale di Firenze", "text": ""}
{"id": "462768", "revid": "19933", "url": "https://it.wikipedia.org/wiki?curid=462768", "title": "Mercato centrale di Firenze", "text": ""}
{"id": "462769", "revid": "119490346", "url": "https://it.wikipedia.org/wiki?curid=462769", "title": "Ispettore superiore", "text": "L'ispettore superiore \u00e8 la quarta e ultima qualifica degli ispettori della Polizia di Stato, del Corpo di Polizia Penitenziaria e del Corpo Forestale dello Stato. Tale qualifica \u00e8 superiore all'ispettore capo e sottoposto al sostituto commissario (che ora \u00e8 una qualifica, prima una semplice denominazione aggiuntiva). Per quanto concerne la sola Polizia di Stato, la sua denominazione ufficiale \u00e8 \"ispettore superiore sostituto ufficiale di Pubblica Sicurezza\", altrimenti abbreviato come \"ispettore superiore s.u.p.s.\"\nL'ispettore superiore riveste la qualifica di ufficiale di Polizia Giudiziaria e di sostituto ufficiale di pubblica sicurezza. Fino al 1981, il ruolo ispettori non esisteva, con la legge 121/81 la polizia venne smilitarizzata, e venne istituito questo nuovo ruolo posto tra quello dei sovrintendenti (ruolo che sostitu\u00ec quello dei sottufficiali, da vicebrigadiere a maresciallo con carica speciale) e quello dei commissari (nato dall'unione degli ufficiali e del vecchio ruolo dei commissari).\nLa qualifica di Ispettore Superiore s.u.p.s. (qualifica apicale del ruolo ispettori) venne istituita nel 1995, sostituendo la vecchia qualifica di Ispettore Capo ( precedente qualifica apicale del ruolo ispettori, dal Aprile 1981, a Maggio 1995); entrambi con le stesse insegne di grado.\nIl distintivo di grado dell'ispettore superiore s.u.p.s. consiste in un pentagono dorato e in un rombo dorato posto al centro di un \"binario\" dorato; le medesime insegne hanno i colori argentati per il personale della Polizia Penitenziaria"}
{"id": "462774", "revid": "561821", "url": "https://it.wikipedia.org/wiki?curid=462774", "title": "Domenico Genoese Zerbi (politico)", "text": "Biografia.\nFiglio di Felice Genoese e di Clementina Zerbi, nacque il 3 o il 9 aprile 1824; fu patriota e sostenitore di Giuseppe Garibaldi. Per devozione alla madre, us\u00f2 in aggiunta al cognome del padre anche quello della madre, tramandando quindi ai figli il doppio cognome.\nFu sindaco di Reggio Calabria per tre volte, tra il 1867 e il 1874.\nEletto quindi deputato alle elezioni politiche italiane del 1874, per la Sinistra storica, fu confermato alle elezioni successive; fu tra i dissidenti che il 29 aprile 1880 votarono contro il governo Cairoli III sulla questione della proroga dell'esercizio provvisorio, determinando lo scioglimento della Camera e le elezioni anticipate.\nIl 3 ottobre 1873 ottenne dal re Vittorio Emanuele II il diritto di succedere al titolo di Marchese gi\u00e0 esistito in un ramo estinto della famiglia (il ramo del Marchese di Montecorvino, estinto nel Salernitano).\nSposato il 5 o il 6 febbraio 1854 con Elisabetta Melissari, ebbe come figli Paolo Genoese Zerbi (1866) e Giuseppe Genoese Zerbi (1870), che fu poi podest\u00e0 di Reggio Calabria dal dicembre 1926 al 10 novembre 1928."}
{"id": "462775", "revid": "599013", "url": "https://it.wikipedia.org/wiki?curid=462775", "title": "Sostituto commissario", "text": "Sostituto commissario \u00e8 la denominazione aggiuntiva della qualifica di ispettore superiore della Polizia di Stato, del Corpo di polizia penitenziaria ma non del Corpo forestale dello Stato, che era ispettore superiore scelto. \nCome stabilito dal decreto legislativo del 30 maggio 2003, n. 193, all'art.8 comma 7, a decorrere dal 1\u00ba gennaio 2005:\nGli ispettori superiori-sostituti ufficiali di pubblica sicurezza che al 1\u00ba gennaio di ogni anno abbiano maturato quindici anni di effettivo servizio nella qualifica, possono partecipare ad una specifica selezione per titoli, a conclusione della quale, ferma\nrestando la qualifica rivestita, assumono la denominazione aggiuntiva di \"sostituto commissario\" con decorrenza dallo stesso 1\u00ba gennaio.\nLa sua denominazione ufficiale \u00e8 \"ispettore superiore, sostituto Ufficiale di P.S., sostituto commissario\". Il sostituto commissario riveste la qualifica di ufficiale di polizia giudiziaria e di Sostituto Ufficiale di pubblica sicurezza, limitatamente ai Sostituti Commissari della Polizia di Stato (cos\u00ec come i Luogotenenti dell'Arma dei Carabinieri). Per le altre Amministrazioni riveste la qualifica di agente di pubblica sicurezza.\nIl distintivo di grado dell'ispettore superiore sostituto commissario consiste in una stelletta dorata bordata di rosso e in un \"binario\" dorato che reca al proprio centro un rombo dorato, esclusivamente per il personale della Polizia di Stato e del Corpo Forestale dello Stato (ove assume la denominazione di Ispettore superiore scelto), e con insegne argentate per il personale della Polizia Penitenziaria.\nL'ispettore superiore sostituto commissario pu\u00f2 sostituire in caso di impedimento i funzionari appartenenti al ruolo direttivo della Polizia di Stato, (da vicecommissario a vicequestore aggiunto) assumendo in tal caso la qualifica di ufficiale di pubblica sicurezza."}
{"id": "462776", "revid": "287204", "url": "https://it.wikipedia.org/wiki?curid=462776", "title": "Puru\u1e63a", "text": "Puru\u1e63a (devanagari \u092a\u0941\u0930\u0941\u0937) \u00e8 un termine della lingua sanscrita dal significato di \"essere umano\" o anche \"maschio\". Nella letteratura sacra dell'induismo il termine \u00e8 stato utilizzato in tre principali accezioni:\nL'Uomo cosmico.\nNell'inno (X, 90) del \"\u1e5agveda\", detto anche \"Puru\u1e63a s\u016bkta\", un inno del tardo periodo vedico, il Puru\u1e63a \u00e8 descritto come tanto vasto da coprire e lo spazio e il tempo; ma di questo essere immenso, che pu\u00f2 essere visto come la personificazione della realt\u00e0 ancora immanifesta, \u00e8 visibile soltanto un quarto. Da questo quarto ebbe origine innanzitutto il principio femminile (\"vir\u0101j\") e quindi l'umanit\u00e0. Il Puru\u1e63a venne poi steso per terra dai deva e offerto in sacrificio secondo il rito, affinch\u00e9 avessero origine il mondo, gli animali, le caste, altri d\u00e8i, e i \"Veda\" stessi:\nIl sacrificio \u00e8 dunque l'atto col quale il mondo viene creato: l'Uomo cosmico, il Puru\u1e63a, sacrifica una parte di s\u00e9 per dare origine all'umanit\u00e0 e all'universo. Per tre quarti per\u00f2 il Puru\u1e63a resta \u00ab\"in alto\"\u00bb, trascendente, privo del suo quarto immanente, ed \u00e8 tramite il sacrificio stesso (\"yaj\u00f1a\") che l'umanit\u00e0 restituisce al Puru\u1e63a, in quello che come fa notare il teologo Raimon Panikkar, \u00e8 un dinamismo duplice.\nSpirito.\nNel S\u0101\u1e43khya, una delle sei (\"dar\u015bana\") ritenute ortodosse nell'induismo sebbene non teista, con \"puru\u1e63a\" si intende uno dei due princ\u00ecpi ontologici della realt\u00e0, essendo l'altro la \"prak\u1e5bti\". \"Puru\u1e63a\" \u00e8 usualmente tradotto con \"spirito\", \"anima\", o anche \"S\u00e9\", ed \u00e8 un concetto pluralistico; \"prak\u1e5bti\" \u00e8 di norma tradotto con \"materia\" o anche con \"natura\". \"Prak\u1e5bti\" e \"puru\u1e63a\" sono due princ\u00ecpi eterni, increati e assolutamente separati l'uno dall'altro, sebbene sia proprio la \"vicinanza\" fra loro a dare origine alle trasformazioni dell'universo, inteso come materiale e mentale, all'evoluzione della \"prak\u1e5bti\" stessa cio\u00e8. Mentre quest'ultima \u00e8 priva di coscienza, il \"puru\u1e63a\" pu\u00f2 essere visto invece come pura coscienza, principio frammentato in una infinit\u00e0 di monadi, di anime individuali che vengono loro malgrado coinvolte nelle trasformazioni della \"prak\u1e5bti\".\nEssere supremo.\nDa solo o in associazione con alcuni aggettivi come \"para\" (\"superiore\"), \"parama\" (\"altissimo\"), \"uttama\" (\"supremo\"), il termine \"puru\u1e63a\" \u00e8 spesso utilizzato nei testi della letteratura sacra devozionale per riferirsi al Dio. Per esempio, in uno dei testi sacri della tradizione \"vai\u1e63\u1e47ava\" leggiamo:\nSempre nell'ambito della tradizione \"vai\u1e63\u1e47ava\", il \"deva\" N\u0101r\u0101ya\u1e47a, che sar\u00e0 successivamente assimilato a Vi\u1e63\u1e47u, \u00e8 identificato con il Puru\u1e63a nello \"\u015aatapatha Br\u0101hma\u1e47a\"."}
{"id": "462778", "revid": "964734", "url": "https://it.wikipedia.org/wiki?curid=462778", "title": "Siva", "text": ""}
{"id": "462781", "revid": "7", "url": "https://it.wikipedia.org/wiki?curid=462781", "title": "Primo aprile", "text": ""}
{"id": "462784", "revid": "599013", "url": "https://it.wikipedia.org/wiki?curid=462784", "title": "Domenico Genoese Zerbi (ingegnere)", "text": "Biografia.\nLaureato in ingegneria all'Universit\u00e0 di Bologna, collabor\u00f2 attivamente per la ricostruzione della sua citt\u00e0 d'origine, quasi completamente distrutta dal drammatico terremoto del 1908. Le sue spoglie riposano all'interno della Cappella di famiglia a Taurianova.\nCollaborazioni progettuali.\nCon la collaborazione degli architetti Pertini e Merzanis, Domenico Zerbi progett\u00f2 numerosi palazzi, tra i quali: "}
{"id": "462790", "revid": "1318658", "url": "https://it.wikipedia.org/wiki?curid=462790", "title": "Gor\u00e9e", "text": "Gor\u00e9e (in italiano anche Gorea) \u00e8 un'isola del Senegal.\nGeografia.\nL'isola \u00e8 situata a circa 3\u00a0km al largo di Dakar ed ha un'estensione pari a 36 ettari, \u00e8 lunga circa un chilometro e larga 300\u00a0m. Ha una piccola spiaggia, situata dentro il porticciolo.\nPatrimonio dell'Umanit\u00e0.\nL'isola di Gor\u00e9e \u00e8 stata proclamata Patrimonio dell'Umanit\u00e0 dell'UNESCO nel 1978, per il suo forte valore evocativo e simbolico. Gor\u00e9e \u00e8 infatti nota per essere stata dal XV al XIX secolo il pi\u00f9 grande centro di commercio di schiavi della costa africana. Sull'isola si trova la \"Maison des Esclaves\", la casa degli schiavi dalla quale sono transitati milioni di africani strappati alla loro terra d'origine per essere portati, fatti schiavi, nelle Americhe; essa ora \u00e8 diventata un museo provvisto di guida senegalese (che si esprime in francese) che racconta il viaggio degli schiavi, dalla loro vita nella \"Maison des Esclaves\" alle armi usate dai commercianti di schiavi; di rilevante importanza \u00e8 la porta che d\u00e0 sul mare dalla quale gli schiavi venivano imbarcati sulle navi oppure buttati in mare se troppo deboli. L'isola fu usata per gli imbarchi fino al 1848, anno della terza rivoluzione francese e della definitiva abolizione della schiavit\u00f9 nei territori francesi. Le costruzioni dell'isola sono in stile coloniale, circondate di bougainvillee, le stradine di sabbia, gli edifici sono in pietra lavica.\nAttualmente l'isola vive prevalentemente di turismo e commercio. Offre un buon numero di strutture ricettive e di ristorazione. Gli abitanti sono circa 2.000, in prevalenza di religione musulmana, con una forte percentuale di cattolici e con una significativa presenza di artisti: pittori, scultori, musicisti.\nSull'isola \u00e8 presente la chiesa di San Carlo Borromeo, dove a Natale e nelle principali feste viene celebrata la funzione religiosa accompagnata dai canti e dalle percussioni di tamburi djembe.\nNella zona alta dell'isola, denominata \"le castel\" si possono ammirare i dipinti dei pittori qui residenti.\nSignificativa la presenza di gruppi di percussioni, come gli Africa Djemb\u00e9, che da molti anni conservano la tradizione della musica e dalla danza tradizionale di questa Isola.\nTra i siti d'interesse, oltre alla \"Maison des Esclaves\", il Museo della Donna, il Museo del Mare e il museo della schiavit\u00f9 approvvigionata.\nL'isola si raggiunge con il traghetto da Dakar.\nAmministrazione.\nGemellaggi.\nLa citt\u00e0 \u00e8 gemellata con:"}
{"id": "462792", "revid": "580", "url": "https://it.wikipedia.org/wiki?curid=462792", "title": "Giuseppe Genoese Zerbi", "text": "Biografia.\nFiglio di Domenico Genoese Zerbi, sindaco di Reggio per tre volte, e poi deputato per due legislature.\nAmmiraglio, fu il primo podest\u00e0 di Reggio Calabria e ideatore della realizzazione del Lido Comunale nella Rada Giunchi.\nL'opera pi\u00f9 importante dell'ammiraglio Genoese Zerbi \u00e8 per\u00f2 considerata senza dubbio la conurbazione della \"Grande Reggio\", che port\u00f2 la citt\u00e0 ad inglobare 14 comuni limitrofi, creando la prima area metropolitana di Reggio."}
{"id": "462795", "revid": "1590006", "url": "https://it.wikipedia.org/wiki?curid=462795", "title": "Sistema adiabatico", "text": "In termodinamica un sistema adiabatico \u00e8 un sistema chiuso che non pu\u00f2 scambiare calore con l'ambiente esterno; pu\u00f2 invece scambiare lavoro. Il termine adiabatico deriva dal greco \u1f00- (\"alfa privativo\"), \u03b4\u03b9\u1f70- (\"attraverso\"), e \u03b2\u03b1\u1fd6\u03bd\u03b5\u03b9\u03bd (\"passare\") e significa quindi \"che non permette di passare attraverso\".\nNella pratica, quasi nessun sistema termodinamico pu\u00f2 essere considerato adiabatico in termini rigorosi, in quanto il calore viene continuamente scambiato tra due corpi che abbiano temperature diverse, per\u00f2 molti sistemi possono essere considerati a tutti gli effetti adiabatici, in particolare quando il calore viene trasmesso cos\u00ec lentamente da potere approssimare a zero il flusso termico (cio\u00e8 di calore). Il sistema adiabatico \u00e8 quindi un modello fisico utilizzato per descrivere i sistemi reali.\nUn sistema adiabatico pu\u00f2 essere costruito utilizzando un recipiente con pareti isolanti (o \"adiabatiche\"). Pareti che facciano passare il calore vengono invece dette \"diatermane\" (o \"diatermiche\"). Il contrario di sistema adiabatico \u00e8 quindi sistema diatermico."}
{"id": "462802", "revid": "188116", "url": "https://it.wikipedia.org/wiki?curid=462802", "title": "Corpo delle guardie di pubblica sicurezza", "text": ""}
{"id": "462803", "revid": "767487", "url": "https://it.wikipedia.org/wiki?curid=462803", "title": "Emanuelle in America", "text": "Emanuelle in America \u00e8 un film del 1976, diretto da Joe D'Amato.\nTerzo film della serie Emanuelle nera e secondo con la regia di D'Amato, \"Emanuelle in America\" \u00e8 probabilmente il pi\u00f9 efferato della serie, per via dello \"snuff movie\" mostrato alla met\u00e0 del film a pezzetti e, intero, verso la fine.\nLa pellicola, come abitudine di D'Amato, che contamina vari generi quali l'erotico, il porno, l'avventuroso, il thriller e l'horror, usc\u00ec in Italia in versione soft, ma circol\u00f2 all'estero in versione hard. Le scene hard furono girate dagli attori Christine Minutelli, Marina Frajese e Rick Martino (pi\u00f9 un altro attore di colore non identificato). Nel 2004 \u00e8 uscita anche in Italia questa versione, in DVD.\nTrama.\nEmanuelle \u00e8 una fotoreporter che lavora per un giornale scandalistico. Il suo direttore la manda in giro per il mondo in cerca di \"scoop\". Ritornata a New York, riesce a entrare a fare parte dell'harem della villa del miliardario Van Darren, per un servizio di rara importanza. Il colpo fotografico riesce e, dopo gli elogi del suo direttore, Emanuelle viene invitata a Venezia, nel palazzo di un duca, amico di Van Darren che l'ha aiutata a fuggire dalla villa, dove fotografa una festa molto particolare durante la quale a ognuno degli invitati viene offerta una fetta di torta: chi vi trover\u00e0 un confetto d'oro ricever\u00e0 un premio speciale.\nFinito il divertimento, Emanuelle deve ripartire per un \"reportage\" in un club su un'isola dei Caraibi. Qui inizia a scattare di nascosto preziose foto sugli strani personaggi e sugli strani riti che animano il club, scoprendo un postribolo per donne facoltose; quindi in Sudamerica fa la sua scoperta pi\u00f9 sconvolgente, assistendo a una serie di \"snuff movies\" che mostrano le torture di un gruppo di militari ai danni di un gruppo di ragazze, che vengono filmate e guardate da un politico sadico. La sua identit\u00e0 di fotoreporter viene per\u00f2 scoperta e, sotto la minaccia di essere tenuta prigioniera, deve restituire il prezioso rullino.\nTornata a New York, Emanuelle nota su un giornale la foto di una donna scomparsa: certa di averla vista al club dei Caraibi, si servir\u00e0 dell'aiuto di un ex poliziotto e di tutti i suoi \"mezzi\" per riuscire a risolvere il caso. Alla fine, Emanuelle si reca in Africa, dove partecipa a una festa e viene scelta da un principe come sua sposa. Prima del matrimonio, per\u00f2, Emanuelle fugge verso nuove avventure.\nProduzione.\nIl film fu girato a \"Venezia\", \"Roma\", \"New York\" e \"Washington\". La lussuosa villa che si vede nel film (nella finzione vicino a New York) \u00e8 la famosa villa dell\"'Olgiata\" a Roma, molto utilizzata nel cinema italiano durante gli anni 1970 e 1980 in oltre sessanta film.\nSceneggiatura.\nIl soggetto e la sceneggiatura del film portano la firma del regista Piero Vivarelli e di Maria Pia Fusco, in seguito nota giornalista de \"la Repubblica\". I due sceneggiarono anche altri capitoli della serie Emanuelle nera.\nRegia.\nDopo \"Emanuelle nera - Orient Reportage\", Joe D'Amato diresse il suo secondo film della serie Emanuelle nera, imponendo il suo stile fatto di contaminazioni di generi vari e caratterizzando definitivamente Emanuelle come una donna libera, coraggiosa e disinibita.\nLe scene hard furono girate per volere dei distributori francesi e olandesi, e furono girate quasi per caso. Mentre si stava simulando una scena di sesso un attore ebbe un'erezione e D'Amato inizi\u00f2 a che doveva girare la scena, tanto che ella pratic\u00f2 una vera fellatio all'attore. Quando il produttore vide quella scena, decise di inserire scene hard. Per questo fu chiamata sul set Marina Frajese, che gi\u00e0 aveva avuto esperienze nel porno. Tra le scene pi\u00f9 forti, da segnalare quella zooerastica, in cui una donna masturba un cavallo.\nRiprese.\nPer realizzare le sequenze degli \"snuff\" fu chiamato il celebre truccatore ed effettista Giannetto De Rossi. Gli effetti speciali da lui realizzati furono cos\u00ec credibili da far scambiare a molti le sequenze realizzate per veri \"snuff\". Anche una delle ragazze che interpretarono le sequenze, quando si rivide sul grande schermo rimase cos\u00ec scioccata da far causa alla produzione, perdendola.\nLe torture che i militari infliggono alle donne loro prigioniere riguardano ganci attaccati alle mammelle, olio bollente fatto ingurgitare a forza con un imbuto, falli di ferro forniti di lame su cui vengono sedute le vittime e una museruola che squarcia il volto di una donna stuprata.\nD'Amato gir\u00f2 le sequenze riguardanti gli \"snuff\" con la macchina a mano, graffiando e sovraesponendo la pellicola e inserendo le tipiche \"sfiammate\" di fine rullo.\nMusiche.\nNella colonna sonora del film vi sono due canzoni, \"Emanuelle in America\" e \"Naked Emanuelle\", scritte da Nico Fidenco ed eseguite dal gruppo romano degli Armonium.\nCensura.\nAlla sua uscita il film fu sequestrato dal Tribunale di Avellino e giudicato \u00abpellicola offensiva del comune senso del pudore\u00bb.\nAccoglienza.\nIl film incass\u00f2 in Italia complessivamente 630\u00a0072\u00a0695 lire.\nCritiche.\nAll'epoca della sua uscita, il film non fu gradito dalla critica cinematografica italiana. Claudio G. Fava scrisse sul \"Corriere Mercantile\": \u00abIndefinibile \"collage\" di frammenti erotici e pseudoerotici, smozzicato dai tagli di censura che hanno tranciato gli amplessi (umani o zooerastici, a scelta), i quali rappresentavano l'unica ragione d'essere del filmetto, questo Emanuelle ha l'aria, volontaria o involontaria che sia, d'una parodia di un porno fumetto\u00bb.\nIn tempi pi\u00f9 recenti il film \u00e8 stato rivalutato da molte riviste di genere come \"Nocturno\", che scrive: \u00abAl di l\u00e0 della struttura fumettistica che \"Emanuelle in America\" ha introdotto nella serie, il film \u00e8 giustamente da considerarsi un'opera cardine nella vita e nella filmografia di Joe D'Amato, e non soltanto perch\u00e9 rappresenta il cosiddetto punto di non ritorno verso una cinematografia, quella erotica, che occupa il novanta per cento della sua produzione, ma anche e soprattutto perch\u00e9 per la prima volta il regista crea quella contaminazione di generi capace di dar vita a pellicole curiose e irriverenti, che lo hanno sempre distinto nel panorama italiano dell'epoca\u00bb.\nTitoli per l'estero.\nIl film usc\u00ec in Francia come \"Black Emanuelle en Am\u00e9rique\", in Germania Ovest come \"Black Emanuelle - Stunden wilder Lust\" e negli Stati Uniti come \"Emanuelle around the world\"."}
{"id": "462805", "revid": "1833487", "url": "https://it.wikipedia.org/wiki?curid=462805", "title": "Paoletta", "text": "Biografia.\nEsordisce nell'emittente napoletana Radio Marte dopo aver frequentato brevemente l'Universit\u00e0 Orientale di Napoli. Successivamente arriva a Radio Deejay dove fu scoperta da Jovanotti, il quale ascolt\u00f2 una cassetta da lei inviata e subito convinse Claudio Cecchetto ad ingaggiarla. Tra le trasmissioni che ha condotto con maggior successo ci sono: \"Gran sera Deejay\", trasmissione serale al fianco di Manuela Doriani, e \"Lunediretta\" in collaborazione con Marco Santin della Gialappa's Band.\nNegli anni duemila ha condotto anche il pomeridiano quotidiano \"Sala Jockey\", l'estivo \"Spiagge\" e, per tre anni, la trasmissione radiofonica \"La Bomba\" sempre su Radio Deejay con Luciana Littizzetto.\nDal 7 giugno 2005 al 9 settembre 2007 lavora per R101 conducendo: \"Tempo utile\" e \"L'utilitaria.\"\nPoi passa su RTL 102.5 dove conduce vari programmi: \"Nessun Dorma\", \"Miseria e nobilt\u00e0\" con il Conte Gal\u00e8, al mattutino \"La famiglia\" con Jennifer Pressman, Silvia Annichiarico e Angelo Di Benedetto, sino al serale \"Il Ficcanaso\" condotto con Carletto nell'estate del 2010 da Mondello. Finisce la sua collaborazione con RTL 102.5 il 22 agosto 2010.\nEsordisce il 1\u00ba ottobre 2010 su Radio Italia nella fascia oraria di mezzogiorno con Francesco Cataldo e dall'anno seguente conduce lo spazio in onda tra le nove e mezzogiorno insieme a Patrick Facciolo."}
{"id": "462807", "revid": "67253", "url": "https://it.wikipedia.org/wiki?curid=462807", "title": "Numerico", "text": ""}
{"id": "462813", "revid": "1782831", "url": "https://it.wikipedia.org/wiki?curid=462813", "title": "Mago (Dungeons &amp; Dragons)", "text": "Nel gioco di ruolo fantasy \"Dungeons &amp; Dragons\", il mago (\"Wizard\" nella versione originale in inglese) \u00e8 una delle classi base descritte nel \"Manuale del Giocatore\". Un mago \u00e8 tipicamente definito come un individuo caratterizzato dalla scarsa prestanza fisica e dalla mediocre abilit\u00e0 in combattimento ma molto intelligente che studia i poteri della magia arcana e che quindi, dopo un certo periodo di apprendimento, \u00e8 in grado di manipolarla.\nArchetipo.\nQuelle illustrate di seguito sono le tipiche connotazioni dell'archetipo di mago come descritto nei manuali base di \"D&amp;D\", in cui l'ambientazione di riferimento \u00e8 \"Greyhawk\". La creazione di differenti ambientazioni e la fantasia di giocatori e dungeon master hanno, nel tempo, evoluto questo modello facilmente accomunabile al \"classico\" mago fantasy (come ad esempio Merlino), creando figure anche molto lontane dall'archetipo.\nIl punto di forza del mago \u00e8 la capacit\u00e0 di usare la magia. Tuttavia i maghi non vedono se stessi solo come semplici esecutori di incantesimi, ma soprattutto come filosofi, inventori e scienziati che tentano di conoscere gli aspetti pi\u00f9 reconditi e i segreti inviolabili delle leggi naturali che per la gente comune sono sconosciuti e inesplorati. Lo studio, per volont\u00e0 del mago stesso, a volte perso nel desiderio di incrementare la sua potenza ed accrescere la sua conoscenza, assorbe la maggior parte del suo tempo; non ha quindi la possibilit\u00e0 di imparare a brandire efficacemente armi ed indossare armature. Per questo il mago dovrebbe tatticamente cercare di evitare il combattimento corpo a corpo - rischio che invece un guerriero affronta con coraggio - rimanendo il pi\u00f9 lontano possibile dalla mischia, in modo da poter aiutare i suoi alleati con la magia restando al sicuro.\nPer poter diventare mago, il personaggio deve trovare qualcuno in grado di istruirlo, cosa spesso assai difficoltosa: i maghi sono normalmente restii a divulgare le loro conoscenze e i loro arcani segreti, anche se un mago di alto livello potrebbe, dietro un lauto compenso in monete d'oro, decidere di prendere con s\u00e9 un apprendista. Altrimenti \u00e8 possibile rivolgersi ad una scuola di magia, rari e costosi istituti che spesso preferiscono gli studenti pi\u00f9 ricchi anzich\u00e9 quelli pi\u00f9 meritevoli. Al termine di lunghi anni di intenso studio il mago acquisisce i primi rudimenti della magia arcana; l'apprendista scrive le formule e quali componenti sono necessari per lanciare gli incantesimi che gli vengono insegnati sul \"libro degli incantesimi\", un voluminoso tomo vergato in linguaggio magico, sulle cui pagine ancora intonse riporter\u00e0 gli incantesimi che imparer\u00e0 nel corso della sua vita. Ma per lanciare gli incantesimi pi\u00f9 potenti \u00e8 necessaria molta esperienza, che non pu\u00f2 essere insegnata fra le mura di una scuola; ecco perch\u00e9, accompagnati dalla bramosia di conoscenza, molti maghi diventano avventurieri. Oltre a poter lanciare incantesimi il mago ha altre capacit\u00e0 tipiche, come quella di riconoscere e saper utilizzare varie tipologie di oggetti magici, di ricercare nuovi incantesimi e creare artefatti magici pi\u00f9 o meno potenti come una pergamena con inscritto un incantesimo arcano, una pozione d'invisibilit\u00e0, una bacchetta magica, un anello con cui evocare un elementale, una spada con la lama ricoperta di fuoco magico o una corazza a scaglie che dona resistenza alla magia.\nIl mago \u00e8 tipicamente vestito con una comoda tunica colorata con ampie maniche lunga fino ai piedi e un cappello appuntito a tese larghe; d'inverno l'abito \u00e8 di tessuto pi\u00f9 pesante e corredato da un cappuccio e un mantello sulle spalle. I maghi nobili e i pi\u00f9 ricchi possono avere tuniche finemente lavorate e di materiale pregiato. Non di rado \u00e8 accompagnato da un famiglio, cio\u00e8 un piccolo compagno ai suoi ordini come un corvo, un gatto, un gufo o un serpente. Il famiglio non \u00e8 un semplice animale, ma una creatura magica che possiede capacit\u00e0 speciali che possono risultare davvero utili al mago. Molto spesso fra mago e famiglio si instaura un rapporto di complicit\u00e0 che pu\u00f2 evolvere nel tempo in una profonda amicizia.\nLa tipica dimora del mago \u00e8 una torre isolata situata appena al di fuori di un centro abitato. Una torre rappresenta un edificio ben riconoscibile: chiunque abbia la malsana idea di chiedersi chi abita in un edificio tanto strano non pu\u00f2 che rispondersi: \"un mago!\". Oltre che salvare la vita al malcapitato, la distinzione architettonica permette al mago di non venire disturbato inutilmente, preservando cos\u00ec il suo \"prezioso\" tempo. La lontananza da case e fattorie in cui vive la gente comune si rende necessaria affinch\u00e9 gli abitanti possano tollerare la presenza quotidiana di un mago: con finestre perennemente illuminate da tremolante luce magica e improvvisi bagliori notturni accompagnati da forti rombi che rompono il silenzio della campagna circostante \u00e8 molto facile spaventarsi. Ma un mago non pu\u00f2 rinunciare ai suoi esperimenti, compiuti fra pile di libri e incartamenti ingialliti. E la paura tiene lontano gli incauti.\nCambiamento nella storia di D&amp;D.\nOriginal D&amp;D.\nLa classe \u00e8 introdotta gi\u00e0 nella prima edizione del gioco. Solo gli umani vengono ritenuti in grado di diventare maghi; fra le motivazioni, la naturale resistenza alla magia di alcune razze. Anche gli elfi, che in questa edizione sono guerrieri in grado di lanciare incantesimi (un elfo \u00e8 multiclasse guerriero/mago), possono manipolare la magia arcana, ma non possono raggiungere lo stesso livello di esperienza di un umano. Oltre alla capacit\u00e0 speciale di lanciare incantesimi selezionabili dalla lista di incantesimi per maghi, pu\u00f2 creare oggetti magici spendendo tempo e denaro. Ma un mago, rispetto alle altre classi, \u00e8 un personaggio debole (ha pochi punti ferita), vulnerabile, che necessita di protezione per sopravvivere, poich\u00e9 la sua abilit\u00e0 in combattimento \u00e8 scarsa e pu\u00f2 solo utilizzare un pugnale come arma e non pu\u00f2 indossare alcuna armatura. Questo almeno finch\u00e9 non accumula un po' di esperienza: ad alti livelli il mago pu\u00f2 diventare la classe pi\u00f9 potente del gioco. Come in tutte le edizioni di \"D&amp;D\", l'Intelligenza \u00e8 una caratteristica molto importante per il mago. Con il supplemento \"Eldritch Wizardry\" un mago pu\u00f2 possedere dei poteri psionici a scapito per\u00f2 della possibilit\u00e0 di memorizzare incantesimi. In base al livello di esperienza al mago vengono assegnati dei titoli, come, ad esempio, \"Medium\" al livello 1; questi titoli verranno poi parzialmente riutilizzati nell'AD&amp;D Prima Edizione di Gygax. Curiosamente, nella quarta revisione di D&amp;D Base i titoli \"Theurgist\" e \"Thaumaturgist\", assegnati rispettivamente ai livelli 4 e 5, verranno ignorati, forse perch\u00e9, a parere di Mentzer, pi\u00f9 opportuni ad un guaritore, essendo la teurgia una descrizione di pratiche magiche fatte con l'intenzione di invocare l'atto di una divinit\u00e0, e la taumaturgia una branca della magia legata a fenomeni simili ai miracoli. \nAD&amp;D Prima Edizione.\nPer poter essere un mago il personaggio deve avere almeno 9 come punteggio di intelligenza e 6 di destrezza, nonch\u00e9 essere di razza umana, mezzelfica o elfica, anche se solo gli umani non hanno limitazioni nel livello massimo raggiungibile. A partire da questa edizione l'allineamento dipender\u00e0 dalla classe e non dalla razza: il mago pu\u00f2 essere di qualsiasi allineamento. Per la prima volta \u00e8 possibile ottenere un famiglio, evocandolo con l'incantesimo \"Find Familiar\", di primo livello. Il Mago ha una sottoclasse costituita da un mago specializzato in incantesimi di illusione: l'\"Illusionista\", accessibile ad umani e gnomi con almeno 15 di Intelligenza e 16 di Destrezza; gli gnomi hanno una limitazione di livello massimo. L'illusionista ha una propria lista di incantesimi, i quali sono pi\u00f9 potenti rispetto a quelli di un normale mago; ma, per contro, ha delle forti limitazioni nell'uso e nella creazione di artefatti magici. Le combinazioni multiclasse consentite riguardanti il mago sono:\nOltre al pugnale il mago pu\u00f2 utilizzare anche il bastone e dardi con cui colpire il nemico a distanza.\nAl mago e all'illusionista possono essere assegnati dei titoli in base al livello:\nUnearthed Arcana.\nIn questo supplemento vengono introdotti per il mago i \"trucchetti\" (\"cantrips\"), semplici incantesimi, considerati di livello 0, che solitamente vengono insegnati agli apprendisti durante i primi anni di studio. Questi incantesimi rappresentano pi\u00f9 che altro un ottimo spunto per un buon gioco di ruolo pi\u00f9 che un'utilit\u00e0 dal punto di vista della sopravvivenza del mago stesso; alcuni esempi: \nD&amp;D Base.\nQuarta revisione.\nIn questa versione del gioco il mago \u00e8 una delle classi base \"umane\", cio\u00e8 indissolubilmente legate alla razza umana, poich\u00e9 le altre razze \"standard\" come, ad esempio, il Nano, sono classi base \"semiumane\". Non vi sono requisiti minimi nei valori delle caratteristiche per accedere alla classe. L'unica arma permessa \u00e8 il pugnale ma, se il dungeon master lo consente, pu\u00f2 utilizzare anche armi comunque semplici come bastone, cerbottana, frusta o fionda. Raggiunto il nono livello, dove il mago riceve il titolo di \"wizard\" (o \"maga\" per le maghe), il giocatore dovrebbe decidere cosa far diventare il suo personaggio:\nAl mago vengono assegnati dei titoli in base al livello:\nAD&amp;D Seconda Edizione.\nIn questa edizione le classi base vengono suddivise in gruppi in base a delle caratteristiche comuni come Dado Vita, tabella dei punti esperienza e dei tiri salvezza; il mago \u00e8 inserito fra gli \"esperti di magia\", ovvero coloro che hanno in comune la capacit\u00e0 di manipolare la magia arcana e costruire oggetti magici, assieme agli specialisti (che comunque rimangono classi opzionali a discrezione del DM). Mentre l'unico requisito richiesto per essere un mago \u00e8 avere 9 come punteggio di Intelligenza, per essere specialisti, oltre che il suddetto requisito, \u00e8 necessario soddisfarne altri molto pi\u00f9 severi che, oltre a prevedere punteggi minimi nelle caratteristiche, interessa anche la razza. Ad esempio, per essere un Necromante il personaggio deve avere almeno 16 in Saggezza ed essere esclusivamente di razza elfica, mentre un illusionista deve avere 16 in destrezza ed essere umano o gnomo (vista l'innata affinit\u00e0 con questo tipo di magia, \u00e8 l'unica razza che anche non potendo essere mago pu\u00f2 essere uno specialista). Le scuole di magia (vedi pi\u00f9 sotto) sono in totale nove, otto maggiori e una minore, dato che Divinazione \u00e8 divisa in Minore e Maggiore. Rispetto ad AD&amp;D Prima Edizione \u00e8 stata aggiunta per il mezzelfo una combinazione multiclasse riguardante il mago, cio\u00e8 Guerriero/Mago/Chierico.\nD&amp;D Terza Edizione (3.0).\nIl cambiamento pi\u00f9 rilevante \u00e8 sicuramente quello che riguarda la possibilit\u00e0 di utilizzare armi ed armature senza alcuna restrizione; questo significa che un mago pu\u00f2 indossare armature pesanti e brandire spade o lance utilizzando uno scudo, se lo desidera. Per\u00f2 naturalmente questo influenza la sua capacit\u00e0 di lanciare incantesimi, anche se diventa competente nell'uso di quella particolare arma o armatura: l'agilit\u00e0 necessaria per compiere i gesti mistici sar\u00e0 compromessa poich\u00e9 l'ingombrante corazza li ostacola e le mani non saranno libere per poterli compiere; tutto ci\u00f2 si traduce in un'alta probabilit\u00e0 che il mago fallisca pericolosamente l'incantesimo rendendo, di fatto, inutile il suo principale privilegio di classe. Ad ogni modo esistono talenti in grado di annullare in parte o totalmente tali difficolt\u00e0. Come in AD&amp;D2ed, un mago pu\u00f2 decidere di specializzarsi in una scuola di magia. Da non confondere con gli istituti in cui si insegna la magia arcana, le scuole di specializzazione (o, pi\u00f9 genericamente, di magia) sono raggruppamenti di incantesimi in base ad un tema comune (gli incantesimi non appartenenti a nessuna scuola sono chiamati \"universali\"), e rappresentano il campo di studio del mago. Un mago pu\u00f2, se lo desidera, specializzarsi in una di esse (la scelta deve essere fatta al momento della creazione del personaggio), diventando cos\u00ec uno specialista; in particolare, avr\u00e0 il vantaggio di poter preparare pi\u00f9 incantesimi rispetto ad un mago non specializzato, ma gli sar\u00e0 proibito imparare gli incantesimi di alcune scuole (dette \"opposte\"). In D&amp;D3ed le scuole di specializzazione sono otto:\nAnche un mago di basso livello \u00e8 competente in alcune armi semplici da mischia quali bastone ferrato, pugnale, randello e a distanza come la balestra (sia leggera che pesante). In questa edizione il famiglio \u00e8 un privilegio di classe, ottenibile spendendo un po' di tempo e poche monete d'oro. Con l'introduzione nella meccanica di gioco del sistema di abilit\u00e0 e talenti il mago acquisisce il tipico talento da incantatore Scrivere pergamene, che gli consente di creare una pergamena con vergato uno degli incantesimi che conosce in modo tale da poterlo lanciare anche senza averlo memorizzato in quel momento. Inoltre, dopo aver accumulato un certo numero di punti esperienza, guadagna un talento addizionale che deve per\u00f2 essere di metamagia o di creazione oggetto, ed \u00e8 l'unica classe che pu\u00f2 prendere il talento Padronanza degli incantesimi. Un personaggio mago pu\u00f2 scegliere il Draconico come linguaggio bonus anche se non \u00e8 previsto nella lista della razza. Alcune classi di prestigio sono indirizzate ai maghi come, ad esempio, il Maestro del sapere o l'Arcimago. \nD&amp;D 3.5.\nCon la revisione, la scelta delle due scuole di specializzazione opposte avviene senza obblighi, con l'eccezione del fatto che la scuola di Divinazione non pu\u00f2 mai essere scelta come scuola proibita.\nD&amp;D 4E.\nCon la nuova versione, scompaiono le scuole di specializzazione e le relative limitazioni. La standardizzazione dei poteri di classe rende molto pi\u00f9 lineare la meccanica del lancio di un incantesimo, rendendo anche pi\u00f9 veloce l'offesa grazie all'eliminazione dei turni di preparazione. Resta necessario preparare gli incantesimi prima di un riposo per poterli usare.\nAmbientazioni.\nForgotten Realms.\nLa magia \u00e8 diffusa praticamente in tutte le terre conosciute che fanno parte dell'ambientazione. Nel Faer\u00fbn, un mago \u00e8 in grado di manipolare la Trama, ovvero l'essenza stessa della dea Mystra. La magia arcana gioca un ruolo cos\u00ec importante nella societ\u00e0 da essere chiamata comunemente \"l'Arte\". Il modo pi\u00f9 semplice per imparare l'Arte \u00e8 quella di rivolgersi ad un mago di alto livello, almeno nel nord del continente, dove fino a poco tempo fa le universit\u00e0 della magia erano inesistenti. Qualche tentativo di edificarne e gestirne una fu fatto, ma con risultati disastrosi; qualche \"forza\" (probabilmente che teme il passato, vista l'esperienza dell'impero caduto di Netheril che ha conseguenze negative ancora oggi) non vuole che ci\u00f2 avvenga. Attualmente sono estremamente rare e comunque piccole, come quella di Silverymoon nelle Marche d'Argento. Nel sud invece le universit\u00e0 della magia sono grandi e diffuse, come in Halruaa, la terra dei maghi e delle navi volanti. Comunque non \u00e8 facile diventare un mago; il percorso \u00e8 lungo, arduo e sempre costoso, e sono pochi gli individui che nascono con le attitudini psicofisiche necessarie. Mentre sono pochi i maghi veramente esperti, i quali generalmente occupano posizioni di potere, i maghi di basso livello si possono trovare un po' ovunque, pi\u00f9 spesso al servizio di mercanti o nobili nella posizione di saggi e consiglieri. I pi\u00f9 coraggiosi sono avventurieri, i cui libri straripanti di incantesimi sconosciuti sono fra i bottini pi\u00f9 ambiti dagli altri maghi e da chi vuole fare un po' di soldi in fretta; altri maghi si dedicano alla produzione e al commercio di artefatti magici. Gli specialisti sono molto meno comuni rispetto ai maghi normali poich\u00e9 prima del Periodo dei Disordini erano pressoch\u00e9 inesistenti. In alcune zone i maghi governano in magocrazie, come nella regione di Thay. La gente comune non riesce a distinguere fra un mago e uno stregone, che chiama indistintamente \"magio\". A volte un contadino o un cittadino curioso pu\u00f2 incappare in uno strano simbolo luminoso che sembra apparso dal nulla, come fosse un monito a protezione di un particolare luogo: il buon senso consiglia di non tentare di sfidare la runa magica di un mago. Fra i personaggi degni di nota alcuni sono importanti maghi, come Elminster, Szass Tam (il Mago Rosso pi\u00f9 influente), Alustriel Silverhand e Talatha Vaerovree, l'attuale Magister."}
{"id": "462816", "revid": "339392", "url": "https://it.wikipedia.org/wiki?curid=462816", "title": "Babele", "text": ""}
{"id": "462817", "revid": "302657", "url": "https://it.wikipedia.org/wiki?curid=462817", "title": "Autostop", "text": "L'autostop \u00e8 una forma di trasporto che consiste nel \"chiedere un passaggio\" ad altri viaggiatori, generalmente provvisti di veicoli motorizzati, come automobili o autocarri, pi\u00f9 di rado motociclette. \nNella prassi pi\u00f9 comune, l'autostoppista sul ciglio della strada chiede alle vetture private di fermarsi e di fornire il trasporto \"gratuitamente\". \nChiedendo passaggi in successione, \u00e8 inoltre possibile effettuare anche lunghi viaggi in autostop.\nTerminologia.\nIl termine autostop, per designare la pratica sociologica, \u00e8 internazionalmente diffuso nell'Europa continentale (Francia, Italia, Germania, Spagna, Europa orientale) dove comunque spesso si affianca al corrispondente termine in lingua locale (\"trampen\" in Germania, \"liften\" nei Paesi Bassi, \"liftning\" in Svezia). \nNegli Stati Uniti, in Gran Bretagna e, in generale, nei paesi anglofoni, \u00e8 invece totalmente sostituito dal termine \"hitchhiking\".\nSociologia.\nI motivi che spingono le persone a viaggiare mediante autostop sono soprattutto tre: necessit\u00e0 (ristrettezza di fondi o mancanza di mezzi); spirito di avventura (l'autostop consente di incontrare persone sconosciute e aggiunge imprevedibilit\u00e0 ai tempi e alle tappe del viaggio); ambientalismo ed efficienza del trasporto.\nProblematiche connesse.\nSicurezza individuale e incertezze.\nL'autostop non \u00e8 esente da rischi ed \u00e8 inoltre abbastanza faticoso e, soprattutto, imprevedibile: il viaggiatore-autostoppista non sa mai con certezza in quale luogo dormir\u00e0 la notte, n\u00e9 \u00e8 in grado di prevedere i tempi di spostamento; tali incertezze diventano ingredienti della miscela avventurosa di questo tipo di viaggio.\nSicurezza stradale.\nLa pratica dell'autostop pu\u00f2 incontrare delle limitazioni legali o incorrere in divieti, per esigenze connesse alla fluidit\u00e0 della circolazione e alla sicurezza stradale. \nIn Italia, ad esempio, l'autostop \u00e8 vietato sulle strade a scorrimento veloce, come, ad esempio, le autostrade.\nForme organizzate.\nPer ovviare ad alcuni dei problemi connessi alla sua pratica, l'autostop ha conosciuto forme di organizzazione.\nAutostop organizzato.\nPer minimizzare le incertezze e offrire una sorta di sicurezza in pi\u00f9 che manca nell'autostop classico, sono sorte associazioni di \"Autostop organizzato\", la maggioranza delle quali richiede il pagamento di una quota annuale, o mensile.\nAutostop via internet.\nEsistono siti internet detti di \"autostop organizzato\", sui quali organizzare i viaggi in un modo simile all'autostop di strada. In questi siti \u00e8 possibile sia segnalare che si ha intenzione di intraprendere un viaggio e si hanno posti liberi in macchina, oppure che si cerca un passaggio per andare in una determinata destinazione.\nSe si trova un posto disponibile pu\u00f2 essere un modo molto pratico ed economico per viaggiare, con eliminazione dei tempi di attesa ai bordi della strada. \u00c8 anche possibile, in questo modo, organizzare passaggi regolari. Di norma, ma non sempre, \u00e8 previsto un piccolo contributo economico da parte di chi viene trasportato.\nNella cultura di massa.\nL'autostop \u00e8 presente in molti prodotti della cultura di massa.\nNel romanzo di Jack Kerouac \"Sulla strada\" (1957), con al centro le vicissitudini di Dean Moriarty, riconosciuto come uno dei manifesti della Beat Generation, l'autostop \u00e8 spesso utilizzato lungo tutta la trama.\nLa popolare saga \"Guida galattica per gli autostoppisti\" di Douglas Adams, iniziata nel 1978, pone al centro della narrazione una particolare guida turistica \"ad hoc\" per esplorare l'universo.\nRoger Waters, ex bassista e cantante dei Pink Floyd, ha dedicato all'autostop un intero album, \"The Pros and Cons of Hitch Hiking\" (1984), letteralmente \"Vantaggi e svantaggi dell'autostop\".\nIl film horror The Hitcher - La lunga strada della paura, il suo sequel e il suo remake hanno al centro della vicenda un autostoppista psicopatico."}
{"id": "462821", "revid": "465169", "url": "https://it.wikipedia.org/wiki?curid=462821", "title": "Norvegia all'Eurovision Song Contest", "text": "La Norvegia ha partecipato all'Eurovision Song Contest per la prima volta nel 1960. Da allora \u00e8 stata assente solo due volte, nel 1970 e nel 2002.\nIn un totale di quasi cinquanta partecipazioni ha vinto la manifestazione tre volte. In particolare la vittoria del 2009 di Alexander Rybak detiene il record del pi\u00f9 alto punteggio di sempre (387 punti) e il maggior distacco dal secondo classificato, prima che nell'edizione del 2016 venne modificato il sistema di votazione. La Norvegia detiene anche il record negativo di ultimi posti (undici) e il maggior numero di ultimi posti a zero punti (quattro). Fino al 2012 deteneva anche il record di dodici punti ottenuti (sedici), ma la Svezia ha infranto questo primato ottenendo per 18 volte i dodici punti.\nLa canzone che rappresenta la Norvegia viene scelta ogni anno attraverso il Melodi Grand Prix.\nAvendo vinto la manifestazione nel 2009 ha acquisito il diritto ad essere il paese ospite dell'edizione 2010.\nStatistiche di voto.\nFino al 2019, le statistiche di voto della Norvegia sono:\nAltri premi ricevuti.\nMarcel Bezen\u00e7on Award.\nI Marcel Bezen\u00e7on Awards sono stati assegnati per la prima volta durante l'Eurovision Song Contest 2002 a Tallinn, in Estonia, in onore delle migliori canzoni in competizione nella finale. Fondato da Christer Bj\u00f6rkman (rappresentante della Svezia nell'Eurovision Song Contest del 1992 e attuale capo della delegazione per la Svezia) e Richard Herrey (membro del gruppo Herreys e vincitore dalla Svezia nell'Eurovision Song Contest 1984), i premi prendono il nome del creatore del concorso, Marcel Bezen\u00e7on.\nI premi sono suddivisi in 3 categorie:\nOGAE Eurovision Song Contest Poll.\nL'OGAE Eurovision Song Contest Poll \u00e8 la classifica fatta dai gruppi dell'OGAE, organizzazione internazionale che consiste in un network di oltre 40 fan club del Contest di vari Paesi europei e non. Come ogni anno, i membri dell'OGAE hanno l'opportunit\u00e0 di votare per la loro canzone preferita prima della gara e i risultati sono stati pubblicati sul sito web dell'organizzazione.\nBarbara Dex Award.\nIl Barbara Dex Award \u00e8 un riconoscimento non ufficiale con il quale viene premiato l'artista peggio vestito all'Eurovision Song Contest. Prende il nome dall'omonima artista belga che nell'edizione del 1993 si \u00e8 presentata con un abito che lei stessa aveva confezionato e che aveva attirato l'attenzione negativa dei commentatori e del pubblico."}
{"id": "462828", "revid": "1573940", "url": "https://it.wikipedia.org/wiki?curid=462828", "title": "Diplura", "text": "I Dipluri (Diplura ) sono l'unico ordine della sottoclasse dei Polientomati, composto da circa 800 specie di esapodi terrestri, di piccole o modeste dimensioni (2-5 mm, solo qualche Japigide esotico pu\u00f2 raggiungere i 50\u00a0mm), allungati, ciechi, depigmentati, con esoscheletro poco consistente e talora fornito di squamette di forma e dimensioni varie, secondo la regione del corpo.\nMorfologia.\nI Dipluri hanno cranio prognato, privo di occhi e di ocelli, ma provvisto (in \"Campodea\" ) di organi sensoriali latero-ventrali ciottoliformi e con la convessit\u00e0 rivolta verso l'esterno.\nLe antenne sono di tipo \"segmentato\", pi\u00f9 o meno lunghe, moniliformi, costituite da 20-40 o pi\u00f9 articoli e con tricobotri negli antennomeri 3\u00ba-6\u00ba.\nL'apparato boccale \u00e8 entognato. Il \"labrum\" \u00e8 distinto. Le mandibole sono monocondile, allungate e denticolate distalmente, senza placca molare ed a volte provviste di prosteca. Le mascelle sono composte dal cardine, dallo stipite allungato, da due lobi, di cui spesso l'interno \u00e8 denticolato all'apice, e da un palpo 1-2 articolato. Il \"labium\" ha le glosse piccole, le paraglosse pi\u00f9 grandi; i palpi labiali sono uniarticolati, inarticolati o assenti.\nIl torace ha il primo segmento pi\u00f9 piccolo dei due seguenti, che sono simili tra loro. Gli scleriti pleurali ridotti, ma talvolta presentano l'accenno di ana- e coxopleurite. Zampe con tarsi uniarticolati e pretarsi forniti di due unghie, nonch\u00e9, talvolta, di un'appendice unguliforme mediale.\nL'addome si compone di 11 uriti ed \u00e8 provvisto di \"stili\" negli urosterni 1\u00ba-7\u00ba o 2\u00ba-7\u00ba (in questo secondo caso il 1\u00ba urosterno porta per\u00f2 un paio di appendici lobiformi che possono presentare differenze sessuali). Gli stili sono considerati residui di zampe appartenenti ai metameri che formarono l'addome degli esapodi. \u00c8 inoltre provvisto di \"vescicole\" negli urosterni 2\u00ba-7\u00ba, 2\u00ba-3\u00ba (esse talora mancano).\nI cerci, disposti all'estremit\u00e0 dell'addome, sono di forma diversa: in Dicellurata sono brevi, non divisi in articoli e costituenti una sorta di forcipe che afferra le prede; in Rhabdura sono pi\u00f9 o meno lunghi e pluriarticolati. Talora sono provvisti di ghiandole repugnatorie che sboccano alla loro estremit\u00e0 distale (Projapigidi).\nAnatomia.\nIl sistema nervoso \u00e8 costituito da un apparato centrale con 3 gangli toracici e 7-8 addominali.\nL'apparato digerente \u00e8 rappresentato da un canale alimentare rettilineo con stomodeo, mesenteron e proctodeo differenziati e variamente sviluppati.\nL'apparato tracheale mostra un diverso comportamento e un vario numero di stigmi. In \"Campodea\" si riscontrano solo 3 paia di stigmi (due paia mesotoraciche ed uno metatoracico) e le trachee provenienti dagli stigmi non si connettono con le altre di ciascun lato, In \"Japyx\" , in \"Parajapyx\" ed in \"Anajapyx\" gli stigmi sono presenti in numero di 9 paia (2 toraciche e 7 addominali); in \"Projapyx\" 10 paia (3 toraciche e 7 addominali); in \"Heterojapyx\" ed in \"Japyx solifugus\" 11 paia (4 toraciche e 7 addominali)\nL'apparato circolatorio comprende un vaso dorsale che, in \"Campodea\" , giunge in direzione cefalica fino al mesotorace ed \u00e8 provvisto di 9 ostioli.\nL'apparato escretore \u00e8 composto da 5-16 tubi malpighiani papilliformi, che per\u00f2 possono talora mancare, come in \"Japyx\" .\nL'apparato secretore comprende ghiandole salivari acinose, ghiandole tubolari, genali, repugnatorie dei cerci (nei Projapigidi), ghiandole tegumentali sparse in varie regioni del corpo e sue appendici, l'apparato endocrino retrocerebrale (a volte ridotto o rudimentale) e, infine, ghiandole endocrine lobulose (probabilmente analoghe alle \"ghiandole toraciche\").\nApparato riproduttore.\nNella femmina, comprende gli ovari, con 1 o 2 paia di ovarioli meroistici politrofici (\"Campodea\" , \"Anapyx\" ) o con 7 paia di ovarioli metamerici (dal 1\u00ba al 7\u00baurite come in \"Japyx\" ). Si sono riscontrati anche ovarioli panoistici. La vagina \u00e8 brevissima o, talora, praticamente inesistente; la spermateca \u00e8 presente. Il gonotrema \u00e8 posizionato dopo l'8\u00ba urosterno.\nNel maschio, i testicoli sono in numero di 1 paio (\"Japyx\" ) o di due paia (\"Anajapyx\" ). Sono talora differenti (\"Japyx\" ), lunghi e convoluti e forniti di vescicole seminali. Eiaculatore breve e sboccante fra alcune formazioni papilliformi.\nBiologia.\nI Dipluri sono esapodi lucifughi ed ovipari. Vivono nel terreno umido, a varia profondit\u00e0, sotto vegetali in decomposizione, tronchi di alberi caduti, cortecce, muschi, pietre, nelle caverne (come guanobi, come troglobi, ecc.). Si cibano di detriti, di miceli fungini, di piccoli animali morti, nonch\u00e9 di minuti Insetti e Miriapodi viventi.\nLa trasmissione dello sperma dal maschio alla femmina avviene, in molti casi, indirettamente. In \"Campodea remyi\" , ad esempio, il maschio forma spermatofori che depone su un supporto; essi sono costituiti da un breve stelo che porta una voluminosa goccia di sperma, racchiusa in un involucro fornito dai filamenti spiralati, che hanno la funzione di facilitare la deiscenza di detto involucro, allorch\u00e9 viene in contatto col gonotrema della femmina. Anche in \"Lepidocampa\" gli spermatofori sono peduncolati.\nLe uova sono deposte in gruppi e talora covate dalla femmina, che si trattiene poi sulle neanidi neosgusciate. In \"Protijapyx maior\" il gruppo subsferoidale dei germi, composto di 20-36 elementi, viene attaccato sottoterra, mediante una sorta di peduncolo, ad un sassolino. In \"Campodea remyi\" il gruppo dei germi, composto da 1-12 elementi, \u00e8 attaccato sempre con un peduncolo a substrati diversi, nei limiti della copertura morta della terra.\nI Dipluri compiono parecchie mute, durante lo sviluppo postembrionale, ed almeno una dopo avere deposto le uova. Le ecdisi avvengono utilizzando una linea di frattura epicraniale ad Y. In \"Campodea\" la neanide fuoriesce dall'uovo avvolta in un'esuvia embrionale che abbandona subito dopo la schiusa.\nSistematica.\nUn tempo l'ordine era inscritto alla classe degli Entognati; oggi esso \u00e8 compreso nel raggruppamento eterogeneo dei Paraentoma, tra i quali i Dipluri sono considerati il gruppo filogeneticamente pi\u00f9 vicino agli Insetti veri e propri (Euentoma).\nLe specie dei Diplura sono raccolte (da ) in due sottordini, Rhabdura (con mandibole fornite di prosteca e cerci divisi in articoli) e Dicellurata (con mandibole senza prosteca e cerci non divisi in articoli, sclerificati e forcipiformi).\nFamiglie: "}
{"id": "462830", "revid": "1305772", "url": "https://it.wikipedia.org/wiki?curid=462830", "title": "Ali (rapper)", "text": "Fondatore del gruppo St. Lunatics di Saint Louis, che include anche Kyjuan, Murphy Lee, Nelly, ed il fratello di quest'ultimo, City Spud, attualmente incarcerato.\nAli si pu\u00f2 definire come il leader non ufficiale dei St. Lunatics. Nato e cresciuto a St. Louis, da padre musulmano e madre cattolica, si interessa al rap sin da bambino, componendo il suo primo brano ad 8 anni. Dopo aver studiato in una scuola di stampo cristiano a St. Louis, cade nel giro dello spaccio, che lascer\u00e0 solo dopo la morte di un amico.\nFrequenta il Morris Brown College di Atlanta, poi torna nella sua citt\u00e0 natale a met\u00e0 anni novanta, costituendo una crew con gli amici Nelly e Kyjuan, Slo-Down, City Spud e Murphy Lee. La prima realizzazione del gruppo \u00e8 il singolo autoprodotto \"Gimme What You Got\", che ottiene un consistente successo locale, tanto da far guadagnare ai St. Lunatics l'ingresso nella Universal Records.\nAli, dopo le buone prove offerte con il suo gruppo, nel 2002 realizza da solista l'album d'esordio, intitolato \"Heavy Starch\". Il primo singolo, \"Boughetto\", \u00e8 in collaborazione con Murphy Lee e il produttore Wally, che ha gi\u00e0 partecipato a \"#1\" con Nelly.\nAli \u00e8 anche il presidente dell'etichetta di Nelly, Derrty Entertainment."}
{"id": "462832", "revid": "339392", "url": "https://it.wikipedia.org/wiki?curid=462832", "title": "Zanjan province", "text": ""}
{"id": "462839", "revid": "1318658", "url": "https://it.wikipedia.org/wiki?curid=462839", "title": "Vizi capitali", "text": "I vizi capitali sono un elenco di inclinazioni profonde, morali e comportamentali dell'anima umana, spesso e impropriamente chiamati peccati capitali. Questo elenco di vizi (dal latino \"v\u012dt\u012dum\", mancanza, difetto, ma anche abitudine deviata, storta, fuori dal retto sentiero) distruggerebbero l'anima umana, contrapponendosi alle virt\u00f9, che invece ne promuovono la crescita. Sono ritenuti \"capitali\" poich\u00e9 pi\u00f9 gravi, principali, riguardanti la profondit\u00e0 della natura umana. Impropriamente chiamati \"peccati\", nella morale filosofica e cristiana i vizi sarebbero in realt\u00e0 causa del peccato, che ne \u00e8 invece il suo relativo effetto.\nStoria.\nUna descrizione dei vizi capitali comparve gi\u00e0 in Aristotele, che li defin\u00ec gli \"abiti del male\". Al pari delle virt\u00f9, i vizi deriverebbero infatti dalla ripetizione di azioni, che formano nel soggetto che le compie una sorta di \"abito\" che lo inclina in una certa direzione o \"abitudine\". Ma essendo vizi, e non virt\u00f9, tali abitudini non promuovono la crescita interiore, nobile e spirituale, ma al contrario la distruggono.\nL'elenco dei vizi fu quindi analizzato dal primo Cristianesimo ad opera dei primi monaci, tra cui Evagrio Pontico e Giovanni Cassiano. A Evagrio si deve la prima classificazione dei vizi capitali, e dei mezzi per combatterli. In particolare, egli individu\u00f2 otto \"spiriti o pensieri malvagi\" (logismoi): gola, lussuria, avarizia, ira, tristezza, accidia, vanagloria e superbia. La tristezza appare come vizio a s\u00e9, successivamente accorpata come gi\u00e0 effetto dell'accidia o dell'invidia, stessa cosa accadde per la Vanagloria, accorpata successivamente nell'unico vizio della Superbia. Gli altri vizi sono gli stessi giunti a noi (ira, lussuria, avarizia, gola), mentre l'invidia venne aggiunta successivamente.\nNell'Et\u00e0 dei lumi la differenza tra vizi e virt\u00f9 perse importanza, poich\u00e9 anche i vizi, come le virt\u00f9, concorrerebbero allo sviluppo materiale (industriale, commerciale ed economico) della societ\u00e0. Dopo il periodo illuminista, i vizi compaiono ancora in alcune opere di Kant, che vede nel vizio un'espressione della tipologia umana o di una parte del carattere. Dall\"'Antropologia pragmatica\" di Kant, nell'Ottocento sono stati scritti grandi trattati, fino a diventare un argomento molto interessante e vasto tra filosofia morale, psicologia umana e teologia.\nI vizi capitali nella dottrina cattolica.\nRiassunti con l'acronimo \"saligia\", i vizi capitali sono:\nDurante il Medioevo la Chiesa aveva incluso nei vizi capitali anche la tristezza, in quanto questo sentimento indicava il disprezzo per le opere che Dio aveva compiuto per gli uomini, cos\u00ec come la \"vanagloria\", almeno fino a Gregorio Magno quando si ricomposero e la tristezza fu considerata parte dell'accidia, mentre la vanagloria fu unita al nuovo vizio della superbia.\nNella \"Divina Commedia\" di Dante Alighieri i sette vizi capitali sono puniti nell'alto inferno (cerchi II-V) e purgati nelle sette cornici del Purgatorio; inoltre la lussuria, la superbia e la cupidigia sono raffigurati nel canto I dell\"'Inferno\" sotto forma di bestie selvatiche, rispettivamente la lonza (vv. 31-43), il leone (vv. 44-48) e la lupa (vv. 49-60), che Dante incontra nella selva oscura all'inizio della sua avventura."}
{"id": "462845", "revid": "682087", "url": "https://it.wikipedia.org/wiki?curid=462845", "title": "Guerre Indiane", "text": ""}
{"id": "462846", "revid": "729019", "url": "https://it.wikipedia.org/wiki?curid=462846", "title": "Spada bastarda", "text": "La spada bastarda o spada a una mano e mezza \u00e8 un'arma bianca manesca del tipo spada sviluppata in Europa nel tardo XIV secolo. Si tratta di un ibrido tra la spada d'armi tipica della cavalleria, rispetto alla quale ha un'impugnatura molto pi\u00f9 grande e versatile, appunto ad \"una mano e mezza\", e la spada a due mani usata dai \"milites\" per gli scontri a piedi, rispetto alla quale ha per\u00f2 lama pi\u00f9 corta. \nLa spada bastarda garantiva al guerriero trecentesco una scherma pi\u00f9 variegata: poteva infatti essere brandita agevolmente da cavallo, guadagnando maggiore potenza d'impatto rispetto alla spada ad una mano (es. sfruttando il ricasso per manovre come la \"Mezza Spada\" atte a colpire le parti vulnerabili delle armature a piastre, come le giunture e le fessure) senza i problemi d'ingombro della spada a due mani della quale, comunque, poteva essere un valido sostituto nel combattimento appiedato.\nStoria.\nL'entrata in uso di questo tipo di arma \u00e8 solitamente indicato attorno al XIV secolo, tuttavia esperti di armi bianche medievali come Ewart Oakeshott hanno catalogato esemplari riconducibili a questa tipologia di spada gi\u00e0 intorno al XIII secolo.\nNel corso del Rinascimento, un'evoluzione della spada bastarda, la \"Reitschwert\", soppiant\u00f2, nelle terre gravitanti intorno al Sacro Romano Impero Germanico, la spada d'armi quale arma d'elezione delle forze di cavalleria.\nCostruzione.\nLa spada bastarda era un ibrido assommante in s\u00e9 caratteristiche tecniche della spada a due mani e della spada d'armi:\nProdotto della siderurgia della tarda arte gotica, la spada bastarda presenta spesso fornimento altamente decorato, con pomolo che sviluppa in complicati motivi a viticcio aggrovigliato, guardia a cesto dal profilo fiammeggiante intorno ai bracci della crociera che sono spesso incurvati verso la lama, ornati ai vertici da pomelli o piastre polilobate. Durante il Rinascimento italiano, i medesimi stilemi decorativi sono osservabili nel fornimento della spada da lato italo-spagnola.\nDurante il XVII secolo, alcune \"Reitschwert\" in uso alla cavalleria pesante dell'Europa settentrionale presentavano ancora chiaramente la linea della spada bastarda tardo-medievale."}
{"id": "462849", "revid": "1543377", "url": "https://it.wikipedia.org/wiki?curid=462849", "title": "Tofo-Sant'Eleuterio", "text": "Tofo-Sant'Eleuterio \u00e8 una frazione del comune di Teramo, a 250 m sul livello del mare, a una distanza di 10\u00a0km dal capoluogo.\nI suoi abitanti si chiamano tofesi.\nLa frazione \u00e8 costituita da due centri: Villa Tofo e Sant'Eleuterio.\nVilla Tofo si trova su una collina dalla quale la vista spazia sulla catena del Gran Sasso e sulla Montagna dei Fiori, secondo la tradizione deriva il suo nome dal \"tufo\", una roccia sedimentaria calcarea porosa, tenera e friabile che si trova nei pressi.\nIl secondo nucleo del paese, posto pi\u00f9 in basso, prende il nome dal suo santo protettore, Sant'Eleuterio, il dodicesimo successore di San Pietro, al quale \u00e8 dedicata la chiesa.\nAlla distanza di 1\u00a0km vi \u00e8 la strada provinciale \"Fonte a collina\" che da Fiumicino (frazione di Teramo nei pressi di San Nicol\u00f2 a Tordino) conduce a Sant'Onofrio, (frazione del Comune di Campli).\nIl paese \u00e8 adiacente al costone che sovrasta l'adiacente torrente Fiumicino, un affluente di sinistra del Tordino.\nStoria.\nIl nucleo di Villa Tofo si pensa costruito verso la met\u00e0 dell'Ottocento anche se in prossimit\u00e0 del torrente Fiumicino sorgeva gi\u00e0 nel 1351 un monastero benedettino, di cui oggi non rimangono resti n\u00e9 testimonianze all'infuori del Catasto dei beni del monastero .\nAll'inizio del Novecento il paese cominci\u00f2 a svilupparsi. \nDurante il fascismo fu costruita la scuola elementare, in precedenza ubicata in una casa privata.\nNegli anni 1966-67 fu costruita la chiesa, dedicata all'Immacolata Concezione. \nLa costruzione \u00e8 modesta, ma costruita grazie al contributo economico e al lavoro dei tofesi.\nParte del materiale fu reperito da una casa colonica fatiscente di propriet\u00e0 della curia vescovile.\nIl signor Mario Cerino di Monticelli don\u00f2 il terreno e il geom. Giovanni Di Felice realizz\u00f2 il progetto e ne fu il direttore dei lavori.\nLo stesso impegno gli abitanti lo hanno dimostrato nella realizzazione del locale campo di calcetto. Dagli anni sessanta del novecento \u00e8 iniziata l'industrializzazione del paese."}
{"id": "462853", "revid": "339392", "url": "https://it.wikipedia.org/wiki?curid=462853", "title": "Spada da una mano e mezza", "text": ""}
{"id": "462857", "revid": "287204", "url": "https://it.wikipedia.org/wiki?curid=462857", "title": "I ragazzi della 3a C", "text": ""}
{"id": "462861", "revid": "466539", "url": "https://it.wikipedia.org/wiki?curid=462861", "title": "Il giuoco delle perle di vetro", "text": "Il giuoco delle perle di vetro (titolo originale tedesco \"Das Glasperlenspiel\") \u00e8 un romanzo filosofico fantastico del 1943 di Hermann Hesse. Fu l'ultima opera dello scrittore tedesco, il quale inizi\u00f2 a scriverla nel 1931, con l'intento di realizzare il proprio capolavoro; l'opera vide le stampe in Svizzera dodici anni dopo. Viene talvolta chiamata anche Magister Ludi, \"maestro di gioco\", dal nome di uno dei personaggi; questa locuzione latina pu\u00f2 essere intesa anche come gioco di parole, avendo \"ludus\" entrambi i significati di \"gioco\" e di \"scuola\". Il libro fu una delle opere che contribuirono all'attribuzione a Hesse del Premio Nobel per la letteratura nel 1946.\nTrama.\nIl romanzo tratta di un ordine composto di soli intellettuali e collocato nella immaginaria regione di \"Castalia\", in un futuro remoto. La voce narrante del romanzo \u00e8 uno storico dell'epoca. Nella narrazione compaiono solo riferimenti vaghi al mondo di oggi, in genere rappresentato come un passato intellettualmente oscuro e decadente (l\"Era del feuilleton\"). La vita dei monaci del romanzo, cos\u00ec come i cerimoniali che osservano, \u00e8 caratterizzata da una commistione di elementi della ritualit\u00e0 occidentale e orientale. Le vicende di cui narra il romanzo sono imperniate sulla vita di Josef Knecht, un piccolo orfanello le cui doti vengono notate dal maestro di musica e che gli consentiranno di venire ammesso in Castalia oltre ad avere accesso fin da giovane alle scuole che formano \"l'\u00e9lite\" dei giocatori di perle. La natura dell'animo di Knecht colpisce immediatamente i suoi insegnanti e i suoi amici, generando fiducia, e ci\u00f2 far\u00e0 s\u00ec che al giovane studente in pochi anni vengano riconosciuti meriti fuori del comune, fino al punto che, una volta cresciuto, verranno affidati a Josef compiti diplomatici di grandissima importanza per la piccola comunit\u00e0 Castalia, di fatto esterna al mondo comune, dove vivevano gli uomini normali.\nIl suo compito da ragazzo prima (col suo compagno Plinio Designori) e da giovane uomo poi (con padre Jacubus) \u00e8 quello di difendere, in accesi dibattiti, la legittimit\u00e0 e la natura di questa regione in cui si coltivano lo spirito, la meditazione e il gioco delle perle. In questi importanti confronti con uomini mondani, il protagonista del romanzo sviluppa una sua idea sul mondo esterno alla Castalia e sul rapporto che queste due realt\u00e0 differenti hanno intrattenuto per secoli, oltre che sulla natura di tutti coloro che vivono al di fuori dalla provincia del sapere. I successi riscontrati, una sensibilit\u00e0 fuori dall'ordinario e un altrettanto notevole fascino, oltre che una padronanza eccezionale del gioco fanno s\u00ec che Josef si affermi come \"Magister ludi\" in et\u00e0 ancora giovane, specialmente se confrontata con quella dei suoi predecessori. La carica di \"Magister ludi\" \u00e8 di fatto la pi\u00f9 importante onorificenza raggiungibile a Castalia e con essa si accompagnano notevoli impegni e doveri, che vengono svolti dal Magister in maniera esemplare.\nIn et\u00e0 matura per\u00f2 Knecht inizia ad avvertire il peso che questa situazione comporta e si rende conto di quanto la vita, con la sua continua evoluzione, lo richiami a lei: i troppi anni dedicati a svolgere il ruolo di Magister l'hanno incatenato e il suo desiderio di libert\u00e0, la sua voglia di incidere su una realt\u00e0 pi\u00f9 concreta (il suo sogno sarebbe insegnare a giovani studenti la musica, sua grande passione), lo portano a rinunciare alla prestigiosa carica, rompendo una tradizione secolare e creando non poco scompiglio nella comunit\u00e0, dove proprio grazie alle premonizioni di Knecht si inizia a intravedere un periodo di decadenza, che porter\u00e0 all'inevitabile fine di questo pezzetto di mondo, che troppo si era astratto e arroccato su posizioni che nulla potevano contro le evoluzioni che la storia impone. E cos\u00ec, allontanandosi dalla sua amata regione, Knecht si reca finalmente libero tra gli uomini, e con in tasca solo un piccolo flauto andr\u00e0 incontro alle avventure che la vita gli riserver\u00e0. Per prima cosa decide di portare avanti la sua missione di educatore, come tutore del giovane Tito, figlio del suo vecchio amico Designori. La vita fuori dalla stantia, ma protettiva cornice della regione di Castalia lo coglie per\u00f2 impreparato, e in un finale travolgente, appena dopo aver assaporato la bellezza e l'euforia della ritrovata libert\u00e0, Knecht perde la vita inseguendo il ragazzo in una istintiva e personale sfida di nuoto nel freddo lago di Belpunt.\nAmbientazione.\nCastalia viene rappresentata come un comunit\u00e0 eterea, utopistica, dedicata alla pura ricerca della conoscenza intellettuale. \u00c8 protetta da mura che la isolano dal mondo esterno, in cui si intuisce che la vita delle persone sia ancora afflitta dai problemi della vita quotidiana. Durante lo sviluppo della storia, diversi personaggi (soprattutto \"Magistri Ludi\") iniziano a mettere in dubbio questo isolamento da un punto di vista morale. Convintosi infine che esso sia ingiusto, Knecht si decide a fare l'inimmaginabile: abbandona la comunit\u00e0 per immergersi nel mondo esterno e dedicarsi all'insegnamento come precettore del figlio problematico di un vecchio compagno appartenente ad una famiglia importante. (Il racconto termina poi bruscamente con il protagonista che muore annegato pochi giorni dopo).\nTemi.\nIn questo lunghissimo e complesso romanzo di Hesse, tornano diversi temi cari all'autore, a partire dalla contrapposizione tra Spirito e Vita, tra teoria e pratica, tra riflessione ed emozione, che gi\u00e0 troviamo in \"Siddharta\" e in \"Narciso e Boccadoro\". Lo scritto offre innumerevoli spunti di riflessione e porta alla luce la forte avversione che l'autore aveva per la guerra; in alcune sue parole si pu\u00f2 leggere un'aperta critica al regime nazista. Ma \u00e8 soprattutto un'importante opera sulla bellezza e la delicatezza dell'animo, nelle sue varie forme e nelle produzioni che questo \u00e8 in grado di creare.\nOgni pagina del libro \u00e8 impreziosita da profonde considerazioni su diversi argomenti, dalla storia alla politica, dalla filosofia alla psicologia, passando per l'estetica. Hesse scava: si legge in ogni parola una ricerca sapiente e calcolata, e le parole stesse, nel loro insieme, sono il mezzo che l'autore usa per sondare le mille sfaccettature dell'animo e della vita, e che il romanzo ci illude di poter maneggiare con chiarezza, per poi (una volta concluso) farci tornare alla realt\u00e0 caotica e disordinata, ma energica ed emozionante che \u00e8 l'esistenza.\nIl gioco.\nNella vita degli intellettuali del romanzo un ruolo centrale viene svolto da un gioco (immaginario), il \"gioco delle perle di vetro\" che d\u00e0 il titolo all'opera. Le regole del gioco non vengono mai spiegate, ma si intuisce che siano estremamente sofisticate. In qualche modo, il gioco si basa su una sintesi di tutto lo scibile umano; le mosse dei giocatori consistono nello stabilire relazioni fra soggetti apparentemente lontanissimi fra loro (per esempio, un concerto di Bach e una formula matematica).\nIl nome del gioco deriva dal fatto che, secondo il romanzo, esso veniva un tempo giocato usando \"pezzi\" (appunto perle di vetro) per rappresentare combinazioni astratte, in sostituzione di lettere, numeri, note musicali (soprattutto) o altri segni grafici; non si pu\u00f2 escludere che Hesse abbia tratto l'idea da un millenario gioco cinese, detto \"Go\". Nell'epoca in cui il romanzo \u00e8 ambientato, tuttavia, l'uso di pezzi \u00e8 diventato obsoleto e il gioco viene giocato senza alcun supporto fisico. Il piacere che i giocatori traggono da una partita viene rappresentato come simile all'apprezzamento della musica o dell'eleganza in matematica. L'idea generale del gioco potrebbe anche essere paragonata all'idea di Mathesis universalis sviluppata da Gottfried Wilhelm von Leibniz (una sorta di \"calcolo universale della conoscenza\")."}
{"id": "462864", "revid": "1745361", "url": "https://it.wikipedia.org/wiki?curid=462864", "title": "Diverse", "text": "Acclamato dalla critica come il migliore MC della citt\u00e0 dai tempi di Common, si caratterizza per un vocabolario complesso ed ampio, peculiarit\u00e0 che lo colloca all'interno dell'hip hop intellettuale e che gli ha fatto guadagnare pi\u00f9 di un accostamento a Talib Kweli. Non \u00e8 comunque particolarmente conosciuto se non tra gli amanti dell'hip hop \"underground\".\nBiografia.\nDiverse nasce ad Englewood, Chicago, e fin dall'adolescenza sviluppa interesse per l'hip hop scrivendo liriche, pur evitando di esibirsi in pubblico. Dopo aver terminato il liceo, nel 1993 si iscrive all'Universit\u00e0 dell'Illinois ed entra a far parte della squadra universitaria di baseball, in cui rimarr\u00e0 fino ad un serio infortunio ai legamenti.\nTornato a Chicago, lavora come corriere postale e ricomincia ad appassionarsi alla musica, iniziando a lavorare con il produttore Matt Sibert e con il gruppo Shag, che suona un funk sperimentale, lavora poi in associazione con gruppi quali J.U.I.C.E., Copperpot e Iomos Marad. Dopo aver incontrato il titolare della Chocolate Industries, Diverse pubblica il suo EP di debutto, \"Move\", apparso nel 2001, \u00e8 stato accompagnato dal singolo \"Time\" ed annovera collaborazioni con il bassista degli Isotope 217 Matt Lux ed il percussionista e produttore jazz Ted Sirota.\nIl successo dell'EP permette al rapper di Chicago di abbandonare il lavoro e dedicarsi completamente alla musica. Collabora con Mos Def al brano \"Wylin' Out\", che viene inserito nella compilation della Chocolate Industries \"Urban Renewal Program\". A questo punto Diverse entra nella scena underground di New York, pubblicando alla fine dell'estate del 2002 il singolo \"Build\", ed alla fine del 2003 l'LP \"One A.M\", che vanta collaborazioni di beatmakers come RJD2, Madlib, Prefuse 73, e rapper come Lyrics Born, Jean Grae e Vast Aire dei Cannibal Ox.\nNel 2005, Diverse assieme alla crew Lawless Element di Detroit, compare sulla traccia intitolata \"...Something\". Magnif, il producer associato alla Lawless Element, \u00e8 tra quelli che lavorano al secondo LP di Diverse, \"Round About\", previsto nel 2006.\nInfluenze.\nDiverse cita nei suoi lavori Mos Def, Pharaohe Monch degli Organized Konfusion, e Posdnuos dei De La Soul come i tre artisti che lo hanno maggiormente influenzato. Apprezza inoltre il lavoro di Spike Lee e Sidney Poitier.\nStile lirico e contenuti.\nLo stile di Diverse \u00e8 pulito, con un ampio vocabolario ed un frequente uso di similitudini ed immagini poetiche. Le sue tracce, esclusi i \"battle rap\", sono pi\u00f9 delicate e dai toni meno battaglieri rispetto a molti altri rapper."}
{"id": "462867", "revid": "827882", "url": "https://it.wikipedia.org/wiki?curid=462867", "title": "Francesco Laparelli", "text": "Assistente di Michelangelo e architetto fra i pi\u00f9 importanti del '500 nel campo delle opere militari, fu ingegnere di Papa Pio IV e di Cosimo I de' Medici.\nBiografia.\nInizi e lavori a Roma.\nLaparelli traeva i natali da uno dei casati pi\u00f9 ricchi ed illustri di Cortona. In giovent\u00f9 si dedic\u00f2 all'esercizio delle armi affiancato dallo studio della matematica e dell'architettura, sul modello di Euclide e di Vitruvio, e dalla pratica del disegno.\nCruciale fu il suo incontro e la collaborazione con Gabrio Serbelloni, inviato dal duca Cosimo I de' Medici a Cortona per provvedere alle fortificazioni cittadine, nel contesto del conflitto tra Firenze e Siena.\nNel 1560 Francesco Laparelli venne chiamato a Roma da Papa Pio IV, sollecitato dal Serbelloni suo cugino, con l'incarico di restaurare le fortificazioni di Civitavecchia. Nello stesso anno progett\u00f2 di munire di fortificazioni la nuova foce del Tevere e nel 1561 diresse i lavori di difesa al colle Vaticano.\nNel 1565 termin\u00f2 il grandioso pentagono bastionato di Castel Sant'Angelo e fece progredire la cinta bastionata del borgo presso il Vaticano; collabor\u00f2 col Michelangelo Buonarroti nei lavori alla gran cupola della Basilica di San Pietro e scrisse sulla stabilit\u00e0 della cupola.\nLapareli a Malta.\nIn quello stesso anno i Turchi ponevano sotto assedio l'isola di Malta e Francesco Laparelli propose rimedi per evitare la perdita dell'isola; ritiratesi i Turchi venne inviato dal Papa al Gran Maestro dei cavalieri, Jean de la Valette.\nCinque giorni dopo il suo arrivo, esaminati i luoghi e i gravi danni recati alle fortificazioni, approv\u00f2 la proposta di altri ingegneri militari di abbandonare il Borgo e costruire una nuova citt\u00e0. In vari rapporti insist\u00e9 sui vantaggi di cambiare localit\u00e0, calcolato l'enorme dispendio che sarebbe stato necessario per restaurare le vecchie difese piene di difetti.\nIl Gran Maestro Jean de la Valette decise di ricostruire, scegliendo l'altura del Monte Sciberras come sito per la nuova fortezza. Francesco Laparelli fu incaricato di intraprendere la costruzione. Fu inviato a Malta da Papa Pio V, che forn\u00ec anche denaro per la ricostruzione. I cavalieri inviarono messaggi alle corti europee minacciando di lasciare Malta se non fossero stati aiutati in denaro e truppe. Il 14 marzo 1566, dopo aver ricevuto finanziamenti dalla Spagna e da altri, decisero di procedere. \nNonostante le numerose obiezioni e gli ostacoli, il grandioso progetto ebbe principio il 28 marzo 1566, dies natalis della nuova citt\u00e0 cui viene dato il nome del Gran Maestro per decreto di tutto l'Ordine: Valletta. In un biennio il lavoro progred\u00ec con ottimi risultati.\nLaparelli progett\u00f2 il piano urbanistico sulla base di una griglia per consentire alle brezze marine di fluire pi\u00f9 facilmente attraverso la citt\u00e0 in estate, e progett\u00f2 il sistema di drenaggio. Precis\u00f2 che i bastioni avrebbero dovuto circondare la citt\u00e0 e che il Forte Sant'Elmo doveva essere ricostruito sulla punta della penisola di Scebarras. La prima pietra della nuova citt\u00e0 della Valletta fu posta nel marzo del 1566. Filippo II di Spagna mand\u00f2 Giovan Giacomo Paleari Fratino a controllare il progetto delle fortificazioni. Giacomo Bosio registr\u00f2 il discorso tra el Fratino e Laparelli che ebbe luogo all'inizio di aprile del 1566. La proposta finale, pubblicata il 18 giugno 1566, era di una citt\u00e0 fortificata che si estendesse sulla penisola di Sciberras fino a Fort Sant'Elmo, con quattro bastioni e due cavalieri a guardia del lato terra. Nel 1567 il piano fu perfezionato approfondendo il fossato terrestre e includendo cisterne, magazzini, riviste e altri edifici essenziali. \nLa morte di Solimano il Magnifico diminu\u00ec le probabilit\u00e0 del ritorno dei Turchi, per cui Francesco chiese di poter far ritorno in Italia per visitare la propria famiglia. In realt\u00e0 egli rincorreva il sogno della carriera militare, bramava \u00abcharichi di honore da soldato\u00bb conferiti a Malta soltanto a chi \u00abha la croce\u00bb.\nIl Gran Maestro gli concesse il ritorno in patria e gli consegn\u00f2 una lettera per il Papa datata 17 aprile 1568, nella quale lodava \u00abl'incessabil fatica et continua diligenza\u00bb del Laparelli per condurre \u00abin molto buon termine\u00bb le fortificazioni e gli chiedeva di comandare all'ingegnere di tornare per terminare l'opera.\nSvanita la speranza di ottenere elevati gradi militari, morto La Vallette ed eletto Gran Maestro Pietro del Monte il 23 agosto 1568, Francesco Laparelli torn\u00f2 a Malta e riprese la direzione dei lavori. Nel frattempo i Turchi avevano assalito l'Isola di Cipro e i Veneziani combattevano per conservarne il possesso.\nLaparelli lasci\u00f2 Malta nel 1569 per aiutare nella guerra navale del papato contro i turchi. La costruzione dei principali edifici non era ancora iniziata. [3] Prima di poter tornare, mor\u00ec nel 1570 all'et\u00e0 di 49 anni a Creta a causa della pestilenza. La costruzione di La Valletta fu continuata dal suo assistente maltese, Girolamo Cassar."}
{"id": "462869", "revid": "289247", "url": "https://it.wikipedia.org/wiki?curid=462869", "title": "G\u00f6del, Escher, Bach - Un'eterna ghirlanda brillante", "text": ""}
{"id": "462870", "revid": "1318658", "url": "https://it.wikipedia.org/wiki?curid=462870", "title": "Zisa", "text": "\"Zisa\" pu\u00f2 fare riferimento a:"}
{"id": "462874", "revid": "287204", "url": "https://it.wikipedia.org/wiki?curid=462874", "title": "Filo (armi)", "text": "Il filo di una lama \u00e8 il bordo pi\u00f9 o meno affilato della lama. In genere si parla di filo in riferimento alla parte tagliente della lama, ma tecnicamente \u00e8 filo anche l'eventuale bordo che non taglia. \nNelle spade e nelle altre armi da taglio, si chiama \"filo vero\" il bordo rivolto verso le dita della mano che impugna la lama, \"filo falso\" quello opposto. Tali nomi non hanno alcuna relazione con quanto siano affilati i bordi in questione, ma solo con l'utilizzo. Il filo falso, infatti, viene usato per colpire l'avversario molto raramente e solo con alcune tecniche specifiche, come il montante."}
{"id": "462876", "revid": "125068028", "url": "https://it.wikipedia.org/wiki?curid=462876", "title": "The Jethro Tull Christmas Album", "text": "The Jethro Tull Christmas Album (noto anche semplicemente come Christmas Album) \u00e8 il ventunesimo album registrato in studio dalla band progressive rock inglese Jethro Tull, pubblicato nel 2003.\nIl disco.\nL'idea di quest'album era venuta a Len Fico della casa discografica Fuel 2000, il quale sugger\u00ec a Ian Anderson, nel Natale 2002, l'opportunit\u00e0 di registrare un nuovo album dal clima natalizio.\nFu cos\u00ec che Anderson si mise subito al lavoro, riproponendo pezzi gi\u00e0 editi in precedenti album ma anche canzoni nuove. Ben 7 brani su 16 sono strumentali tra i quali il pezzo in chiusura, \"A Winter Snowscape\", composto da Martin Barre e inserito anche nel suo album \"Stage Left\", in un'altra versione.\nIn un'intervista rilasciata nell'aprile 2014, in seguito alla pubblicazione del disco solista \"Homo Erraticus\", Ian Anderson avrebbe annunciato che ogni suo futuro lavoro sarebbe uscito esclusivamente a suo nome. Nella stessa intervista Anderson dichiar\u00f2 che i Jethro Tull \"sono arrivati praticamente alla fine nel corso degli ultimi 10 anni o gi\u00f9 di l\u00ec\" ed afferm\u00f2 quindi la sua preferenza nel voler usare il proprio nome per le successive pubblicazioni, essendo egli il compositore di quasi tutta la musica dei Jethro Tull, sin dal 1968, salvo poi riformare il gruppo nel 2017, in occasione delle celebrazioni per i 50 anni dalla pubblicazione del primo disco \"This Was\" del 1968.\n\"The Jethro Tull Christmas Album\" \u00e8 rimasto quindi l'ultimo lavoro in studio a nome della band sino alla pubblicazione di \"The Zealot Gene\", nel 2022.\nChristmas at St Bride's 2008 (2009).\nNel 2009, l'album live \"Christmas at St Bride's 2008\" \u00e8 stato incluso con la ristampa dell'album originale su CD.\nTracce.\nJethro Tull Live - Christmas at St Bride's 2008.\n\"Recorded Live at St Bride's Church\"\nFormazione.\nThe Jethro Tull Christmas Album.\nOspiti\nSturcz String Quartet con:"}
{"id": "462890", "revid": "34862", "url": "https://it.wikipedia.org/wiki?curid=462890", "title": "Nothing is easy", "text": ""}
{"id": "462892", "revid": "1318658", "url": "https://it.wikipedia.org/wiki?curid=462892", "title": "Dot com", "text": ""}
{"id": "462894", "revid": "117857086", "url": "https://it.wikipedia.org/wiki?curid=462894", "title": "Societ\u00e0 filologica friulana", "text": "La Societ\u00e0 filologica friulana \u00e8 un'associazione che ha come scopo la salvaguardia della lingua e della cultura friulana, costituita a Gorizia il 23 novembre del 1919.\nI fondatori furono alcuni rappresentanti della cultura friulana, come Giovanni Lorenzoni (poeta) (che ne fu il primo presidente), Bindo Chiurlo, Ugo Pellis, Ercole Carletti. Fu intitolata al glottologo goriziano Graziadio Isaia Ascoli, che fond\u00f2 gli studi di dialettologia in Italia e che per primo descrisse scientificamente la lingua friulana nel numero inaugurale della rivista \"Archivio glottologico italiano\".\nLa societ\u00e0 fu riconosciuta ente morale nel 1936.\nI suoi scopi, secondo lo statuto, sono la promozione della lingua friulana e la tutela della minoranza linguistica, lo studio e la conoscenza della cultura friulana nei suoi vari aspetti (filologia), letteratura, storia, storia dell'arte, tradizioni popolari, musica, spettacolo), la tutela dei beni culturali friulani e in generale la promozione della conoscenza delle lingue e delle culture minoritarie.\nL'associazione e coltiva relazioni e scambi culturali con altre associazioni, enti ed universit\u00e0. Ha contribuito alla realizzazione dell'\"Atlante linguistico italiano\" e dell'\"Atlante storico linguistico etnografico friulano\".\nHa sede centrale a Udine, con sedi distaccate anche a Gorizia (Friuli orientale), a Pordenone (Friuli occidentale) e a Tolmezzo (Carnia)."}
{"id": "462899", "revid": "1543377", "url": "https://it.wikipedia.org/wiki?curid=462899", "title": "Maestri del thriller", "text": "Maestri del thriller \u00e8 una collana di 133 romanzi editi da Edizioni Piemme incentrati su tematiche thriller. Il primo numero usc\u00ec nel marzo del 2004. La collana si \u00e8 chiusa con il volume n. 134 del 18 dicembre 2011. Al termine di essa l'editore \u00e8 incorso in qualche svista: il n. 133 non \u00e8 mai stato pubblicato; il n. 132 \u00e8 uscito (ottobre) prima del n. 131 (novembre).\nInoltre: il n. 128 (\"Il persuasore\") \u00e8 una ristampa del n. 37; il n. 129 (\"Fiume nero\") \u00e8 una ristampa del n. 38"}
{"id": "462900", "revid": "125838226", "url": "https://it.wikipedia.org/wiki?curid=462900", "title": "Artale I Alagona", "text": "Biografia.\nFiglio primogenito di Blasco, conte di Mistretta, nel 1355, quando costui mor\u00ec, gli succedette nel possesso della contea di Mistretta, delle terre di Butera, Naro e Delia, e degli altri feudi paterni, nella carica di Maestro Giustiziere del Regno.\nGli Alagona erano molto legati alla Casa d'Aragona e da questa loro fedelt\u00e0 riuscirono ad ottenere diversi privilegi: il Conte di Mistretta fu dapprima \"balio\" del re Ludovico di Sicilia, al quale morto nel 1355, gli succedette nel trono di Sicilia il fratello minore Federico, della cui unica figlia Maria fu padrino di battesimo.\nQuesta loro potenza, fece degli Alagona la famiglia pi\u00f9 influente a Catania e nella Sicilia orientale del XIV secolo. Nella citt\u00e0 etnea era particolarmente potente: vi nominava i suoi ufficiali, e vi amministrava a proprio uso le gabelle e le rendite civiche. Fu inoltre governatore nelle citt\u00e0 di Calascibetta, Caltagirone, Castrogiovanni e Piazza.\nDiverse furono le imprese militari da lui compiute, in cui combatt\u00e9 contro gli Angioini e i Chiaramonte: nel 1356 il governatore di Messina, Niccol\u00f2 Cesareo, nemico di Enrico Rosso, conte di Aidone, uno dei signori \"latini\" avversi agli aragonesi, chiam\u00f2 l'Alagona per combattervi contro. Ma a seguito del tradimento fattogli dal Cesareo, quest'ultimo richiese rinforzi a Ludovico d'Angi\u00f2, che invi\u00f2 il Maresciallo Niccol\u00f2 Acciaiuoli. Le truppe, assistite dal mare da cinque galee angioine saccheggiarono nuovamente il territorio di Aci, assediando il castello. Proseguirono in direzione di Catania cingendola d'assedio: ecco che l'Alagona usc\u00ec con la flotta e affront\u00f2 le galere angioine, affondandone due, requisendone una terza, e mettendo in fuga le truppe nemiche. La battaglia navale, che si svolse il 27 maggio 1357 fra la borgata marinara di Ognina e il Castello di Aci, fu detta \"lo Scacco di Ognina\".\nNel 1358 assedi\u00f2 Lentini, Vizzini, Noto ed Avola, ma i suoi nemici vennero ad assalire Catania dalla parte di ponente con 400 armati, guidati da Manfredi Chiaramonte, conte di Modica, ribelle agli Aragonesi. La guerra si prolung\u00f2 e solo nel 1359, il Conte di Mistretta riusc\u00ec ad occupare la citt\u00e0 e infine il 25 marzo 1360 grazie al tradimento di alcuni soldati a prendere possesso del castello. Dopo quest'avvenimento, cerc\u00f2 con ogni mezzo di riportare la pace tra il baronaggio diviso: cedette la tutela del Re a Francesco Ventimiglia, conte di Geraci, riport\u00f2 alla fede regia i ribelli chiaramontani (1361) e promosse l'accordo di Enna (1362), che doveva impedire il rinascere delle lotte intestine; liber\u00f2 infine Messina, assediata dagli angioini-napoletani, determinando cos\u00ec l'inizio della crisi dell'occupazione napoletana in Sicilia (1364).\nTra il 1360 ed il 1386 acquis\u00ec numerose terre e castelli, nonch\u00e9 molte rendite: riport\u00f2 in Casa Alagona la baronia di Salemi e il possesso della terra e del castello di Aci; nel 1365, permut\u00f2 la Contea di Mistretta con Patern\u00f2 e Francavilla appartenenti alla Regia Curia, cedendo il titolo di Conte di Mistretta per assumere quello di Conte di Patern\u00f2, e nell'anno medesimo il Re Federico gli concesse la terra e il castello di Mineo, facente parte della \"Camera Reginale\"; restitu\u00ec alla Curia, in cambio di beni feudali di egual valore, la terra di Naro e il castello del feudo o tenimento di Delia, che nel 1366 furono assegnati a Matteo Chiaramonte, conte di Modica; nel 1367 riottenne la Contea di Mistretta ed ebbe assegnata la terra di Calatabiano, confiscata al ribelle Manfredi Aurea, che successivamente permut\u00f2 con Motta Sant'Anastasia posseduta dal Conte di Aidone; nel 1375 ebbe assegnati i proventi della gabella della buccheria di Messina.\nDopo la morte di Federico IV nel 1377, l'Alagona fu per volont\u00e0 testamentaria del re defunto, tutore della figlia, la Regina Maria. Postosi alla guida della Fazione dei Catalani, con mossa intelligente cerc\u00f2 di salvare l'esistenza dello stato siciliano, col rendere partecipi al potere, nel 1378, gli esponenti maggiori del baronaggio. Ebbe cos\u00ec vita quel governo collettivo baronale che \u00e8 comunemente detto dei \"quattro vicari\", formato dal Conte di Mistretta, da Francesco Ventimiglia, conte di Geraci, Manfredi Chiaramonte, conte di Modica e Nicola Peralta, conte di Caltabellotta. Ma l'espediente non sort\u00ec l'effetto desiderato, in quanto, in realt\u00e0, il governo del Regno rimase in mano dell'Alagona e del Chiaramonte, con il primo che domin\u00f2 incontrastato nella Sicilia orientale.\nPur essendo di origine aragonese, e perci\u00f2 capo della fazione catalana, come vicario intraprese una sua politica italiana: senza informare gli altri tre vicari del Regno, nel 1379 invi\u00f2 suoi emissari a Milano e Pavia, da Bernab\u00f2 e Giangaleazzo Visconti con cui stipul\u00f2 diversi patti, ed al secondo offr\u00ec in moglie la Regina Maria. Il progetto sembrava essersi realizzato, ma fall\u00ec quando avvenne il rapimento della giovanissima regina, che si trovava al Castello Ursino di Catania dove era stata rinchiusa dal Conte di Mistretta, da parte di Guglielmo Raimondo Moncada, marchese di Malta e Gozo, che approfitt\u00f2 dell'assenza dalla citt\u00e0 dell'Alagona, recatosi a Messina per negoziare con gli ambasciatori viscontei.\nVenuto a conoscenza dell'impresa compiuta dal Moncada, la sua reazione fu immediata e a capo di una sua milizia attacc\u00f2 Augusta, dove la Regina Maria era stata portata; il Conte di Agosta riusc\u00ec a farla fuggire nuovamente dapprima a Licata, poi a Cagliari, in Sardegna, ed infine in Aragona, dove la consegn\u00f2 al re Pietro IV. Il Moncada, che era uno dei pi\u00f9 potenti baroni dell'isola, era stato escluso proprio da Artale I dal quadrumvirato che la governava, e ci\u00f2 fu all'origine della loro inimicizia.\nNel 1382, l'Alagona conquist\u00f2 la Contea di Agosta, che strapp\u00f2 al Moncada, assieme a tutti gli altri possessi feudali nell'isola. Tornato a Catania, assieme alla Repubblica di Genova, invi\u00f2 propri emissari presso il papa Urbano VI per proporre un'alleanza in funzione antiaragonese.\nMor\u00ec in Catania il 5 febbraio 1389, e fu sepolto nella Chiesa di Santa Maria di Nuovaluce, che lui stesso quando era in vita aveva donato ai frati dell'Ordine dei certosini.\nMatrimoni e discendenza.\nArtale I Alagona spos\u00f2 in prime nozze Eleonora Lancia, figlia di Pietro, conte di Caltanissetta, in seconde nozze Agata Chiaramonte Ventimiglia, figlia di Matteo, conte di Modica, ed in terze nozze, Marchisia Abbate, figlia di Enrico, signore di Favignana.\nEbbe una sola figlia legittima, Maria, avuta dalla seconda moglie, e due figli naturali, Maciotta e Giovanni.\nAlla sua morte lasci\u00f2 un ingente patrimonio fatto di feudi e rendite, in gran parte pervenuto all'unica figlia legittima Maria, che eredit\u00f2 fra gli altri, le Contee di Agosta di Patern\u00f2 e le baronie di Aci, Gagliano, Mineo, Motta Sant'Anastasia e Mongialino. La carica di Maestro giustiziere fu ereditata dal fratello Manfredi, cos\u00ec come i governatorati su Calascibetta, Caltagirone, Castrogiovanni e Piazza; all'altro fratello Blasco lasci\u00f2 la Contea di Mistretta e la signoria di Butera; ai fratelli Giacomo e Matteo lasci\u00f2, al primo i proventi della secrezia di Siracusa, al secondo i proventi della secrezia di Lentini.\nPersonalit\u00e0.\nLo storico Isidoro La Lumia nella sua opera \"Studi di storia Siciliana\" del 1870, descrive l'Alagona come una personalit\u00e0 ambiziosa e violenta. Gli vengono attribuiti numerosi delitti ai danni dei suoi avversari, nonch\u00e9 una possibile responsabilit\u00e0 per i decessi dei re aragonesi Ludovico e Federico, rispetto ai quali alcune fonti sostengono la tesi dell'avvelenamento."}
{"id": "462901", "revid": "124123", "url": "https://it.wikipedia.org/wiki?curid=462901", "title": "Blasco I Alagona", "text": "Biografia.\nNacque in Aragona nella prima met\u00e0 del XIII secolo, da Artale, signore di S\u00e1stago e Pinada, e da Teresa Perez d'Aragona Zapata, figlia naturale del re Pietro III e della di lui concubina Ines Zapata.\nMaggiordomo del re Giacomo II di Aragona, giunse per la prima volta in Sicilia nel 1285, in quanto in questo tempo fu a Messina tra i testimoni della cessione al medesimo Giacomo dei diritti sulla Corona di Sicilia da parte del fratello Alfonso. Nell'autunno del 1291, fu a capo di trenta cavalieri e venti fanti, con i quali occup\u00f2 Montalto e sconfisse e prese prigioniero Guidone da Primerano. \nNel 1294 venne richiamato in Catalogna dal Re d'Aragona, che in virt\u00f9 del Trattato di Anagni rinunciare alla sovranit\u00e0 sulla Sicilia, che passava agli Angioini, in cambio della Corsica e della Sardegna, e a seguito della decisione presa dal sovrano, l'Alagona fugg\u00ec e torn\u00f2 in Sicilia schierandosi con il fratello Federico. Quest'ultimo per ricompensa alla sua fedelt\u00e0, nel 1296 lo nomin\u00f2 capitano generale dell'esercito, e in tale veste partecip\u00f2 alla campagna in Calabria. L'anno seguente venne nominato marescalco del Regno.\nTra il 1296 e il 1300, il Re Federico lo invest\u00ec delle baronie di Salemi, di Sinopoli, di Monteleone, di Ficarra e di Naso, e delle signorie su Seminara e Martorana.\nNel 1299 combatt\u00e9 contro i Catalani di Giacomo Il, e partecip\u00f2 alla battaglia di Capo d'Orlando, dove salv\u00f2 la nave del re. Nell'anno medesimo riport\u00f2 importanti vittorie contro gli Angioini, a Falconara dove venne catturato il principe Filippo I d'Angi\u00f2, e a Gagliano dove cattur\u00f2 il conte Gualtieri V di Brienne.\nPartecip\u00f2 all'assedio di Messina del 1301, contro i Palizzi, dove trov\u00f2 la morte per dissenteria. Morto celibe e senza eredi, nei titoli e nei possessi gli succedette il nipote omonimo Blasco, figlio del fratello maggiore Artale."}
{"id": "462905", "revid": "4175", "url": "https://it.wikipedia.org/wiki?curid=462905", "title": "Ernst-Happel-Stadion", "text": ""}
{"id": "462907", "revid": "701660", "url": "https://it.wikipedia.org/wiki?curid=462907", "title": "Val di Vara", "text": "La Val di Vara \u00e8 una vallata ligure, compresa quasi interamente nella provincia della Spezia. Attraversata dal fiume Vara, da cui prende il nome, termina nel punto di confluenza con il fiume Magra, in localit\u00e0 \"Fornola\", all'inizio del territorio del comune di Vezzano Ligure.\nLa Val di Vara, con i suoi di estensione ed i suoi abitanti \u00e8 il territorio pi\u00f9 esteso della provincia della Spezia e il meno popolato, caratterizzata quindi da una bassa densit\u00e0 di antropizzazione ed una ricchezza di paesaggi incontaminati.\nSi snoda lungo il corso del Vara, sulle sponde del quale sorgono antichi castelli e borghi, rappresentando nel tempo luoghi di riparo e rifugio dalle coste e dalla vicina Val di Magra e, di fatto, \u00e8 la via che congiunge la provincia spezzina con quella genovese, ricordando l'antica via Aurelia, che la percorre per gran parte del suo fondovalle.\nLa Val di Vara costituisce una delle quattro partizioni in cui \u00e8 possibile suddividere la Provincia della Spezia, insieme alla Riviera spezzina con le Cinque Terre, al Golfo dei Poeti e alla Val di Magra, ed \u00e8 sotto la tutela dell'Autorit\u00e0 di Bacino del fiume Magra e del Parco naturale regionale di Montemarcello-Magra-Vara.\nStoria.\nIl territorio della val di Vara, che era parte dell'antica diocesi di Luni, dipese fin dall'epoca longobarda dai monaci della potente Abbazia di San Colombano di Bobbio, il territorio con vari possedimenti in Liguria e nel nord Italia era inserito nel grande feudo reale ed imperiale monastico.\nDal XII secolo il territorio dipese dall'abbazia di Brugnato, edificata nel VII secolo dai monaci colombaniani, che seguivano la regola di san Colombano e proseguivano nella loro opera di evangelizzazione.\nL'abbazia fu in seguito riedificata tra XI e XII secolo e pass\u00f2 poi ai monaci benedettini quando divenne sede della diocesi di Brugnato - oggi unita alle due comunit\u00e0 diocesane della Spezia e di Sarzana in un'unica diocesi - che ebbe potere giurisdizionale nella media val di Vara.\nIl 4 giugno del 2000 sant'Antonio Maria Gianelli, vescovo di Bobbio (1838-1846) e nativo locale, \u00e8 nominato santo patrono della val di Vara e di Bobbio assieme a san Colombano.\nNel 2001 a 50 anni dalla canonizzazione le reliquie del santo vengono portate in pellegrinazione da Bobbio nella val di Vara fino a Chiavari, e nei luoghi cari al Gianelli e dove hanno sede le sue suore gianelline. Inoltre nel 2009 \u00e8 stata posta la statua del santo patrono a Brugnato.\nGeografia.\nLa Val di Vara corre in direzione nord-ovest/sud-est parallelamente alla riviera di levante ed \u00e8 da questa separata da una serie di montagne dall'altezza compresa fra i 600 e i 900 metri. Ad est della valle corre invece l'Appennino ligure con cime comprese fra i 900 e i metri.\nDalla vallata principale si dipartono numerose valli secondarie in direzione della costa o dell'entroterra (le principali sono la Val Graveglia e la Val Durasca. Attraverso queste ultime la Val di Vara \u00e8 collegata al capoluogo La Spezia mediante il Passo della Foce.\nClima.\nA causa dei rilievi che la dividono dal mare, la Val di Vara presenta un clima molto diverso rispetto a quello della fascia costiera ligure, con estati pi\u00f9 fresche ed inverni notevolmente pi\u00f9 rigidi.\nLe temperature estive si aggirano in media fra 13\u00b0/16\u00b0 di minima notturna e 25\u00b0/27\u00b0 di massima diurna.\nIn inverno la differenza con la costa si fa pi\u00f9 evidente con valori medi minimi attorno a -6\u00b0/-2\u00b0 e massimi attorno a 2\u00b0/6\u00b0.\nLa temperatura scende progressivamente man mano che si sale verso l'inizio della valle (nei pressi di Varese Ligure), a causa della maggiore distanza dal mare e della minor ampiezza della valle, causa di uno scarso soleggiamento.\nLe valli laterali in direzione dell'Appennino hanno temperature pi\u00f9 rigide della valle principale e durante i periodi pi\u00f9 freddi sono spesso registrati valori inferiori a -10\u00b0/-12\u00b0.\nEssendo protetta da rilievi, la Val di Vara non \u00e8 molto ventosa, se non in presenza di scirocco o tramontana.\nLa piovosit\u00e0 \u00e8 molto elevata con valori compresi fra i e i annui\nLe nevicate non sono frequenti, ma solitamente si presentano come eventi di una certa portata. Nei comuni situati ad altitudine maggiore si possono registrare numerose nevicate con accumuli superiori ai nell'arco dell'anno, ma in alcuni casi si possono superare anche i nelle zone pi\u00f9 fredde.\nAmministrazioni.\nSotto il profilo amministrativo la Val di Vara \u00e8 interamente compresa nella provincia della Spezia.\nAl suo interno \u00e8 suddivisa territorialmente dalle amministrazioni della Comunit\u00e0 Montana della Media e Bassa Val di Vara e della Comunit\u00e0 Montana dell'Alta Val di Vara.\nI comuni che ne fanno parte sono:\nGalleria d'immagini.\nAlta Val di Vara\nMedia e Bassa Val di Vara"}
{"id": "462909", "revid": "599013", "url": "https://it.wikipedia.org/wiki?curid=462909", "title": "Antonio McDyess", "text": "Carriera.\nIl college e l'approdo a Denver.\nMcDyess frequenta il college alla University of Alabama e si dichiara eleggibile per i draft NBA 1995, dopo essere diventato uno dei migliori prospetti NCAA. Viene chiamato come seconda scelta assoluta dai Los Angeles Clippers che subito dopo il draft lo cedono ai Denver Nuggets in cambio di Rodney Rogers e Brent Barry. Il suo esordio nell'NBA si rivela buono, rispettando le aspettative che c'erano su di lui, con una media di 13 punti e 7 rimbalzi. In totale gioca a Denver due stagioni con ottime prove personali, ma senza mai poter avere la soddisfazione di giocare una partita di play-off.\nLo scambio a Phoenix e il ritorno a Denver.\nNell'estate del 1997, in un complicato scambio a tre squadre che vede coinvolti anche i Cleveland Cavaliers, McDyess viene girato ai Phoenix Suns. Nonostante gli scarsi risultati conseguiti a Denver, McDyess \u00e8 molto dispiaciuto della partenza dal Colorado e resta molto legata a quell'ambiente. A Phoenix la squadra \u00e8 molto pi\u00f9 competitiva che non a Denver, e Antonio \u00e8 l'aggiunta fondamentale per la squadra che riesce ad approdare ai play-off dopo un anno in cui era rimasta fuori. In \"regular season\" l'asse ala/playmaker costituita da McDyess e Kidd sembra funzionare a meraviglia, ma una volta giunti ai playoff i Suns vengono eliminati gi\u00e0 al primo turno dai San Antonio Spurs. Nell'estate del 1998 McDyess diventa free agent e tutti suppongono che rifirmer\u00e0 con i Suns, visto l'alto livello della squadra e la sua futuribilit\u00e0. A sorpresa di tutti invece Antonio prende contatti con la dirigenza dei Nuggets e ritorna a Denver.\nL'ascesa tra le stelle e le stagioni a Denver.\nA Denver McDyess \u00e8 la prima opzione offensiva della squadra e produce ottime stagioni che lo portano ad avere medie degne delle migliori ali grandi della lega, dato che si assesta sui 20 punti e 10 rimbalzi di media. Nella stagione 2001-02 un grave infortunio al ginocchio costringe McDyess a giocare soltanto 10 partite. Nel frattempo il rapporto con la societ\u00e0 si logora e nell'estate 2002 McDyess viene ceduto ai New York Knicks in cambio di Marcus Camby, Mark Jackson e i diritti su Nen\u00ea Hilario.\nIl nuovo infortunio e il ritorno a Phoenix.\nNew York \u00e8 sicura del recupero di McDyess e del fatto che lui possa a tornare ad essere la stella che era stato prima dell'infortunio. In una partita di \"pre-season\" per\u00f2 il ginocchio di McDyess cede di schianto e il giocatore \u00e8 costretto a sottoporsi ad una nuova operazione chirurgica che lo tiene fuori dai campi per tutta la stagione 2002-03. Torna in campo l'anno successivo ma lo si vede contratto, pauroso di un contatto che gli possa danneggiare ancora il ginocchio. Dopo 18 partite giocate con i Knicks ritorna ai Suns: viene infatti ceduto, insieme ad Howard Eisley e Charlie Ward, in cambio di Stephon Marbury e Penny Hardaway. A Phoenix termina la stagione giocando altre 24 partite. Nell'estate del 2004 McDyess diventa \"free agent\" e decide di accettare l'offerta fattagli da Joe Dumars, General Manager dei Detroit Pistons.\nLa finale NBA a Detroit, la cessione e il ritorno.\nLa dirigenza di Detroit crede nella tenuta fisica di McDyess e lo mette sotto contratto dal momento che, avendo perso Mehmet Okur sul mercato, ha bisogno di un nuovo lungo di riserva. McDyess diventa cos\u00ec il cambio di Rasheed Wallace e Ben Wallace, garantendo alla squadra intensit\u00e0 anche quando i due titolari erano a riposo. La prima stagione a Detroit \u00e8 molto positiva, anche se ovviamente le sue cifre calano dato il fisico segnato e l'impiego dalla panchina. La squadra raggiunge la finale e per McDyess si prospetta la possibilit\u00e0 di vincere un titolo, ma in una combattutissima gara 7 i San Antonio Spurs vincono per 4-3.\nIl 3 novembre 2008 viene inserito nella \"trade\" che porta Allen Iverson a Detroit in cambio di Chauncey Billups. Antonio viene ceduto a malincuore dai Pistons, che non vorrebbero privarsene, ed il giocatore stesso dichiara subito di non voler tornare a Denver. McDyess chiede ed ottiene di essere tagliato dai Nuggets e il 9 dicembre 2008 torna nuovamente a Detroit.\nSan Antonio.\nL'8 luglio 2009, grazie al suo stato di \"unrestricted free agent\", pu\u00f2 firmare un contratto triennale con i San Antonio Spurs.\nDopo due stagioni in Texas, il 19 dicembre 2011 risolve con un anno di anticipo il suo contratto con gli Spurs e annuncia il proprio ritiro.\nNazionale USA.\nNell'estate del 2000 \u00e8 stato selezionato (dopo l'indisponibilit\u00e0 per infortunio di Tim Duncan) dalla nazionale statunitense per i Giochi della XXVII Olimpiade, dove ha vinto la medaglia d'oro."}
{"id": "462910", "revid": "12582", "url": "https://it.wikipedia.org/wiki?curid=462910", "title": "Faradda dei candelieri", "text": ""}
{"id": "462911", "revid": "12582", "url": "https://it.wikipedia.org/wiki?curid=462911", "title": "Discesa dei candelieri", "text": ""}
{"id": "462912", "revid": "12582", "url": "https://it.wikipedia.org/wiki?curid=462912", "title": "Faradda", "text": ""}
{"id": "462913", "revid": "1566286", "url": "https://it.wikipedia.org/wiki?curid=462913", "title": "Takashi Shimura", "text": "Biografia.\nNato ad Ikuno, nella prefettura di Hy\u014dgo (nella regione del Kansai), studi\u00f2 presso l'Universit\u00e0 del Kansai. Uno dei suoi primi ruoli fu in \"Elegia di Osaka\" (\"Naniwa erej\u00ee\", 1936) di Kenji Mizoguchi. Dopo Toshir\u014d Mifune e Tatsuya Nakadai, Shimura \u00e8 senz'altro l'attore associato di pi\u00f9 alla figura di Akira Kurosawa.\nShimura appare infatti in molti dei migliori film di Kurosawa, spesso in ruoli principali, come ne \"I sette samurai\" (in cui \u00e8 il leader dei sette, Kambei Shimada), in \"Rashomon\" (il taglialegna), in \"Vivere\" (il protagonista, Kenji Watanabe), \"Cane randagio\" (Sato) e \"L'angelo ubriaco\" (il dottor Sanada), per citarne alcuni. L'ultimo film di Kurosawa in cui \u00e8 apparso \u00e8 \"Kagemusha - L'ombra del guerriero\" (1980), in un ruolo scritto per l'amico attore dal regista. Alcune scene in cui appare furono tagliate nella versione occidentale del film e solo nella versione del Criterion Collection sono state reinserite. In Italia la versione distribuita in DVD \u00e8 quella tagliata.\nAl di fuori della sterminata produzione di Kurosawa, Shimura \u00e8 conosciuto per i suoi ruoli in molti film di mostri giapponesi (\"Kaij\u016b eiga\"), tra i quali lo scienziato Kyohei Yamane dei primi due film di \"Godzilla\". Shimura mor\u00ec per enfisema all'et\u00e0 di 77 anni, a Tokyo."}
{"id": "462914", "revid": "1654832", "url": "https://it.wikipedia.org/wiki?curid=462914", "title": "Suva", "text": "Suva ( abitanti nel 2017) \u00e8 la capitale, nonch\u00e9 la citt\u00e0 pi\u00f9 popolosa, delle isole Figi.\nLa citt\u00e0 \u00e8 situata sulla costa sud-orientale dell'isola di Viti Levu, nella Divisione Centrale di cui \u00e8 capoluogo.\nSuva \u00e8 il maggior centro commerciale e politico delle isole Figi e considerando l'area urbana della Great Suva raggiunge i 167.975 abitanti ed \u00e8 il pi\u00f9 grande centro urbano del Pacifico meridionale al di fuori dell'Australia e della Nuova Zelanda.\nLa citt\u00e0 ha un porto profondo che permette l'attracco di grosse navi mercantili e da crociera.\nStoria.\nQuando i primi europei arrivarono sull'isola di Viti Levu trovarono un piccolo villaggio chiamato Suva che sarebbe stato destinato a divenire la capitale delle isole Figi nel 1882 sostituendo come capitale Levuka che non offriva possibilit\u00e0 di espansione.\nVarie localit\u00e0 dell'arcipelago furono prese in considerazione come possibili capitali ma alla fine la scelta cadde su Suva.\nDa quel momento in poi Suva cominci\u00f2 ad espandersi dapprima in una piccola cittadina fino a divenite l'attuale citt\u00e0.\nIl vecchio villaggio figiano di Suva fu trasferito a tre miglia di distanza ed assunse il nome Suvavou (Nuova Suva).\nLa prima Government House fu rasa al suolo dopo che fu colpita da un fulmine e sostituita dall'attuale Government House inaugurata nel 1928 e costruita ad imitazione della \"Government House\" di Colombo in Sri Lanka. Nel 1902 venne inaugurata la cattedrale cattolica del Sacro Cuore. Nel 1914 fu aperto il Grand Pacific Hotel uno dei migliori alberghi del Pacifico meridionale.\nNella piccola cittadina la vita sociale a quei tempi era limitata cos\u00ec come i rapporti tra gli indigeni locali e gli europei. Fino al 1926 fu tenuto in vigore un coprifuoco per i non europei dopo le ore 23.\nNel 1910, Suva acquis\u00ec lo status di comune, ai sensi dell'ordinanza sulla costituzione municipale del 1909. La sua area rimase di un miglio quadrato fino al 1952, quando Suva annesse i rioni di Muanikau e di Samabula, espandendo il suo territorio fino a 13 km2 (5.0 sq mi). Nell'ottobre di quell'anno, Suva fu ufficialmente designata citt\u00e0, la prima delle Fiji. Suva successivamente annesse Tamavua. Pi\u00f9 recentemente, Suva ha ulteriormente esteso i suoi confini incorporando l'area Cunningham al suo confine settentrionale. Da allora, urban sprawl ha portato alla crescita di una serie di periferie che rimangono fuori dai confini della citt\u00e0. Insieme alla citt\u00e0, esse formano l'area metropolitana nota come Greater Suva Area.\nSuva ha ospitato i Giochi del Pacifico del 2003 per la terza volta nei 40 anni di storia dell'evento. In preparazione per ospitare l'evento, il governo delle Fiji, con l'aiuto di un pacchetto di aiuti da 16 milioni di dollari dalla Repubblica popolare cinese, ha finanziato la costruzione di una nuova palestra, un centro sportivo al coperto, una piscina, uno stadio, un campo di hockey su prato e tribune nell'area intorno a Suva.\nGeografia fisica.\nTerritorio.\nSuva non \u00e8 solo la capitale delle Figi, ma anche il suo centro commerciale e politico (sebbene non necessariamente il suo centro culturale) e la sua principale citt\u00e0 portuale. Ha un mix di edifici moderni e architettura del periodo coloniale.\nSuva si estende intorno a un porto su una penisola collinare nell'angolo sud-est dell'isola di Viti Levu, tra la baia di Laucala e il porto di Suva. Le montagne a nord e ad ovest catturano gli alisei di sud-est, producendo condizioni umide tutto l'anno.\nSebbene Suva si trovi su una penisola e quasi interamente circondata dal mare, la sua costa \u00e8 fiancheggiata da mangrovie e la spiaggia pi\u00f9 vicina si trova a 40 chilometri di distanza, a Pacific Harbour. Una parte significativa del centro cittadino, compresi gli edifici del Parlamento, \u00e8 costruita su una palude di mangrovie bonificata.\nSuddivisione.\nLa Suva \u00e8 divisa in sei rioni. Il suo quartiere centrale degli affari, che si trova in quello che \u00e8 noto come Central Ward, occupa quasi l'intero lato sud-occidentale della penisola.\nQuartieri cittadini.\nDi seguito \u00e8 riportato un elenco dei sei rioni della citt\u00e0, iniziando dal centro citt\u00e0, seguito dal rione pi\u00f9 settentrionale, e poi in senso orario:\nCorridoio Suva\u2013Nausori.\nSuva si trova nel mezzo di un'area metropolitana, a volte conosciuta come Suva Urban Complex, informalmente conosciuta come Suva, anche se comprende un totale di quattro aree con i propri nomi e i propri governi locali separati. Questa conurbazione si estende da Lami (immediatamente a ovest della citt\u00e0 di Suva) lungo la Queens Highway, attraverso Nasinu (immediatamente a est della citt\u00e0 di Suva), fino al fiume Rewa, lungo il Kings Highway, e poi verso Nausori dall'altra parte del fiume. A nord e nord-est si trovano le aree del parco della foresta pluviale di Colo-i-Suva e Sawani, lungo la Princes Road, che si collega al ponte sul fiume Rewa. L'intera area (esclusa Lami) \u00e8 formalmente riferita anche al Corridoio Suva-Nausori. \u00c8 la zona pi\u00f9 popolosa delle Figi, con oltre 330.000 abitanti.\nClima.\nSuva ha un clima di tipo subtropicale. Ha una media di circa +26 \u00b0C. \nDemografia.\nSuva \u00e8 una citt\u00e0 multirazziale e multiculturale. Fiji indigeni e Indo-Fiji, i due principali gruppi etnici delle Fiji, costituiscono la maggior parte della popolazione di Suva e la citt\u00e0 ospita la maggior parte delle minoranze etniche delle Fiji, che includono Rotumans, Lauan, Rambiani, Caucasici (Europei noti come \"Kaivalagi\"), parte-europei (di origine europea e delle Fiji, noti come \"Kailoma\") e Cinese, tra le altre. La lingua pi\u00f9 parlata \u00e8 l'inglese, ma Fijian, hindustani e altre lingue sono parlate anche dalle rispettive comunit\u00e0.\nGli abitanti di Suva sono rappresentativi di tutti i principali gruppi indigeni del Pacifico: a volte viene definita la \"New York del Pacifico\". La citt\u00e0 ha la reputazione di essere un importante centro economico della regione e \u00e8 la sede del campus principale di Universit\u00e0 del Pacifico del Sud: ci\u00f2 ha portato a un afflusso di migranti del Pacifico, che studiano, lavorano e vivono nella citt\u00e0 e nei suoi distretti.\nMonumenti e luoghi d'interesse.\nNella parte pi\u00f9 vecchia di Suva ha trovato dimora il \"Museo delle Figi\" che ospita una ricca collezione di reperti antropologici e storici del patrimonio culturale delle Figi.\nDi notevole interesse architettonico la \"cattedrale del Sacro Cuore\", risalente al 1902, e la \"Biblioteca centrale\" di Suva, costruita nel 1909 grazie ad un finanziamento dell'industriale americano Andrew Carnegie.\nSuva ospita il campus pi\u00f9 grande dell'Universit\u00e0 del Pacifico del Sud che ha trovato sistemazione nell'area della ex base neozelandese di idrovolanti.\nLa citt\u00e0 ha moltissimi parchi tra questi il nuovo \"Takashi Suzuki Garden\" e i \"Thurston Gardens\" aperti nel 1913 che ospitano una vasta collezione della flora del Pacifico."}
{"id": "462927", "revid": "37401", "url": "https://it.wikipedia.org/wiki?curid=462927", "title": "Pensiero laterale", "text": "Con il termine pensiero laterale, coniato dallo psicologo maltese Edward De Bono, si intende una modalit\u00e0 di risoluzione di problemi logici (problem solving) che prevede un approccio particolare, ovvero l'osservazione del problema da diverse angolazioni, contrapposta alla tradizionale modalit\u00e0 che prevede concentrazione su una soluzione diretta al problema.\nUna soluzione diretta prevede il ricorso alla logica sequenziale, risolvendo il problema partendo dalle considerazioni che sembrano pi\u00f9 ovvie, il pensiero laterale se ne discosta (da cui il termine \"laterale\") e cerca punti di vista alternativi per cercare la soluzione.\nPensiero laterale e strumenti.\nIl principio che sta alla base di questa modalit\u00e0 \u00e8 simile al pensiero divergente: per ciascun problema \u00e8 sempre possibile individuare diverse soluzioni, alcune delle quali emergono solo\n\u00c8 importante quindi disporre di modalit\u00e0 e strumenti che facilitino questi processi di pensiero, per generare creativamente ipotesi da abbinare e combinare con le conoscenze gi\u00e0 possedute, fino al raggiungimento dell'obiettivo prefissato.\n\u00c8 il caso delle mappe creative, che consentono al contempo di fermare le idee e di registrarle, predisponendole per essere poi rielaborate. Tra queste si collocano anche le mappe mentali di Tony Buzan oppure le solution map, che possono essere utilizzate per facilitare lo svolgimento di sessioni creative basate su tecniche come i sei cappelli per pensare.\nEsempio di applicazione.\nProblema.\nFamoso \u00e8 il rompicapo dell'elettricista pigro e dei tre interruttori. In una prima stanza chiusa, \u00e8 contenuta una lampadina ad incandescenza; nella seconda stanza, da cui la prima non \u00e8 direttamente visibile, ci sono tre interruttori. Solo uno di questi interruttori accende la lampadina.\nPotendo azionare i tre interruttori a proprio piacimento, e potendo andare nella stanza chiusa solo una volta per verificare lo stato della lampadina, come si pu\u00f2 determinare l'interruttore in grado di accenderla?\nLe condizioni iniziali sono: \nSoluzione.\nSi mettono due interruttori (che chiameremo 1 e 2) su ON, si attende qualche minuto e se ne spegne uno (noi diremo il numero 1). Si va quindi a controllare la lampadina. \nIl problema \u00e8 conosciuto, e proposto molte volte su Internet e su riviste. Giorgio Dendi, creatore di giochi, lo propone con 4 interruttori, e stessa situazione.\nSoluzione: \nConsiderazioni.\nL'approccio diretto al problema si rivela impossibile: da un punto di vista puramente logico, una lampadina pu\u00f2 essere solamente accesa o spenta, quindi essere in uno di due stati possibili.\nL'unico modo per risolverlo \u00e8 utilizzare un'ulteriore condizione parallela \"fisica\" (il fatto che una lampadina accesa si scaldi) che permetta di aggiungere un terzo stato distinguibile dai primi due."}
{"id": "462931", "revid": "123753341", "url": "https://it.wikipedia.org/wiki?curid=462931", "title": "Partito Cristiano Sociale (Svizzera)", "text": "Il Partito Cristiano Sociale (in tedesco Christlich-Soziale Partei, in francese Parti Chr\u00e9tien-Social), o semplicemente \"PCS\", \u00e8 un partito politico svizzero, a ispirazione cristiano sociale e ambientalista.\nIl PCS non \u00e8 presente in tutti i cantoni. In alcuni, infatti, i cristiano-sociali sono presenti nel Partito Popolare Democratico.\nStoria.\nIl movimento cristiano sociale \u00e8 nato alla fine del XIX secolo per contenere la deriva conservatrice assunta dal movimento politico svizzero di ispirazione cristiana. Per decenni, i cristiano sociali, per\u00f2, non hanno dato vita ad un partito autonomo limitandosi a rappresentare la componente di \"sinistra\" dei partiti di ispirazione cristiana. Quando si parla, quindi, di \"cristianesimo sociale\" lo si fa nell'accezione italiana, francese, latino-americana e non tedesca o statunitense. In Germania, Austria, Tirolo, USA, infatti, l'espressione Cristiano-Sociali \u00e8 spesso sinonimo di solidarismo in campo sociale, ma conservatorismo in campo economico ed etico (vedi alla CSU tedesca).\nIl PCS nasce ufficialmente nel 1997 dall'incontro tra vari partiti cristiano-sociali dei cantoni di Friborgo, Giura, Lucerna e Zurigo. Solo nel 2005 la componente cristiano-sociale del PDC dei cantoni di Vallese e Obvaldo hanno abbandonato il partito d'origine per aderire al PCS. In Vallese, per\u00f2, sono passati al PCS solo i cristiano-sociali di lingua francese, non anche quelli di lingua tedesca.\nPur conseguendo discreti risultati nelle elezioni cantonali (8% Friburgo, 13,6% Giura), nelle elezioni federali non supera lo 0,5% dei voti. Alle elezioni federali del 2007 il PSC ha confermato i risultati del 2003 (0,4% e 1 deputato).\nIdeologia.\nIl Partito Cristiano Sociale si caratterizza come un partito a ispirazione cristiano sociale ma decisamente progressista in campo etico e sociale. \u00c8 favorevole all'adesione all'Unione europea, sostiene la famiglia, ma ammette il riconoscimento delle unioni civili, si impegna per decise politiche ambientaliste e per l'accoglienza degli immigrati.\nIn vari cantoni \u00e8 alleato nei governi locali con il Partito Ecologista Svizzero e il Partito Socialista Svizzero. In Consiglio nazionale il suo unico deputato forma un gruppo comune con i deputati verdi."}
{"id": "462935", "revid": "4106", "url": "https://it.wikipedia.org/wiki?curid=462935", "title": "Partito Socialista (Svizzera)", "text": ""}
{"id": "462936", "revid": "125613571", "url": "https://it.wikipedia.org/wiki?curid=462936", "title": "Pietro Mittica", "text": "Dopo avere frequentato il terzo corso inferiore della Scuola industriale e artistica di Siena, nel 1933 si era arruolato volontario nel 30\u00ba Reggimento di fanteria. Promosso sergente nel novembre 1934 e sergente maggiore l'anno successivo, fu trasferito nel 1937 al 1\u00ba Reggimento Fanteria Carrista. Infine fu destinato al 32\u00ba Reggimento Fanteria Carrista \"Ariete\" nel novembre 1938.\nNel giugno 1940, allo scoppio della seconda guerra mondiale, partecip\u00f2 dapprima alle operazioni sul fronte alpino, poi, con il 4\u00ba Reggimento Carrista, part\u00ec per l'Africa settentrionale, combattendo nelle battaglie di Sollum, Sidi, el Barrani, Marsa Matruch, Bardia e Tobruch. Ferito in combattimento il 21 gennaio 1941 e catturato dal nemico sul campo, venne in quell'occasione insignito di Medaglia d'oro al Valor militare. Rientr\u00f2 in Italia solo nel marzo 1945, dopo una deportazione in Palestina e in India, e venne ricoverato all'ospedale militare di Gioia del Colle.\nNel settembre del 1945, completamente ristabilito, fu riassunto in servizio e trasferito alla scuola di fanteria di Cesano in qualit\u00e0 di allievo istruttore armi e tattica, specialit\u00e0 di cui sar\u00e0 poi istruttore nel 336\u00ba Reggimento Fanteria. Nel successivo mese di febbraio 1946 venne inviato alla Scuola della motorizzazione come istruttore automobilista e dall'ottobre quale istruttore di armi e tattica presso il CAR di Siena.\nNel luglio 1948 fu promosso maresciallo e quindi traslato alla Scuola carrismo per il Comando della Brigata Corazzata \"Ariete\" (1949), a Pordenone, dove risieder\u00e0 fino alla morte, raggiungendo per meriti il grado di maggiore del ruolo d'onore.\nIl 13 novembre 2004 la caserma di Pordenone che ospita il comando della 132\u00aa Brigata Corazzata \"Ariete\" (gi\u00e0 \"Mario Fiore\") \u00e8 stata intitolata a suo nome. A lui \u00e8 stata intitolata anche la base italiana a Nasiriyya in Iraq, dove i soldati dell\"'Ariete\" sono stati impegnati nella missione umanitaria denominata \"operazione Antica Babilonia\"."}
{"id": "462942", "revid": "119327789", "url": "https://it.wikipedia.org/wiki?curid=462942", "title": "Piazza Santo Spirito", "text": "Piazza Santo Spirito \u00e8 una piazza del quartiere di Oltrarno a Firenze.\nLa piazza si form\u00f2 nel Duecento, al pari di altre piazze antistanti importanti edifici religiosi, per accogliere le folle che assistevano alle orazioni degli agostiniani, titolari della basilica di Santo Spirito\nSede frequente di mercati e mercatini (uno quotidiano si svolge ogni mattina, mentre altri si svolgono nei fine settimana), \u00e8 ricca di ristoranti e locali notturni, botteghe artigiane e studi di artisti.\nEdifici.\nLa basilica di Santo Spirito e il Cenacolo.\nLa piazza \u00e8 dominata dalla basilica di Santo Spirito (dalla quale prende il nome) chiesa rinascimentale, ultimo capolavoro di Filippo Brunelleschi, che qui, a solo due anni prima della morte, volle creare delle nuove sperimentazioni architettoniche, che solo in parte vennero attuate dai suoi successori alla guida dei cantieri. La chiesa \u00e8 appartenuta per secoli all'ordine degli agostiniani. A sinistra della facciata si accede al piccolo museo della \"Fondazione Romano\" situato nel \"Cenacolo\" di Santo Spirito. Una parte dell'originario convento \u00e8 ora parte del Distretto Militare di Firenze, all'angolo nord-ovest della piazza. L'importanza della chiesa crebbe rapidamente, e alla fine del Duecento il comune acquist\u00f2 le case antistanti per abbatterle e creare una piazza che per molti anni fu la pi\u00f9 grande della citt\u00e0.\nPalazzo Dufour Berte.\nFra le numerose case quattrocentesche che circondano la piazza, spicca nell'angolo sud-est il palazzo Dufour Berte, fu costruito per conto di Raineri di Bernardo Dei su disegni si Simone del Pollajuolo negli ultimi anni del secolo XV. La famiglia Dei si estinse e don\u00f2 il palazzo ai Buonomini di San Martino che lo vendettero alla famiglia Guadagni alla fine del XVII secolo, successivamente il palazzo pass\u00f2 per eredit\u00e0 ai marchesi Dufour Berte. Il palazzo presenta una loggia al piano superiore, una caratteristica allora innovativa che fu copiata da numerosi altri palazzi aristocratici della citt\u00e0. Le finestre hanno delle particolari cornici con chiavi di volta \"a goccia\". Un tempo era decorato da graffiti bianchi su fondo nero al primo e al secondo piano, opera niente meno che di Andrea del Sarto. Al piano terra, nel 1914 \u00e8 stata inaugurata la prima biblioteca comunale di Firenze, intitolata a Pietro Thouar, che \u00e8 stata trasferita nel 2015 nel complesso delle Leopoldine in piazza Tasso.\nDecorazione della piazza.\nLa fontana risale al 1812, quando l'architetto della corte granducale Giuseppe del Rosso la trasfer\u00ec qui dal primo chiostro del convento di Santo Spirito al centro della piazza. Nel 1556 era gi\u00e0 stata costruita una prima fontana, a lato del cenacolo, ma nell'Ottocento fu sciaguratamente demolita assieme a tutta la parete su cui poggiava, che sull'interno conteneva il prezioso cenacolo dell'Orcagna.\nLa fontana che oggi si ammira in piazza ha una grande vasca ottagonale in pietra serena, con al centro un elemento verticale marmoreo elegantemente modanato, con due vasche pi\u00f9 piccole concentriche, dal quale cade lo zampillo d'acqua. Sul lato davanti alla chiesa si trova una vasca esterna, usata come abbeveratoio, con una lunetta decorata dal bassorilievo di testa di Medusa dalla quale esce l'acqua.\nNel 1869, in pieno \"Risanamento\", tutta la piazza fu lastricata e vi fu costruito un giardino, che fu distrutto nel 1938 in occasione della visita di Hitler in citt\u00e0, e che fu ricostruito nel dopoguerra come lo vediamo oggi, con aiuole pi\u00f9 piccole per il mercato e manifestazioni varie. \nRisale al 1898 il monumento all'agronomo Cosimo Ridolfi, fondatore dell'Accademia dei Georgofili, opera di Raffaello Romanelli sistemata all'estremit\u00e0 sud. Nel 1976 il centro della piazza \u00e8 stato lastricato nuovamente con pietre antiche. Dal 1987 la piazza \u00e8 chiusa al traffico e nel 1999 l'illuminazione notturna fu potenziata in occasione di un progetto per il Giubileo del 2000.\nI tabernacoli.\nAll'angolo con via del Presto di San Martino \u00e8 presente un piccolo tabernacolo barocco con una statuetta della Madonna in gesso incorniciata da volute, restaurato nel 1998. Ai piedi della statua \u00e8 raffigurato lo stemma della famiglia Vettori-Capponi, un tempo proprietaria del palazzo sul quale si trova l'edicola sacra. Un secondo tabernacolo \u00e8 posto all'angolo con via delle Caldaie, sul palazzo della famiglia Dati, e raffigura una \"Madonna col Bambino\", copia di un'opera a Palazzo Pitti. Agli inizi del Novecento qui era posto un bassorilievo in stucco del XV secolo di soggetto analogo, che and\u00f2 disperso e fu sostituito con l'immagine attuale nel 1909.\nLe feste.\nPiazza Santo Spirito, come le altre grandi piazze fiorentine antistanti le chiese degli ordini mendicanti (Piazza Santa Croce, Piazza Santa Maria Novella, ecc.), \u00e8 stata fin dal Medioevo uno dei luoghi della citt\u00e0 deputati allo svolgimento di feste, giochi e manifestazioni. \nIn particolare per il suo ruolo di centro della vita religiosa, economica e sociale del quartiere d'Oltrarno, la piazza, oltre ad ospitare manifestazioni a carattere cittadino, ha sempre ospitato anche feste legate al Quartiere. Tra queste la pi\u00f9 importante era la \"festa di San Rocco\", patrono dell'Oltrarno, che cadeva il 16 agosto e veniva festeggiata imbandendo la cena in piazza, per gli abitanti della zona e per i loro ospiti. \nQui si teneva l'importante fiera di San Martino, dedicata ai tessuti di lana, che si estendeva anche nella vicina via Maggio.\nUna tradizione che si \u00e8 conservata fino ai nostri giorni \u00e8 invece quella della piazza come luogo di scambio, essa ospita infatti quotidianamente il mercatino rionale e con cadenza mensile mercati di artigianato e di antiquariato. Da trent'anni, ogni terza domenica del mese, si svolgono le Fierucoline, mercato di prodotti agricoli biologici a chilometro zero e di artigianato naturale tradizionale."}
{"id": "462945", "revid": "767487", "url": "https://it.wikipedia.org/wiki?curid=462945", "title": "Cane randagio", "text": " \u00e8 un film del 1949 diretto da Akira Kurosawa.\nTrama.\nA Tokyo, durante un tragitto su un bus, l'agente di polizia Murakami viene derubato della pistola d'ordinanza; dopo poco tempo la stessa pistola verr\u00e0 utilizzata per commettere un crimine. L'onore, e quindi il diritto al proprio lavoro e ruolo sociale, sar\u00e0 salvato solo recuperando l'arma. Comincia un itinerario allucinante alla ricerca del ladro, con la costanza del giusto che supera la fragilit\u00e0 della giovinezza.\nDistribuzione.\nData di uscita.\n\u00c8 uscito nei cinema giapponesi il \"17 ottobre 1949\".\nRiconoscimenti.\nAl \"Mainichi Film Concours\" nel 1950, il film vinse 4 premi: "}
{"id": "462947", "revid": "220350", "url": "https://it.wikipedia.org/wiki?curid=462947", "title": "Giampaolo Pansa", "text": "Biografia.\nNativo di Casale Monferrato, dopo aver conseguito il diploma di liceo classico, si \u00e8 laureato in Scienze politiche con 110/110 e lode e dignit\u00e0 di stampa presso l'Universit\u00e0 degli Studi di Torino, con una tesi in Storia moderna e contemporanea intitolata \"La Resistenza in provincia di Alessandria (1943-1945)\" (relatore Guido Quazza), il 16 luglio 1959. Il lavoro gli procur\u00f2 il \u00abpremio Einaudi\u00bb (la tesi fu poi pubblicata da Laterza nel 1967). Durante gli anni universitari, Pansa fu anche allievo di Alessandro Galante Garrone, il quale lo indirizz\u00f2 per primo verso gli studi storici sulla Seconda guerra mondiale e sulla Resistenza italiana.\nDal primo matrimonio, con Lidia Casalone, \u00e8 nato nel 1962 un figlio, Alessandro, ex amministratore delegato di Finmeccanica, morto l'11 novembre 2017, all'et\u00e0 di 55 anni. In seconde nozze Pansa ha sposato la scrittrice Adele Grisendi con la quale conviveva dal 1989.\n\u00c8 deceduto il 12 gennaio 2020 a Roma all\u2019et\u00e0 di 84 anni a causa di una diverticolite.\nCarriera giornalistica.\nDagli esordi alla rottura con l'Espresso.\nNel 1961 entr\u00f2 nel quotidiano torinese \"La Stampa\". L'elenco delle sue collaborazioni \u00e8 il seguente:\ncon quotidiani\ncon settimanali\nNella carriera di Pansa hanno avuto un ruolo preponderante i giornali del Gruppo L'Espresso (\"la Repubblica\" e \"L'Espresso\"), coi quali Pansa ha collaborato ininterrottamente dal 1977 al 2008. Negli anni della sua collaborazione alla \"Repubblica\", Pansa fu tra i rappresentanti della linea editoriale vicina alla sinistra di opposizione, senza risparmiare critiche anche al Partito Comunista Italiano. A \"la Repubblica\" ed al suo fondatore Pansa ha dedicato anche un libro: \"La repubblica di Barbapap\u00e0\", dal soprannome che la redazione del giornale aveva dato a Scalfari, il ritratto, tra le tante cose, mette in luce i difetti del fondatore di Repubblica: faziosit\u00e0 politica ed estrema autostima, dall'altra i suoi pregi: genialit\u00e0 e completa dedizione al lavoro.\nAbile cronista politico, \u00e8 considerato un \"caposcuola\" del giornalismo della prima repubblica; attento osservatore dei fatti e dei personaggi, partecipava ai congressi politici armato di taccuino e binocolo da teatro, ed era solito arrivare tra i primi in tribuna stampa.\nDopo la strage di piazza Fontana realizz\u00f2 una preziosa opera di \"controinformazione\" che contribu\u00ec a smascherare le bugie delle autorit\u00e0 sulla strage, tuttavia si tenne lontano dalle campagne pi\u00f9 virulente rifiutandosi, ad esempio, di firmare il manifesto contro il commissario Calabresi. \u00c8 stato, inoltre, uno dei primi giornalisti di sinistra a riconoscere negli anni di piombo che \"le Brigate Rosse erano rosse\". Per la sua attivit\u00e0 di giornalista fin\u00ec nel mirino delle stesse Brigate Rosse insieme al collega e amico Walter Tobagi, che tuttavia scelsero di colpire quest'ultimo e non Pansa.\nSono note, inoltre, alcune sarcastiche definizioni e neologismi che Pansa ha dedicato ai politici ed ai partiti italiani: \"Parolaio rosso\" per Fausto Bertinotti, \"Dalemoni\" allusiva al cosiddetto \"inciucio\" tra Massimo D'Alema e Silvio Berlusconi ai tempi della Bicamerale, \"Balena Bianca\" per la Democrazia Cristiana in riferimento alla capacit\u00e0 di uscire indenne da \"mille battaglie\" del partito come la balena del romanzo di Herman Melville, \"truppe mastellate\" per indicare i fedelissimi di Clemente Mastella derivando l'espressione da \"truppe cammellate\", \"elefante rosso\" per il Partito Comunista Italiano, \"coniglio mannaro\" per Arnaldo Forlani. Pansa non fu tenero neanche con i colleghi giornalisti: nel 1980 scrisse su \"La Repubblica\" un articolo titolato \u00abIl giornalista dimezzato\u00bb, nel quale stigmatizzava il comportamento, da lui giudicato ipocrita, dei colleghi che, a suo dire, \"cedeva[no] met\u00e0 della propria professionalit\u00e0 al partito, all'ideologia che gli era cara e che voleva[no] comunque servire anche facendo il [proprio] mestiere\".\nPeriodo 2008-2020.\nIl 30 settembre 2008, trovandosi in contrasto con la linea editoriale, lasci\u00f2 il Gruppo Editoriale L'Espresso. Da allora ha scritto sui seguenti giornali:\nNel 2018 interrompe la collaborazione con \"La Verit\u00e0\" in contrasto con la linea editoriale del giornale, commentando cos\u00ec le proprie dimissioni: \"Non mi piaceva questa deriva leghista. Anzi, pi\u00f9 che leghista direi proprio salviniana\".\nRomanzi e saggi storici.\nLa sua attivit\u00e0 ha avuto come principale interesse la Resistenza italiana, gi\u00e0 oggetto della sua tesi di laurea (pubblicata da Laterza nel 1967 con il titolo \"Guerra partigiana tra Genova e il Po\").\nNel 2001 Pansa pubblica \"Le notti dei fuochi\", ambientata tra il 1919 e il 1922, sulla nascita dello squadrismo, la marcia su Roma e i primi anni del regime fascista. Nel 2002 esce \"I figli dell'Aquila\", racconto della storia di un soldato volontario dell'esercito della Repubblica sociale italiana. Comincia poi il \u00abciclo dei vinti\u00bb, cio\u00e8 una serie libri sulle violenze compiute da partigiani nei confronti di fascisti durante e dopo la seconda guerra mondiale: \"Il sangue dei vinti\" (vincitore del Premio Cimitile 2005), \"Sconosciuto 1945\", \"La grande bugia\" e \"I vinti non dimenticano\".\nPansa recupera fonti come Giorgio Pisan\u00f2 e Antonio Serena e racconta molte storie personali di cosiddetti \"vinti\" con metodo gi\u00e0 descritto da Nicola Gallerano e in una forma che \u00e8 stata definita un misto fra romanzo storico, feuilleton e pamphlet per il gruppo delle sue sei opere principali sulla resistenza.\nNel 2011 pubblica \"Poco o niente. Eravamo poveri. Torneremo poveri\", in cui ritrae l'Italia degli umili tra la fine del XIX secolo e l'inizio del XX attraverso la storia dei propri nonni e genitori.\nCritiche storiografiche.\nNel 2003 Pansa pubblic\u00f2 \"Il sangue dei vinti\" che diede inizio al \u201cciclo dei vinti\u201d, ovvero una serie di scritti con al centro membri della Repubblica Sociale Italiana oggetti delle violenze partigiane sia durante che dopo la guerra. Il metodo utilizzato da Pansa nella stesura di questi libri apparve fin da subito equivoco agli storici.\nParlando de \"Il sangue dei vinti\", Santo Peli ha criticato il metodo di Pansa, il quale si era prefissato lo scopo \u00abdi essere \"politicamente scorretto\", di dire tutta la verit\u00e0, nient'altro che la verit\u00e0 [...]\u00bb dando vita dunque ad un'operazione di equanimit\u00e0 verso i vinti, de-mitizzazione della Resistenza, scoperta che i feroci e i sadici erano dappertutto. Insomma, mostrare \"l'altra faccia della medaglia\". Sempre secondo Peli per\u00f2: \u00abIn questa direzione, il lavoro di Pansa non fornisce alcun contributo utile\u00bb e \u00abbasta la constatazione che nulla di originale, di inedito, vi \u00e8 nel libro, frutto di un collage di studi precedenti. Collage a volte frettoloso, ma in ogni caso reso possibile proprio dal fatto che questo scabroso tema di ricerca \u00e8 gi\u00e0 stato investigato con una certa ampiezza. Da almeno un ventennio, nessuno storico che si sia occupato di questi temi \u00e8 stato colpito da anatema o accusato di lesa-resistenza, se ha fatto seriamente il suo lavoro\u00bb. Sempre secondo Peli quindi: \u00abLa novit\u00e0 del libro consiste, e non \u00e8 un progresso, nel modo in cui l'argomento viene affrontato, e nel tono impressionistico, pi\u00f9 utile ad emozionare che a comprendere, che \u00e8 la cifra stilistica della scrittura, altre volte incisiva ed accattivante, dell'ultimo Pansa. Il risultato \u00e8 un continuo ondeggiamento fra la nausea, l'orrore del sangue e la constatazione della ferocia di \u201centrambi i campi\u201d, come se la guerra civile fosse stata tutta una tremenda iattura, una cieca mattanza, invece che una conseguenza di una precisa scelta, compiuta dalla RSI, di schierare l'Italia dalla parte degli occupanti tedeschi e di dare la caccia ai renitenti alla leva, ormai divenuti \"antiitaliani\"\u00bb.\nClaudio Vercelli ha criticato sia l'impostazione de il \"Sangue dei vinti\", definito: \u00abLibro volutamente irrisolto, se non sospeso, tra il resoconto storico e la narrazione letteraria, incrocia due livelli di espressione occhieggiando al saggio fondato sui riscontri, da un lato, e alla libera ricostruzione dall'altro.\u00bb, sia l'argomentazione di fondo, ossia \u00abquella di una persecuzione organica, gratuita che, si lascia intendere, fu voluta e realizzata sulla scorta non solo dei risentimenti popolari dominanti ma di un progetto politico che, assecondando e facendosi aggio di questi, avrebbe di fatto permesso la costituzione dell\u2019egemonia sulla penisola del Partito comunista di Togliatti\u00bb, ribadendo che: \u00abChi conosce la storia di quegli anni non pu\u00f2 che dissentire, e di molto, da una interpretazione degli intendimenti dei protagonisti di allora resa in tali termini. Ma va detto, ancora una volta, a scanso di equivoci, che tale tesi, al limite della caricaturalit\u00e0, non \u00e8 inedita poich\u00e9 mutuata anch\u2019essa, nella impostazione come nei paradigmi di fondo, dalla stessa pubblicistica neofascista\u00bb.\nNel saggio \"La crisi dell'antifascismo\" del 2004, lo storico Sergio Luzzatto punt\u00f2 il dito contro la \u00abdeliberata confusione tra storia e memoria [...] sottraendo specificit\u00e0, contesti e dinamiche di medio e lungo periodo\u00bb ricercata da Pansa, il quale partendo dall'assunto pi\u00f9 o meno esplicito che tutti erano peccatori, i partigiani come i saloini, gli uni e gli altri cos\u00ec sciagurati da non riconoscere imperativo biblico/morale di \"non uccidere\" cerc\u00f2 di accomunare tutto e tutti. \nMa sempre secondo Luzzato: \u00abla guerra civile combattuta in Italia tra 1943 e '45 non ha bisogno di interpretazioni bipartisan che ridistribuiscano equamente ragioni e torti, elogi e necrologi. Perch\u00e9 certe guerre civili meritano di essere combattute. E perch\u00e9 la moralit\u00e0 della Resistenza consistette anche nella determinazione degli antifascisti di rifondare l'Italia a costo di spargere sangue\u00bb.\nNel 2006 alla prima presentazione del libro \"La grande bugia\" Pansa venne contestato da un gruppo di giovani di sinistra. Tale episodio fu condannato dal presidente della Repubblica Giorgio Napolitano e dal presidente del Senato Franco Marini. \nRiguardo a \"La grande bugia\" Luzzatto si espresse sottolineando come il libro: \u00abnon ha nulla di nuovo rispetto ai precedenti che il giornalista ha dedicato alla storia della Resistenza e della Liberazione. Si fonda sul consueto sotterfugio della finzione dialogica, secondo una formula stilisticamente cos\u00ec pedestre che riesce quasi imbarazzante vederla riproposta con tanta costanza\u00bb. E ancora nel 2015 Luzzatto ha ribadito come: \u00abC\u2019\u00e8 un primo Pansa, quello dei libri degli anni Sessanta e Settanta [...] pioneristico nel metodo storiografico. [...] Poi, a partire dagli anni Novanta, ha mollato gli ormeggi ideologici e metodologici e ha finito per scadere in forme narrative pasticciate e inaccettabili dal punto di vista del giudizio storico.\u00bb.\nRecensendo \"La grande bugia\", lo storico Mario Isnenghi scrive: \u00abPansa ha fatto buonissimi studi a Torino, con Alessandro Galante Garrone e Guido Quazza, ne ha derivato lavori rigorosi ed \u00e8 lui stesso prova di come, dall'incontro fra universit\u00e0 e istituti storici della Resistenza, potessero gi\u00e0 quarant'anni fa uscire fior di ricerche. Poi ha scelto di abbandonare quel percorso [...] e di diventare un grande cronista e commentatore politico\u00bb. Sempre secondo Isnenghi, nel libro in questione \u00abil polemista sopraff\u00e0 di continuo il cronista. Ogni capitolo \u00e8 un regolamento di conti nominativo con uno dei suoi detrattori: risse, bastonate verbali, duelli che non hanno proprio nulla di cavalleresco. L'inchiesta scade, si fa viscerale\u00bb. Sul piano letterario, Isnenghi critica la scelta di Pansa di strutturare il testo come narrazione a un'immaginaria figura di giovane donna: \u00abPar di capire che la giovane, che dichiara continuamente di non saperne niente, sia chiamata a rappresentare la cera vergine, l'intelligenza agnostica e ignara di un cittadino - anzi, meglio, di una cittadina - illuminata da chi ne sa di pi\u00f9. Ma con un interesse blando per queste cose da vecchi e con una capacit\u00e0 di interlocuzione vicina allo zero. Se l'\u00e8 costruita cos\u00ec l'autore, pleonastica\u00bb.\nNel 2006 lo storico Angelo d'Orsi, commentando i lavori di Pansa, lo descrisse come parte di \u00abuna categoria di \"rovistatori\" della Resistenza, che grattano il fondo del barile per vedere dove si annidi (eventualmente) il marcio, e anche se non c'\u00e8, lo si inventa, lo si amplifica, e lo si sbatte in prima pagina\u00bb. Sempre secondo D'Orsi, questo \u00abfilone \u00e8 il cavallo di battaglia di Pansa, la sua gallina dalle uova d'oro. Senza alcun rispetto per i pi\u00f9 elementari principi del lavoro storiografico, egli sta ormai perseguendo da anni un sistematico rovesciamento di giudizio sul '43-45. Naturalmente, ci\u00f2 non sarebbe possibile senza editori che sollecitano libri di tal genere [...]\u00bb.\nSempre nel 2006 Giovanni De Luna, nel suo libro \"Il corpo del nemico ucciso\", parlando delle uccisioni di fascisti nel dopoguerra scrisse: \u00abNon esiste una \"razionalit\u00e0\" politica in una simile strategia di morte. Quella recentemente indicata da Giampaolo Pansa (il PCI avrebbe avuto interesse ad indebolire la borghesia come classe dirigente uccidendola il pi\u00f9 possibile) appare largamente infondata. Il PCI non voleva terrorizzare ma rassicurare, perseguiva il suo dialogo con la borghesia secondo la logica del compromesso annunciato da Togliatti a Salerno [...]\u00bb. Durante il 70\u00b0 anniversario della Liberazione, su Repubblica, De Luna ha poi ribadito che la \u00abfuria revisionista\u00bb degli anni precedenti avesse lasciato delle tracce ravvisate \u00abnell'interdetto culturale scagliato sulla lotta partigiana\u00bb, ridotta nell'opinione comune a \u00abbasso esercizio di macelleria\u00bb, secondo la visione di Giampaolo Pansa.\nLo storico Guido Crainz, nel suo \"L'ombra della guerra\" del 2007, analizzando i numeri delle vittime dopo la Liberazione scrisse: \u00abPer capire la tragica ampiezza del fenomeno non c'\u00e8 bisogno dei dati molto pi\u00f9 elevati proposti da sempre, senza gran fondamento, dalla pubblicistica neofascista e pi\u00f9 di recente da Giampaolo Pansa\u00bb il quale nel suo \"Il sangue dei vinti\" consider\u00f2 una valutazione generale di oltre 20000 persone uccise, senza per\u00f2 ritenere doveroso menzionare il dato complessivo di 9346 risultato dall'indagine di Pubblica Sicurezza, cio\u00e8 dello Stato italiano.\nEmilio Gentile durante un'intervista del 2015, riferendosi al volume \"Bella ciao. Controstoria della Resistenza\", in cui Pansa avrebbe \u00abcercato di spiegare quanto il Partito comunista italiano [...] vedesse la liberazione dai nazifascisti come l'inizio della rivoluzione\u00bb, alla domanda se il volume di Pansa avesse realmente scardinato il \"mito\" della Resistenza, ha risposto: \u00abIn questo la storiografia c'entra poco. Va sempre distinto il piano della storiografia da quello della pubblicistica, la quale quasi sempre non ha aggiunto niente di nuovo a quanto gi\u00e0 accertato dalla ricerca storiografica, ma ha presentato semplicemente i fatti con una visione polemica o scandalistica\u00bb. E alla domanda \u00abc'\u00e8 del vero nella tesi che i comunisti parteciparono alla Resistenza solo in funzione della rivoluzione proletaria?\u00bb Gentile rispose: \u00abOgni partito contribu\u00ec alla Resistenza con il proposito di andare al di l\u00e0 dell\u2019obiettivo immediato e necessario di liberare l\u2019Italia dal nazifascismo. Ma nei fatti i comunisti non fecero la rivoluzione, contribuendo invece, assieme alle altre forze politiche, alla fondazione della Repubblica e alla Costituzione\u00bb.\nMarcello Flores, in un'intervista del 2018, defin\u00ec il volume \"Uccidente il comandante Bianco\" come \u00abun libro disonesto dal punto di vista storico, non vengono indicate le fonti. Pansa stesso scrive che \"molti passaggi sono ideati da me\". Questo lo rende pi\u00f9 simile a un romanzo\u00bb, e che \u00abl'idea da cui muove Pansa, che i comunisti nel dopoguerra fossero pronti a un colpo di Stato, \u00e8 fondata sul nulla dal punto di vista storiografico\u00bb.\nLo storico Filippo Focardi, nel suo libro \"La guerra alla memoria\" del 2005, ha indicato come la campagna anticomunista portata avanti dalla destra italiana nei primi anni 2000, basata \u00absoprattutto sulle efferatezze partigiane dell'immediato dopoguerra contro gli sconfitti [...] ha sfruttato il libro pubblicato nell'ottobre 2003 da Giampaolo Pansa, \"Il sangue dei vinti\"\u00bb. Il volume, secondo Focardi, \u00absi basa disinvoltamente su fonti storiografiche serie e su fonti memorialistiche assai meno affidabili, \u00e8 stato potentemente reclamizzato ed \u00e8 diventato presto un caso editoriale con centinaia di migliaia di copie vendute nelle librerie e nei supermercati. Il fatto che Pansa sia un noto giornalista di cultura antifascista \u00e8 stato presentato come certificato di indiscussa veridicit\u00e0 del suo racconto.\u00bb.\nAnche secondo lo storico Gustavo Corni, gli scritti di Pansa si inserirono in un clima politico segnato dalla crisi dell'antifascismo, dove il tema della violenza esercitata dai vincitori trov\u00f2 terreno politicamente fertile, e dove il successo editoriale fu garantito dalla vasta operazione di marketing del gruppo Mondadori.\nSecondo Corni il successo de \"Il sangue dei vinti\" fu comprensibile in quanto: \u00abuno dei principali esponenti del giornalismo di sinistra in piena \"era berlusconiana\", rompeva il tab\u00f9 dell'antifascismo\u00bb anche se \u00abil libro \u00e8 scritto in modo letteralmente rudimentale e sovrappone alla ricerca storica (ma senza un apparato di note) una \"fiction\"\u00bb, e sulla scia del successo editoriale \u00abda quel momento Pansa ha spostato il suo baricentro politico\u00bb e ha poi \u00abinanellato una serie di pubblicazioni che lo hanno profilato come esponente di punta del revisionismo e come critico feroce del comunismo\u00bb.\nNel 2021 la ricercatrice Chiara Colombini, ha indicato il lavoro di Pansa come un \u00abcontributo molto potente\u00bb a radicare l'immagine della \"resa dei conti\" come un \"regolamento di conti\" che evoca implicitamente a qualcosa di criminale, inserendosi nel terreno \u00abampiamente dissodato dagli attacchi degli anni Novanta\u00bb contro la Resistenza, e il \"Sangue dei vinti\" \u00abcon le sue centinaia di migliaia di copie vendute e con la risonanza mediatica che ottiene [...] - con quelli successivi sul medesimo tema - amplia a dismisura l'eco di quella stessa rappresentazione\u00bb che descrive il 25 aprile come un'orgia sanguinaria di vendette insensate, legata alla memorialista degli ex-combattenti di Sal\u00f2."}
{"id": "462948", "revid": "12582", "url": "https://it.wikipedia.org/wiki?curid=462948", "title": "Faradda di li Candareri", "text": ""}
{"id": "462949", "revid": "30610", "url": "https://it.wikipedia.org/wiki?curid=462949", "title": "Mario Sconcerti", "text": " \n\u00c8 commentatore delle pagine sportive del \"Corriere della Sera\". Ha diretto \"Il Secolo XIX\" e il \"Corriere dello Sport - Stadio\" ed \u00e8 stato direttore generale della Cecchi Gori Group. Per diversi anni ha partecipato alle trasmissioni \"Terzo tempo - in onda con noi\" e \"Sky Calcio Show\", il contenitore domenicale di Sky Sport dedicato alle partite di Serie A, sino al 2015. Dall'agosto 2016 al 2019 \u00e8 stato ospite fisso delle trasmissioni sportive della RAI. In occasione del \u00e8 stato opinionista di Mediaset.\nBiografia.\nFiglio di Adriano Sconcerti, noto procuratore di pugilato, inizia la propria carriera giornalistica al \"Corriere dello Sport\" nella redazione di Firenze. Nel 1972 viene assunto alla redazione di Milano. Nel luglio 1974 gira per l'Italia sulla macchina del neocommissario tecnico della nazionale italiana Fulvio Bernardini, raccontando in diretta l'esclusione di Rivera, Mazzola e di tutta la vecchia guardia e come sarebbe invece nata la nuova nazionale, una serie di scoop che gli vale il trasferimento a Roma alla sede centrale del \"Corriere dello Sport\" alla fine del 1974. Per cinque anni non si occupa di calcio e fa l'inviato di ciclismo, seguendo cinque Giri d'Italia e tre Tour de France, pi\u00f9 tutte le \"classiche\" dello sport in bicicletta.\nNel 1979 si trasferisce al quotidiano \"La Repubblica\" per fondare le pagine sportive del giornale fondato e diretto da Eugenio Scalfari. Qui porta nella redazione sportiva Gianni Brera, Gianni Mura, Mario Fossati, Emanuela Audisio e Licia Granello. Diventa poi responsabile delle sedi di Milano, Bologna e Firenze di \"Repubblica\". Nella primavera del 1987 diventa vicedirettore vicario de \"La Gazzetta dello Sport\", durante la direzione di Candido Cannav\u00f2. Il giornale cresce in pochi mesi di 150 000 copie.\nTornato a \"Repubblica\", fonda le pagine fiorentine del quotidiano nel 1988. Nel 1990 diventa capo della redazione milanese del giornale, da cui si sposta nel febbraio 1992 per andare a dirigere \"Il Secolo XIX\" di Genova.\nTorna a Roma per guidare per sei anni (1995-2000) il \"Corriere dello Sport\". Durante la sua gestione il quotidiano sportivo della famiglia Amodei aumenta considerevolmente la propria tiratura.\nAlla fine del 2000, durante gli ultimi anni della turbolenta gestione di Vittorio Cecchi Gori, ricopre il ruolo di direttore generale della Cecchi Gori Group (l'accomandita che controllava la Fiorentina) entrando in conflitto con Giancarlo Antognoni che ne era dirigente. La polemica, che ha un episodio chiave in una lite in televisione, raggiunge il massimo con le dimissioni date dell'allora allenatore Fatih Terim, alle quali Antognoni fa polemicamente seguire le proprie, criticando aspramente Sconcerti e la dirigenza. Sconcerti stesso si dimise dall'incarico dopo sei mesi, per divergenze con lo stesso Cecchi Gori.\nDirige l'Agenzia Giornalistica Chilometri dal 2002 al 2004.\nCarriera televisiva e radiofonica.\nInizia a questo punto la carriera televisiva. Per tre anni \u00e8 a Stream TV, poi, con la scomparsa della piattaforma, dal 2003 approda a Sky Sport, con oltre trecento trasmissioni la domenica pomeriggio con Ilaria D'Amico in \"Sky Calcio Show\" e alcuni programmi serali come \"Terzo tempo - in onda con noi\". Dal \u00e8 prima firma sportiva del \"Corriere della Sera\", mentre dal 2003 al 2008 conduce sull'emittente romana Radio Radio la trasmissione di cultura, attualit\u00e0 e politica \"Sconcerti quotidiani\", insieme a Gabriele Cosmelli. Sconcerti continua a collaborare con Radio Radio.\nNell'agosto 2016, dopo tredici anni come opinionista sui canali Sky, viene ingaggiato dalla RAI come commentatore e opinionista sportivo, per trasmissioni storiche dell'emittente di stato quali \"90\u00ba minuto\" e \"La Domenica Sportiva\" e i pre e post-partita della Coppa Italia. \nNel gennaio 2018 diviene opinionista della neonata emittente radiofonica RMC Sport Network. Il 27 maggio 2019, con la chiusura di RMC Sport, Sconcerti diviene editorialista del canale successore, TMW Radio. Dopo essere stato opinionista del per Mediaset, ricompare come ospite su Rete 4 a \"Pressing - Prima serata\" e su Italia 1 a \"Pressing\" nella stagione 2021-2022.\nAttualmente, sul fronte radiofonico, \u00e8 opinionista \"ospite fisso\" ai microfoni di Tele Radio Stereo 92.7 FM, nota radio capitolina che tratta di AS Roma."}
{"id": "462951", "revid": "287204", "url": "https://it.wikipedia.org/wiki?curid=462951", "title": "Partito Popolare Democratico (Svizzera)", "text": "Il Partito Popolare Democratico (PPD; in francese \"Parti d\u00e9mocrate-chr\u00e9tien\" PDC, in tedesco \"Christlichdemokratische Volkspartei\"\u00a0CVP e in romancio \"Partida cristiandemocratica svizra\") \u00e8 stato un partito politico svizzero.\nStoria.\nIl PPD \u00e8 uno dei maggiori partiti svizzeri ed \u00e8 nato nel 1848 per tutelare l'autonomia dei cantoni, soprattutto a maggioranza cattolica e per contenere il ruolo dei radicali. Nel 1891 il lucernese Joseph Zemp del PPD \u00e8 stato, infatti, il primo esponente non radicale ad entrare nel consiglio federale.\nIl partito ha pi\u00f9 volte cambiato nome: \"Partito Cattolico Conservatore\" nel 1848, \"Partito Conservatore\" nel 1912, \"Partito Conservatore - Cristiano Sociale\" nel 1957, \"Partito Democratico Cristiano\" nel 1970. In Ticino viene chiamato \"Partito Popolare Democratico\", nel Grigioni italiano \"Partito Popolare Democratico Cristiano (PPDC)\".\nIl PPD pu\u00f2 essere classificato come un partito cristiano-democratico di centro, un tempo rappresentava invece la destra conservatrice.\nNel 1963 il PPD ottenne il suo miglior risultato a livello federale, il 23,4% dei voti nelle elezioni del Consiglio nazionale, lentamente calati fino al 14,4% del 2003. Dagli anni '50 si \u00e8 andata diffondendo all'interno del PPD una tendenza cristiano-sociale, la sinistra del partito, che in molti cantoni ha dato vita a un movimento autonomo il Partito Cristiano Sociale. Ci\u00f2 nonostante il PPD esprime il 20% dei consiglieri cantonali.\nDiffusione.\nIl PPD, pur presente in tutti i Cantoni svizzeri con l'eccezione di Neuch\u00e2tel, resta radicato in particolare nei Cantoni cattolici, sia quelli della Svizzera centrale e orientale, sia in Vallese, Friburgo e Giura. Nel Cantone Ticino il partito \u00e8 sempre stato rappresentato in Governo e a sud dell'arco Alpino. Risultati elettorali in Ticino nelle elezioni del 2007 Consiglio di Stato, non invece per quelle del legislativo (Gran Consiglio).\nIdeologia.\nIl partito si colloca tra il Centro e il Centro-destra dello spettro politico.\nSegue l'ideologia del cristianesimo democratico, e sostiene l'economia sociale di mercato, trovandosi quindi in equilibrio tra il liberismo e la giustizia sociale, e un moderato conservatorismo sociale.\nIl Partito Popolare Democratico presenta tre punti principali nel programma politico:\nRisultati elettorali.\nDal 1919 quando fu introdotto il sistema elettorale proporzionale per l'elezione del Consiglio Nazionale, il Partito Popolare Democratico ha ottenuto i seguenti risultati:\nCriticit\u00e0.\nGli aderenti al PPD sono scherzosamente chiamati \"uregiatt\", \"oregiatt\" o \"oregioni\", che in dialetto ticinese significa \"orecchiuto\", \"ipocrita\" o \"subdolo\", termine che tuttavia ha un'etimologia molto discussa e che probabilmente si riferisce alle lunghe basette portate dai membri del partito ad inizio secolo\n, o come pi\u00f9 semplicemente sottolineato dallo scrittore luinese Piero Chiara il termine indicherebbe \"gente che ascoltava passivamente e seguiva, pi\u00f9 che la parola del Signore, quella dei suoi ministri\"."}
{"id": "462957", "revid": "767487", "url": "https://it.wikipedia.org/wiki?curid=462957", "title": "Elegia di Osaka", "text": " \u00e8 un film del 1936 diretto da Kenji Mizoguchi.\nTrama.\nAyako Murai (Isuzu Yamada) \u00e8 una giovane donna che lavora come operatrice telefonica per la ditta farmaceutica Asai, nella Osaka del 1930. Per pagare i debiti di suo padre, disoccupato e minacciato di arresto per non aver restituito un prestito di 300 \u00a5, lei accetta di diventare l'amante del suo datore di lavoro. Dopo aver pagato i debiti di suo padre, la relazione col signor Asai viene interrotta a causa della gelosia della moglie di quest'ultimo, Sonosuke, la quale dopo aver scoperto la tresca per colpa di un errore del dr. Yoko, vieta categoricamente a suo marito di vedersi nuovamente con la sua amante.\nTuttavia Ayako, nel tentativo di contribuire a pagare le tasse universitarie del fratello Hiroshi, nel frattempo tornato a casa da Tokyo per chiedere a suo padre 200 \u00a5 per l'ultima rata prima di laurearsi, continua a fare l'amante mantenuta a spese di un altro ammiratore della ditta, il signor Fujino. Ma quando tenta di ingannare quest'ultimo, provando ad ottenere una cifra abbastanza alta da permettergli di sposare il suo fidanzato Nishimura, egli chiama la polizia e la coppia viene arrestata per adescamento.\nDopo essere stati portati alla stazione di polizia, Nishimura, innocente, viene rilasciato mentre le accuse a carico di Ayako vengono fatte cadere dopo le scuse di questa. Viene chiamato il padre che va a prendere Ayako in caserma, ma al ritorno a casa lei \u00e8 ostracizzata dalla famiglia ed \u00e8 costretta a lasciare la casa."}
{"id": "462965", "revid": "1795548", "url": "https://it.wikipedia.org/wiki?curid=462965", "title": "Partito Liberale Radicale", "text": "Il Partito Liberale Radicale, noto anche come Partito Radicale Democratico, \u00e8 stato un partito politico svizzero. Fondato nel 1894, nel 2009 \u00e8 confluito, insieme al Partito Liberale Svizzero, nel Partito Liberale Radicale - I Liberali Radicali.\nStoria.\nIl nome Radicale nasce nel solco del radicalismo francese, repubblicano e laico. Il primo gruppo parlamentare radicale \u00e8 del 1878. Il PLR \u00e8 stato fondato nel 1894. I radicali sono stati la principale forza del Parlamento federale fino al 1919. Il PLR si \u00e8 caratterizzato fino alla met\u00e0 del XX secolo come un partito di centro, comunque a sinistra rispetto al Partito Conservatore, poi Partito Democratico Cristiano. In quegli anni la distinzione tra destra e sinistra seguiva l'asse clericali/liberali.\nCon la nascita del Partito Socialista, ma anche di formazioni politiche minori come il Partito Cristiano Sociale e il Partito Ecologista Svizzero, il PLR \u00e8 andato collocandosi su posizioni pi\u00f9 conservatrici, almeno in campo economico. Nelle elezioni federali del 2003, che hanno visto il buon risultato del partito conservatore \"Unione Democratica di Centro\", il PLR ha ottenuto 23 seggi ed ha formato un gruppo parlamentare unito con il Partito Liberale Svizzero. Nel giugno del 2005 i due partiti liberali hanno dato vita ad un coordinamento: l'Unione Liberale Radicale . Il 25 ottobre 2008 PLR e PLS hanno deciso di fondersi in un unico partito, nato il 1\u00ba gennaio 2009 con il nome di Partito Liberale Radicale - I Liberali Radicali.\nRisultati elettorali.\nDal 1919 quando fu introdotto il sistema elettorale proporzionale per l'elezione del Consiglio Nazionale, il Partito Liberale Radicale ha ottenuto i seguenti risultati:"}
{"id": "462978", "revid": "31886", "url": "https://it.wikipedia.org/wiki?curid=462978", "title": "Punch-Out!! (videogioco 1987)", "text": ", conosciuto anche come , \u00e8 un videogioco sportivo di boxe, sviluppato da Nintendo R&amp;D3 e pubblicato da Nintendo su NES nel 1987. \u00c8 stato commercializzato per Virtual Console il 30 marzo 2007 in Europa, il 3 aprile 2007 in Giappone e il 16 aprile 2007 in America. Si tratta del terzo titolo nella serie di Punch-Out!!. Il gameplay eredita molti elementi dai precedenti \"Punch-Out!!\" e \"Super Punch-Out!!\". Questo gioco ruota attorno al personaggio di Little Mac, pugile alle prime armi che deve sconfiggere vari pugili da tutto il mondo per ottenere il titolo di campione.\nModalit\u00e0 di gioco.\nIn \"Punch-Out!!\" il giocatore controlla il pugile Little Mac sul ring. Prima di sferrare il loro colpo, gli avversari lampeggiano, dando al giocatore il tempo di schivare e contrattaccare subito dopo. Man mano che si va avanti, gli avversari diventano sempre pi\u00f9 veloci, e il lasso di tempo in cui lampeggiano diventa sempre pi\u00f9 breve.\nAl contrario dei suoi avversari, Little Mac ha un repertorio di mosse ridotto, limitato a dei diretti laterali, dei ganci laterali e un potentissimo montante. Il montante pu\u00f2 essere eseguito solamente dopo aver ottenuto una stella, ottenibile solamente contrattaccando con giusto tempismo un colpo dell'avversario. Come tecniche difensive, Little Mac pu\u00f2 schivare a destra e sinistra, abbassarsi o parare.\nL'energia dei pugili viene rappresentata da una barra che, quando raggiunge lo zero, fa cadere al tappeto il personaggio; se il pugile si rialza, questa viene ripristinata per una minima parte.\nA fianco della barra dell'energia di Little Mac compare anche un indicatore con dei cuori: il loro numero scende di tre unit\u00e0 quando si viene colpiti, mentre scende di una quando si para un attacco o quando si sferra un colpo a vuoto. Se numero di cuori si esaurisce, Little Mac diventa di colore rosa e appare esausto: in questo frangente, Mac non pu\u00f2 attaccare, ma solo difendersi, Per riacquistare dei cuori, e quindi la possibilit\u00e0 di tornare ad attaccare, \u00e8 sufficiente riuscire schivare alcuni colpi dell'avversario. \nUn match pu\u00f2 finire per Knockout, se un pugile mandato al tappeto non \u00e8 in grado di rialzarsi in dieci secondi, per \"K.O. tecnico\", se viene mandato al tappeto per tre volte nel corso di un round, o per decisione ai punti, se si giunge al termine dei tre round.\nQuando si conquista un titolo, il giocatore viene premiato con una cutscene che mostra Little Mac mentre si allena per le strade di New York; al termine della sequenza, viene fornita una password che consente di riprendere la partita all'inizio del nuovo circuito, senza dover ripetere tutti gli incontri precedenti. Quando il giocatore perde un incontro, gli viene data la possibilit\u00e0 di ritentare contro lo stesso avversario; se perde due volte di seguito, Little Mac scender\u00e0 di un posto in classifica, mentre se si perde una terza volta, anche non consecutiva, la partita finisce. Durante la sfida finale, invece, la sconfitta causa automaticamente il game over. Al termine della partita, \u00e8 comunque possibile ricominciare immediatamente il gioco a partire dal primo incontro del circuito a cui si era arrivati, senza dover inserire la password.\nLittle Mac affronta questi avversari, in ordine:\nSviluppo.\nGenyo Takeda, gi\u00e0 produttore dell'arcade \"Punch-Out!!\", decise di realizzare una trasposizione del gioco sulla console NES. In confronto alla macchina arcade, l'hardware del NES era meno potente, e il team di sviluppo cap\u00ec che una trasposizione diretta era irrealizzabile. Takaeda e il suo team trovarono alcune soluzioni per ovviare questo problema. Invece di rendere il corpo del personaggio trasparente per poter vedere l'avversario, si decise semplicemente di rimpicciolire la sua immagine. Al contrario, l'immagine degli avversari venne ingrandita a dismisura. Nuove aggiunte rispetto alla versione arcade furono una semplice trama, musiche di sottofondo durante gli incontri, scene d'intermezzo e un sistema di password per memorizzare i propri progressi. Venne inoltre introdotto un protagonista, chiamato Little Mac a causa della sua bassa statura. La versione del gioco nota come \"Mike Tyson's Punch-Out!!\" presentava inoltre Mike Tyson come boss finale. Il presidente di Nintendo America del tempo, Minoru Arakawa, decise di inserire Tyson dopo averlo visto combattere in un incontro di boxe, rimanendo impressionato dalla sua forza e dalla sua tecnica..\nIn occasione di una celebrazione del venticinquennale del gioco, organizzata da Fox Sports e Nintendo of America, lo stesso Tyson raccont\u00f2 alcuni retroscena: all'epoca non era entusiasta di apparire in un videogioco e la Nintendo dovette spendere circa 700.000$ per ottenerlo, pi\u00f9 altri bonus per farlo partecipare alla pubblicit\u00e0 televisiva giapponese.\nNel 1990, con la scadenza dei diritti per utilizzare l'immagine di Tyson, la Nintendo decise di non rinnovare la licenza e di \ntornare a utilizzare, come avversario finale, il pugile fittizio Mr. Dream, gi\u00e0 presente nella versione originale del gioco. Pertanto, la rimozione del nome e dell'immagine di Mike Tyson, a differenza di quel che si pu\u00f2 pensare, non ha niente a che vedere con le sue , che sarebbero iniziate solo nel 1991."}
{"id": "462980", "revid": "1790210", "url": "https://it.wikipedia.org/wiki?curid=462980", "title": "Viti Levu", "text": "Viti Levu \u00e8 la pi\u00f9 grande delle isole che compongono l'arcipelago delle Figi.\nGeografia.\nViti Levu ha una superficie di 10.531 \u00a0km\u00b2 il che la pone al 75\u00ba posto tra le pi\u00f9 grandi isole del mondo.\nNell'isola \u00e8 presente la capitale delle Figi, Suva, di quasi 100.000 abitanti. Con una popolazione di circa 580.000 abitanti Vitia Levu ospita quasi i tre quarti della popolazione dell'intero Stato.\nL'isola \u00e8 attraversata da una catena montuosa da nord a sud che raggiunge la massima elevazione dell'arcipelago nel monte Tomaniivi (Monte Victoria) che raggiunge i 1,324 metri di altezza.\nLa parte orientale dell'isola \u00e8 molto piovosa grazie agli alisei ed \u00e8 coperta da fitte foreste.\nLa parte occidentale riceve molto meno piogge ma sufficienti alla coltura principale della canna da zucchero. \nL'allevamento bovino \u00e8 molto diffuso nella parte occidentale.\nNumerose sono le localit\u00e0 turistiche dell'isola servite dell'aeroporto internazionale di Nadi.\nViti Levu ospita una specie endemica di insetto, il cerambice gigante delle Figi (\"Xixuthrus heros\"), che \u00e8 uno degli insetti pi\u00f9 grandi al mondo."}
{"id": "462991", "revid": "8911", "url": "https://it.wikipedia.org/wiki?curid=462991", "title": "Monotrematum", "text": ""}
{"id": "462994", "revid": "399", "url": "https://it.wikipedia.org/wiki?curid=462994", "title": "Micropipetta", "text": "La micropipetta \u00e8 uno strumento utilizzato nei laboratori, soprattutto biologici o chimici, adatto al trasferimento di piccole o piccolissime quantit\u00e0 di liquidi, nell'ordine dei microlitri (\u03bcL), in cui \u00e8 possibile selezionare le aliquote da prelevare operando su di un selettore. Normalmente vengono utilizzate micropipette che consentono il prelievo di 1.000-100\u00a0\u03bcL, 100-10\u00a0\u03bcL e 10-1\u00a0\u03bcL.\nLe micropipette sono composte da un blocco principale (costituito dal selettore di volume, dall'indicatore di volume, dall'impugnatura, dal bottone di aspirazione-rilascio del liquido e da un bottone d'espulsione dei puntali) e dai puntali, che sono separati dal blocco principale. Le micropipette funzionano con puntali monouso in materiale plastico, adatti ad assicurare la pulizia degli stessi; per applicazioni particolari si pu\u00f2 fare uso di puntali sterili."}
{"id": "462996", "revid": "212348", "url": "https://it.wikipedia.org/wiki?curid=462996", "title": "Galleria di Palazzo Rosso", "text": ""}
{"id": "462997", "revid": "19933", "url": "https://it.wikipedia.org/wiki?curid=462997", "title": "Galleria di Palazzo Bianco", "text": ""}
{"id": "462998", "revid": "1543377", "url": "https://it.wikipedia.org/wiki?curid=462998", "title": "Via Giuseppe Garibaldi", "text": "Primo esempio di lottizzazione a livello europeo, via Giuseppe Garibaldi (\"in te Stradde N\u00eauve\" in ligure) presenta una unicit\u00e0 stilistica e di concezione che la rese gi\u00e0 allora celebre internazionalmente. Pieter Paul Rubens ne studi\u00f2 palazzi, e i suoi disegni contribuirono alla diffusione dello stile rinascimentale nel Nord dell'Europa.\nIn realt\u00e0 la costruzione iniziale fu quella di un nuovo quartiere abitativo per le grandi famiglie genovesi che abbandonarono i quartieri medievali per un inedito stile di vita basato su una minore contrapposizione. La costruzione dell'intero gruppo degli edifici dur\u00f2 circa quarant'anni e la realizzazione del progetto si deve alla ricchissima famiglia dei Grimaldi che acquis\u00ec anche l'area pi\u00f9 estesa. La zona pi\u00f9 malfamata della citt\u00e0 venne trasformata nell'area pi\u00f9 privilegiata e dal punto di vista costruttivo vennero risolti per la prima volta problemi edilizi collegati al costruire di costa, sopra il porto, un tale complesso di palazzi.\nVia Garibaldi venne progettata da Bernardino Cantoni, architetto del Comune di Genova e allievo di Galeazzo Alessi, del quale, per la sua\ndocumentata presenza a Genova in quel periodo, si pu\u00f2 arguire che egli stesso influ\u00ec in modo determinante sull'allievo; soprattutto per la concezione dell'opera che rivela la genialit\u00e0 di un grande artista, anche perch\u00e9 Bernardino Cantoni che nel Palazzo Cicala, costruito nel 1542 in Piazza dell'Agnello, mostra un fare disarmonico ed un gusto assai arcaicizzante, non pot\u00e9 raggiungere in cos\u00ec pochi anni una maturit\u00e0 cos\u00ec alta e completa che invece mostra l'allora chiamata Strada Nuova. Via Garibaldi \u00e8 una delle principali strade di Genova e una delle maggiori dell'intero centro storico sotto l'aspetto architettonico per l'impatto magnificente dei suoi palazzi, alcuni dei quali inclusi negli appositi Rolli.\nLa strada ha un preciso anno di nascita: il 1550. Originariamente strada Maggiore, poi strada Nuova, fino all'Ottocento era conosciuta con il nome di via Aurea. Madame de Sta\u00ebl le attribu\u00ec un nome ancor pi\u00f9 altisonante: quello di Rue des Rois, la via dei Re.Nel 1882 venne infine dedicata a Giuseppe Garibaldi.\n\u00c8 completamente in rettilineo, con una leggera pendenza, ed \u00e8 lunga 250 metri, con una larghezza di 7,5 metri; nacque proprio come strada di rappresentanza. Molte le testimonianze su questa Via lasciate da visitatori celebri succedutisi nel tempo e tra queste particolarmente significativa quella di Cesare Brandi che nel dopo-guerra si espresse autorevolmente per la sua riqualificazione\nDal 13 luglio 2006 \u00e8 inserita, insieme a tutto il sistema dei Rolli, fra i Patrimoni dell'umanit\u00e0 dell'UNESCO.\nStoria.\nUna targa posta in inizio di arteria, definisce la via come il modello di identit\u00e0 sociale ed economica che ha inaugurato l'architettura urbana di et\u00e0 moderna in Europa.\nSecondo la motivazione con cui l'UNESCO l'ha inserita fra i patrimoni mondiali dell'umanit\u00e0, l'influsso che questo patrimonio urbanistico e architettonico ha esercitato, tanto da diventare esempio e riferimento per molti paesi, \u00e8 al tempo stesso testimonianza di una citt\u00e0 - la Genova seicentesca - che seppe raggiungere la vetta della potenza politica ed economica in campo continentale.\nSi legge nella targa:\nNel cortile interno di Palazzo Rosso - come anche nel giardino pensile di Palazzo Doria Tursi - si svolgono periodicamente rappresentazioni teatrali e concerti. In via Garibaldi oggi hanno sede - oltre a molti uffici pubblici e privati e a diversi istituti bancari nazionali ed esteri - due fra le principali pinacoteche e quadrerie cittadine - Palazzo Rosso e Palazzo Bianco - che assieme al Palazzo Doria Tursi, sede del Comune, costituiscono i \"Musei di Strada Nuova\".\nLa via fu edificata nella seconda met\u00e0 del XVI secolo - quello che passer\u00e0 alla storia come \"El siglo de los Genoveses\", \"il secolo dei Genovesi\" - per volere dell'aristocrazia locale, che intendeva in tal modo avvicinare maggiormente al mare, rispetto alle zone collinari in cui era situato fino ad allora, il proprio quartiere residenziale.\nLa progettazione e la realizzazione della maggior parte dei suoi edifici si protrasse per circa quarant'anni, fino al 1588.\nL'originario nome di Strada Maggiore lasci\u00f2 presto il posto a quello di Strada Nuova senza che l'arteria perdesse il suo forte significato simbolico di segno tangibile dell'orgoglio di quella che all'epoca era l'indiscussa predominanza della citt\u00e0, giunta al suo apogeo come Repubblica marinara e sovrana sull'intera area del mar Mediterraneo.\nQuesta l'esauriente - e suggestiva - descrizione che ne d\u00e0 Charles Dickens nel suo scritto del 1843 \"Immagini d'Italia\":\nI palazzi.\nVia Garibaldi ha alcuni tra i pi\u00f9 eleganti e sfarzosi palazzi di Genova, i cui interni presentano le decorazioni originali dei maggiori autori del manierismo e del barocco genovese. Una planimetria della via - con la rappresentazione prospettiva dei suoi edifici - fu realizzata da Pieter Paul Rubens.\nDa Piazza delle Fontane Marose in direzione di piazza della Meridiana questi - alternati da destra a sinistra - sono i principali:\nI musei di Strada Nuova.\nTre fra i palazzi storici pi\u00f9 importanti (Palazzo Rosso, Palazzo Bianco e Palazzo Tursi) nel 2004 si sono uniti in un unico percorso museale, con l'intento di creare una \"via museo\". I visitatori, pagando un unico biglietto, possono entrare nei suddetti edifici museali, potendo usufruire anche di una caffetteria (a Palazzo Rosso) e di una libreria (sotto i loggiati tra Palazzo Bianco e Palazzo Tursi)."}
{"id": "462999", "revid": "15756", "url": "https://it.wikipedia.org/wiki?curid=462999", "title": "Museo Bardini", "text": "Il Museo Bardini, situato in via de' Renai angolo piazza de' Mozzi nel quartiere di Oltrarno a Firenze, \u00e8 uno dei ricchi musei cosiddetti \"minori\" della citt\u00e0.\nDal dicembre 2014 il Ministero per i beni e le attivit\u00e0 culturali lo gestisce tramite il Polo museale della Toscana, nel dicembre 2019 divenuto Direzione regionale Musei.\nStoria.\nIl museo, che ha accesso in via dei Renai 37 (e uscita nell'ingresso storico di piazza dei Mozzi 1), costituisce il lascito testamentario dell'antiquario Stefano Bardini (1836-1922) al Comune di Firenze.\nBardini costru\u00ec il palazzo che ospita il museo nel 1880, acquistando un complesso di edifici di varie epoche, fra i quali la chiesa sconsacrata di San Gregorio della Pace, edificata fra il 1273 e il 1279 su un terreno dei banchieri Mozzi per volere di papa Gregorio X a celebrazione della pace fra guelfi e ghibellini. Passata sotto il patronato dei Bardi, nel 1600 la chiesa fu ceduta ai Chierici Regolari Ministri degli Infermi o Padri del Ben Morire; nel 1775 l'ordine fu soppresso e chiesa e convento tornarono di propriet\u00e0 dei Mozzi, che nel 1880 li misero in vendita.\nBardini trasform\u00f2 questi edifici in un imponente palazzo di gusto eclettico utilizzando per la costruzione materiali di spoglio: pietre medievali e rinascimentali, architravi scolpite, camini e scalinate, nonch\u00e9 soffitti a cassettoni dipinti: le mostre delle finestre al primo piano della facciata, per esempio, provengono dagli altari di una chiesa demolita a Pistoia, San Lorenzo.\nIl complesso della propriet\u00e0 Bardini era tuttavia molto pi\u00f9 vasto: vi appartenevano tra l'altro il duecentesco Palazzo Mozzi, anch'esso affacciato sulla piazza, e il parco storico che si estende per quattro ettari sulle pendici del colle di Belvedere (il Giardino Bardini, recentemente restaurato), con una magnifica vista, nel quale si trovavano una villetta (villa Bardini) con una loggia panoramica, rimesse, laboratori, alloggi di servizio, sale di esposizione e depositi.\nAlla morte di Bardini, nel 1922, il museo venne ereditato dal Comune di Firenze, che lo trasform\u00f2 nel museo civico della citt\u00e0, modificando le sale e la distribuzione delle opere.\n\u00c8 stato chiuso per restauri per quasi un decennio (dal 1999) e riaperto il 4 aprile 2009.\nLe collezioni.\nIl museo ospita un eclettico insieme di pi\u00f9 di 3600 opere, tra pitture, sculture, armature, strumenti musicali, ceramiche, monete, medaglie e mobili antichi. Fra le opere pi\u00f9 importanti, la \"Carit\u00e0\" di Tino di Camaino, la \"Madonna dei Cordai\" di Donatello e una \"Madonna col Bambino\" attribuita allo stesso artista, terrecotte invetriate della bottega dei Della Robbia, il \"San Michele Arcangelo\" di Antonio del Pollaiolo, il \"Martirio di una santa\" di Tintoretto, un'opera di Guercino e trenta disegni di Tiepolo.\nDue sale al pian terreno sono state dedicate a Firenze ed alla sua storia, con alcune opere emblematiche provenienti dalle strade della citt\u00e0: il \"Cinghiale\" di Pietro Tacca dalla fontana del Porcellino, il \"Diavolino\" del Giambologna dall'incrocio tra via dei Vecchietti e via Strozzi, il \"Marzocco\" dorato dall'architrave di Palazzo Vecchio (tutte queste opere sono sostituite da molti anni da copie in loco e finora sparse in vari musei statali e comunali). Al piano terra inoltre si trova la collezione delle sculture e la sala d'armi.\nLa sala del piano ammezzato \u00e8 dominata da un grande \"Crocifisso\" ligneo medievale, con la collezione di cassoni nuziali e una vetrina di ceramiche sulla parete. Lungo lo scalone sono stati appesi i tappeti antichi, tra i quali quello di 7,50 metri, che venne usato in occasione della visita di Hitler a Firenze del 1938.\nAl secondo e terzo piano si trovano i dipinti, i bronzi e il restauro \"in diretta\" del Cristo dipinto su una croce lignea sagomata di scuola giottesca. Tra i dipinti, \"Ercole al bivio\" di Domenico Beccafumi.\nIl restauro.\nDopo la morte di Bardini il museo aveva subito alcuni adattamenti e riallestimenti che non rispettavano l'aspetto originario, come la ritinteggiatura delle pareti. Il restauro ha mirato soprattutto a ricostruire il museo di Bardini come lui l'aveva creato, con una predilezione per le tinte blu delle pareti. Il \"blu Bardini\", forse ispirato da qualche cliente russo di Bardini come il conte Stroganoff, che a sua volta lo aveva vista nei palazzi neoclassici di San Pietroburgo, si trovava, molto simile, anche nei saloni monumentali della villa San Donato dei Demidoff. Copiato da altri collezionisti, nelle loro case diventate poi a loro volta museo come l'Isabella Stewart Gardner Museum di Boston o il Museo Jacquemart-Andr\u00e9 di Parigi, a Firenze la tinta invece non piacque e poco dopo la morte di Bardini venne coperto da un anonimo color ocra. Durante il restauro \u00e8 stato ricercato tramite saggi alle pareti e grazie anche a una lettera inviata a Isabella Stewart Gardner dove Bardini svelava il segreto del suo colore\nIl lungo restauro \u00e8 stato curato da Antonella Nesi ed \u00e8 stato mirato a ritrovare le antiche caratteristiche delle sale."}
{"id": "463000", "revid": "8911", "url": "https://it.wikipedia.org/wiki?curid=463000", "title": "Filologica friulana", "text": ""}
{"id": "463004", "revid": "120476177", "url": "https://it.wikipedia.org/wiki?curid=463004", "title": "Formante", "text": "Il formante \u00e8 un concetto elaborato da Rodolfo Sacco nell'ambito del diritto comparato. Un formante \u00e8 la base giuridica sulla quale si sviluppa l'ordinamento giuridico di una societ\u00e0. Secondo Sacco \u00e8 possibile individuare tre principali tipi di formanti giuridici:\nIl primo \u00e8 caratterizzato dal fatto che i precedenti tratti dalle sentenze dei giudici sono una delle fonti del diritto (principio dello \"stare decisis\") per questo motivo si chiama giurisprudenziale.\nNel secondo caso il diritto \u00e8 creato dal parlamento o da altre autorit\u00e0 pubbliche attraverso lo strumento la legge o, pi\u00f9 in generale, dell'atto normativo e dunque il formante \u00e8 legislativo (notare: anche nel common law esiste formante legislativo, \"statute law\" o \"written law\", che \u00e8 anche in grado, in caso di contrasto col common law, di abrogare tali norme, solo che viene emesso per regolare fattispecie generalmente non o mal coperte dalla regola del precedente. Ha pi\u00f9 una funzione di tipo supplente) \nIl terzo \u00e8 il caso dell'opera degli studiosi del diritto che attraverso la pubblicazione di tesi e teorie del diritto (case books) influenzano e determinano il giudizio delle corti.\nInoltre sono presenti dei formanti non enunciati, non verbalizzati. Ad esempio la presenza nei modelli occidentali dell'eurocentrismo, del considerare altri ordinamenti. Questo tipo di formante \u00e8 chiamato crittotipo cio\u00e8 regole esistenti nella societ\u00e0 che non sono espresse."}
{"id": "463007", "revid": "1835001", "url": "https://it.wikipedia.org/wiki?curid=463007", "title": "Luigi Molinis", "text": "Biografia.\nSi \u00e8 laureato in architettura presso l'Universit\u00e0 IUAV di Venezia nel 1968. \u00c8 stato docente in corsi di formazione post diploma e post laurea e dal 2003 docente di \"Industrial Design\" nel corso di laurea in Scienze dell'architettura presso l'Universit\u00e0 di Udine. Tiene conferenze e partecipa a workshop sul design.\nDal 1969 al 1979 \u00e8 stato responsabile del settore design alla S\u00e8leco (Gruppo Zanussi) di Pordenone. Nel 1970 ha disegnato una serie di televisori dalle caratteristiche estetiche innovative, seguita da numerose gamme di televisori sia per la Zanussi, per il suo terzista marchio Naonis, per altri suoi terzisti italiani ed esteri. Ha disegnato anche apparecchi radio e videocitofoni, videoregistratori e impianti stereo hi-fi di alta gamma.\nDesigner e architetto libero professionista dal 1980, ha continuato a progettare nel settore industriale, soprattutto elettronico: penne ottiche, videoterminali, plancia di automobile, scaldabagni elettrici, sintonizzatori televisivi, sanitari e arredobagno, arredamento, condizionatori e ventilconvettori, prototipi di occhiali, ecc. Ha progettato inoltre stand fieristici, negozi ed edifici vari.\n\u00c8 stato uno dei primi designer del Friuli-Venezia Giulia a essere iscritto all'Adi (Associazione per il disegno industriale), nel cui ambito si \u00e8 impegnato con numerose conferenze, incontri e convegni presso associazioni industriali e di categoria per diffondere la \"cultura e l'arte del progetto\".\nSu questi argomenti ha scritto e pubblicato alcuni saggi: \"Tocchi, spunti, iperboli nel design del Friuli-Venezia Giulia\" (Ellerani ed., 1998); \"Conversazioni sul design\" (Campanotto ed., 2002); una monografia \"Il sistema ufficio: scenari per il futuro\" in \"Blue Industry n. 4 - Learning by doing\" (Fantoni Group,) e uno studio riguardante la semantica delle arti in Friuli, intitolato \"Indagine sui segni\".\nOriginale disegnatore, ha collaborato, giovanissimo (anni 1957-1958), con il settimanale \"La Domenica del Corriere\" e, negli anni 1980, con \"Linus\" e \"Humor Grafic\". Nel 2004, edito da Vivacomix esce il libro \"Luigi Molinis, proiezioni fuoribordo (col favore della luna)\", firmato da Paola Bristot, che raccoglie gran parte dell'attivit\u00e0 di disegnatore e illustratore di Molinis.\n\u00c8 anche autore di racconti e poesie. Nel 1979 pubblica il libro di liriche \"Microlenti\" (Rebellato ed.) e nel 2006 una raccolta di poesie e disegni intitolata \"Liturgie del malessere\" (Biblioteca civica di Pordenone).\nNell'ambito della manifestazione culturale PordenoneLegge 2006, festa del libro con gli autori, gli \u00e8 stata dedicata una mostra presso la locale biblioteca civica dal titolo: \"Luigi Molinis. Liturgie del malessere. Mostra di disegni e poesie\" (21-29 settembre 2006, Biblioteca civica di Pordenone).\nNell'edizione 2008 della medesima manifestazione viene presentata la sua ultima pubblicazione: \"Il traumaturgo\" (Libreria al Segno ed.), volume di racconti con la riproduzione di alcuni quadri ad olio, essendo la pittura un altro dei suoi canali espressivi.\nIl 9 dicembre 2008, in occasione del 142\u00ba anniversario della fondazione della Societ\u00e0 operaia di Pordenone, gli viene consegnato il prestigioso premio alla carriera.\nNell'estate 2011 il Comune di Pordenone gli dedica una mostra personale presso il Museo d'Arte Contemporanea Armando Pizzinato e nel 2012 \u00e8 insignito dalla Propordenone del Premio San Marco.\nNel 2017 ha progettato il monumento al Cardinale Celso Costantini situato nell'omonima piazza a Pordenone."}
{"id": "463010", "revid": "2131061", "url": "https://it.wikipedia.org/wiki?curid=463010", "title": "Unione Democratica di Centro", "text": "L'Unione Democratica di Centro (in tedesco Schweizerische Volkspartei - SVP, in francese Union D\u00e9mocratique du Centre - UDC, in romancio Partida Populara Svizra - PPS) \u00e8 un partito politico svizzero di destra nazionalista e conservatore.\nA seguito delle elezioni federali del 2019 \u00e8 il partito pi\u00f9 rappresentato al Consiglio nazionale, dove occupa oltre un quarto dei seggi. Al Consiglio degli Stati conta 6 rappresentanti su 46, nonch\u00e9 2 rappresentanti su 7 al Consiglio federale.\nStoria.\nL'UDC \u00e8 nata nel 1971 dalla fusione tra il \"Bauern, Gewerbe und B\u00fcrgerpartei\" (BGB, partito dei contadini, degli artigiani e dei borghesi), presente soprattutto nelle aree rurali di Zurigo e Berna, e di due partiti moderati della Svizzera tedesca. Nella Svizzera francese l'UDC prende spesso il nome di \"Parti des paysans, artisans et ind\u00e9pendants\" (PAI). Il BGB aveva partecipato fino al 1929 a vari governi federali. I partiti che hanno dato vita all'UDC si sono sempre caratterizzati come partiti tradizionalisti, molto legati all'indipendenza dei cantoni rispetto allo Stato federale. L'UDC \u00e8 sempre stata presente in Consiglio federale con un rappresentante fino al 2003 e con due in seguito.\nDal 1979, con l'elezione di Christoph Blocher al Consiglio nazionale, l'UDC ha cominciato a spostarsi sempre pi\u00f9 a destra. L'UDC si era sempre caratterizzata come una formazione politica moderatamente conservatrice, attenta a contenere le politiche dei radicali e dei socialisti. Rappresentava la componente rurale ed agricola del paese, legata all'indipendenza dei corpi sociali intermedi, famiglie e imprese in primis. Con Blocher il partito si \u00e8 avvicinato alle posizioni liberal-conservatrici.\nNel 1991, l'UDC ottenne l'11% dei voti, saliti al 15% nel 1995. Nel 1999, con il 22,5% l'UDC divenne il primo partito svizzero. Tale primato \u00e8 stato confermato sia nel 2003 con il 26,7% e 55 seggi che nel 2007 con il 29% e 62 seggi. Il successo del partito ha decretato la fine della formula magica: nel 2003 l'UDC ha preteso il secondo seggio governativo e l'ha ottenuto a scapito dei popolari democratici. Il forte aumento dei consensi per l'UDC \u00e8 stato dovuto, oltre che alla decisa guida di Blocher, alla chiara posizione conservatrice in politica sociale e liberale in politica economica, ponendosi come antagonista assoluta alla sinistra socialista e sottraendo cos\u00ec consensi agli altri partiti borghesi (PLR e PPD), tradizionalmente pi\u00f9 favorevoli a una politica di compromesso. Non solo, l'UDC \u00e8 riuscita, anche grazie ad una propaganda spesso definita populista e razzista (cf. la campagna delle \"pecore nere\" nel 2007) e una politica di opposizione alla naturalizzazione degli immigrati, ad essere identificata da una parte della popolazione come baluardo della tradizione elvetica e difensore dei ceti sociali apparentemente pi\u00f9 minacciati da una supposta concorrenza degli immigrati.\nRispetto agli altri grandi partiti svizzeri (PLR, PPD e PSS), l'UDC si oppone all'adesione della Svizzera all'Unione europea nel modo pi\u00f9 assoluto.\nGli altri partiti della coalizione governativa rinfacciarono, ben presto, all'UDC scarsa collegialit\u00e0 ed esasperazione dei toni del dibattito politico. Tale mancanza di collegialit\u00e0 nell'azione governativa venne additta dal PPD e dal PSS quale causa della non rielezione di Blocher in Consiglio federale alla fine del 2007, sostituito da Eveline Widmer-Schlumpf, appartenente all'ala pi\u00f9 moderata del partito. La nuova consigliera federale non venne per\u00f2 accettata dal partito come proprio rappresentante nel governo svizzero. Il gruppo parlamentare UDC fece, pertanto, richiesta di espulsione di Widmer-Schlumpf dal partito. Al rifiuto della sezione cantonale di appartenenza della signora Widmer-Schlumpf (il Grigioni, poich\u00e9 il partito nazionale non ha facolt\u00e0 di espellere i singoli membri), il 17 maggio 2008 il comitato nazionale vot\u00f2 a maggioranza per l'espulsione della sezione cantonale grigionese.\nNel novembre 2008, la sezione dei Grigioni, seguita poi dal altre realt\u00e0 cantonali, ha dato vita al Partito Borghese Democratico.\nIn seguito alle dimissioni di Samuel Schmid nel novembre 2008 il comitato centrale dell'UDC, ripensando la strategia di opposizione del partito, decise di proporre un proprio candidato alla sua successione: Ueli Maurer, ex presidente del partito. Maurer \u00e8 stato eletto dall'Assemblea Federale con un solo voto di scarto sul collega di partito Hansj\u00f6rg Walter, presidente dell'Unione svizzera dei contadini e preferito da socialisti e democristiani. Walter aveva tra l'altro dato il proprio voto a Maurer.\nA partire dal 1\u00ba gennaio 2009 Ueli Maurer ha assunto la carica di ministro per il Dipartimento federale della difesa, della protezione della popolazione e dello sport (DDPS).\nA partire dal 1\u00ba gennaio 2016 Ueli Maurer ha assunto la carica di ministro per il Dipartimento federale delle finanze DFF.\nA partire dal 1\u00ba gennaio 2016 il Vodese Guy Parmelin ha assunto la carica di ministro per il Dipartimento federale della difesa, della protezione della popolazione e dello sport (DDPS), nuovo eletto in Consiglio Federale dopo le dimissioni di Widmer-Schlumpf.\nIl 22 agosto 2020 \u00e8 una giornata storica per il partito: con la successione del ticinese Marco Chiesa al bernese Albert R\u00f6sti alla guida nazionale, l\u2019UDC \u00e8 presieduta per la prima volta da un politico non proveniente dalla Svizzera tedesca.\nAl giorno d\u2019oggi, l\u2019UDC possiede molte sezioni giovanili dedicate ai ragazzi.\nTra queste sezioni c\u2019\u00e8 la sezione Giovani UDC Ticino.\nIdeologia.\nL'UDC, di orientamento legato al conservatorismo nazionale, \u00e8 stato talvolta accusato di xenofobia dai suoi avversari e da alcuni giornalisti, e viene considerato un partito di estrema destra da partiti di sinistra, da alcuni giornalisti e da associazioni contro il razzismo, soprattutto nella Svizzera romanda.\nRisultati elettorali.\nDal 1919 quando fu introdotto il sistema elettorale proporzionale per l'elezione del consiglio nazionale, l'Unione Democratica di Centro ha ottenuto i seguenti risultati:"}
{"id": "463011", "revid": "7967", "url": "https://it.wikipedia.org/wiki?curid=463011", "title": "Adelaide del Vasto", "text": ""}
{"id": "463012", "revid": "396099", "url": "https://it.wikipedia.org/wiki?curid=463012", "title": "Annali idrologici", "text": "Gli Annali idrologici sono una serie di volumi pubblicati dall'ufficio territoriale del Servizio idrografico italiano in cui venivano raccolti principalmente i dati di letture strumentali pluviometriche ed idrometriche sul territorio italiano, con riferimento a determinati compartimenti territoriali.\nStoria.\nGli \"Annali Idrologici\" hanno dato un importante contributo alle rilevazioni idrologiche sul territorio italiano; sono stati emessi dal Servizio idrografico italiano a partire dal 1927, ma gi\u00e0 dal 1918 venivano pubblicati dei \"Bollettini Idrografici\" contenenti osservazioni pluviometriche e idrometriche riportate in tabelle mensili in cui le stazioni di misura erano raggruppate per bacini principali, cio\u00e8 quelli con foce a mare.\nGrazie all\u2019installazione di un numero crescente di stazioni idrometriche, dal 1951 i \"Bollettini Idrografici\" furono organizzati in due fascicoli nominati \"Parte I\" e \"Parte II\". La \"Parte I\" conteneva le osservazioni giornaliere pluviometriche, misurata direttamente dagli operatori alle ore 9:00, e idrometriche, misurate a mezzogiorno; la \"Parte II\" si divideva in due sezioni \"A \u2013 Pluviometria\" e \"B \u2013 idrometria\", riportanti rispettivamente:\nDal 1951 le versioni pubblicate divennero comuni ai vari compartimenti territoriali e contenevano anche misure ed elaborazioni termometriche, di bilancio idrologico, freatimetriche, di trasporto solido in sospensione e mareografiche, oltre che, in alcuni casi, informazioni sul vento, pressione atmosferica ed eventi di carattere eccezionale occorsi durante l\u2019anno. Con il D.P.R. 85/1991 vennero identificati i nuovi compiti attribuiti al SIMN, tra cui quello del rilievo ed elaborazione delle grandezze del clima terrestre, dei deflussi superficiali e sotterranei. Con D.Lgs. 300/1999 venne istituita l\u2019Agenzia per la Protezione dell\u2019Ambiente e per i Servizi Tecnici alla quale furono trasferite le attribuzioni dei Servizi Tecnici Nazionali ad eccezione di quelle del Servizio Sismico Nazionale, contestualmente soppressi.\nDal 2003 al 2012, il \"progetto Annali\" ha previsto l\u2019informatizzazione del contenuto degli \"Annali Idrologici\" pubblicati da tutti i compartimenti periferici del SIMN.\nStruttura del documento.\nOgni volume \u00e8 suddiviso in tabelle.\nPrimo volume.\nTabella I.\nPer ogni giorno del mese e per ogni mese dell'anno sono riportate il totale di altezze di pioggia del giorno (dalle 9.00 alle 9.00 del giorno successivo), quindi la lettura fa riferimento al giorno precedente. \nViene riportato il totale mensile ed il numero di giorni piovosi (in cui \u00e8 precipitato pi\u00f9 di 0,8 mm di pioggia). Con l'\u2019asterisco vengono indicati i giorni nevosi.\nTabella II.\n\u00c8 il riassunto della Tabella 1 (totali mensili ed annui) ed i dati sono raccolti per sottobacini del bacino idrografico in questione.\nTabella III.\nRiguarda le precipitazioni di massima intensit\u00e0 registrate. Vengono analizzate le piogge di durata stabilita di 1, 3, 6, 12, 24 ore ed in corrispondenza di queste si ottengono le massime altezze di pioggia. Per ottenere questi valori c'\u00e8 un meccanismo di finestra mobile che viene inserito nella striscia del pluviografo. Questa finestra ha forma rettangolare con i lati ad arco di circonferenza e lunghezza variabile in funzione della durata di pioggia in esame. \nSi fissa la finestra su una posizione e valuto il massimo piovuto in quelle ore dopo di che si ripete lo stesso procedimento spostandomi di ora in ora, quindi alla fine si ricava un numero che fornisce la massima altezza di pioggia che si verifica in quella stazione per la durata considerata, questo dato lo trovo nella Tabella III e in corrispondenza di questo si ha il giorno in cui si \u00e8 verificato.\nIl giorno massimo dell'altezza di pioggia di durata di 1 ora non \u00e8 detto che appartenga allo stesso evento di pioggia della massima altezza con d = 3, 6, 12, 24 in quanto la massima altezza di pioggia di durata 3 ore non \u00e8 triplice di durata 1 ora. Se fosse maggiore del triplo, quindi la pioggia di durata 1 ora non \u00e8 la massima altezza di pioggia. La tabella III \u00e8 una tabella sistematica in quanto riporta i dati della zona in modo da poterla esaminare statisticamente.\nTabella IV.\nRappresenta la massima precipitazione dell'anno per periodi di pi\u00f9 giorni consecutivi (da 1 a 5 giorni consecutivi) anche questa \u00e8 una tabella sistematica. \nNon necessariamente i giorni consecutivi contengono gli stessi eventi di pioggia. Il dato di durata 1 giorno \u00e8 diverso e minore del dato di durata 24 ore relativo alla Tabella III in quanto si hanno dati pluviometrici e non pluviografici e quindi non si utilizza nemmeno la finestra mobile, dunque si ha la somma ai dati spezzati perch\u00e9 la finestra \u00e8 obbligata a 24 ore (dalle 8.00 alle 8.00).\nTabella V.\nFornisce informazioni non sistematiche di piogge particolarmente brevi ed intense con durata inferiore ad 1 ora, non sono dati fissi e le durate non comprendono l'evento.\nTabella VI.\nRelativa alle precipitazioni nevose. Mese per mese vengono riportati (in centimetri) i dati relativi all'altezza media di neve al suolo, dando informazioni sulla quantit\u00e0 di neve accumulata, presente sul bacino e quindi la quantit\u00e0 di neve che sciogliendosi fornisce un aumento del volume d'acqua.\nSecondo Volume.\nTabella I.\nRiporta giorno per giorno il valore osservato o registrato alle ore 12:00 del livello dell'acqua in cm, riferiti ad uno zero idrometrico, ed i valori massimi in grassetto. Alla fine viene riportata la media mensile e la media annua che consentono elaborazioni sulle portate.\nTabella II.\nCome la precedente riporta i dati relativi alle altezze idrometriche ma riporta le informazioni relative alle escursioni in diverse ore, cio\u00e8 d\u00e0 gli incrementi in 1 ora, 6 ore e 12 ore, riportando l'ora e la data d'inizio delle rilevazioni.\nTabella III.\nVengono riportati non solo i dati di livello ma anche quelli di portata. \nLa tabella \u00e8 costituita da 365 valori nei quali si trova giorno per giorno un dato di portata che rappresenta la portata media che \u00e8 transitata in quel giorno, considerando dalle ore 12 del giorno prima alle ore 12 dello stesso. La portata \u00e8 calcolata in base al livello con la scala delle portate. I livelli vengono convertiti da un dato ogni 4 ore circa in portate, dopo di che si fa la medi ae si riporta in tabella. Cos\u00ec si trovano i valori di portate medie giornaliere.\nSe il bacino \u00e8 piccolo si hanno variazioni di portata accentuate poich\u00e9 il fenomeno \u00e8 pi\u00f9 rapido e dunque la portata si discosta molto dal valore di portata massima che \u00e8 la portata al colmo. Dunque la Tabella III viene riportata giorno per giorno la portata giornaliera media partendo dai dati di livello e convertendoli in portate attraverso la scala delle portate e facendo una media temporale nelle 24 ore.\nLa tabella continua riportando elementi caratteristici relativi all'anno in questione. \u00c8 riportata la portata massima media giornaliera, da non confondersi con la portata al colmo in quanto si tratta di massima portata determinata come media dei 365 giorni; vicino a questo valore si ritrovano le portate massime mensili. C'\u00e8 poi il valore di portata media vera di tutto l'anno, cos\u00ec c'\u00e8 anche la portata minima che non corrisponde al minimo assoluto poich\u00e9 il minimo istantaneo sar\u00e0 minore del valore medio."}
{"id": "463014", "revid": "1318658", "url": "https://it.wikipedia.org/wiki?curid=463014", "title": "Macrauchenia patachonica", "text": "La macrauchenia (gen. \"Macrauchenia\") \u00e8 un mammifero estinto, vissuto in Sudamerica tra il Miocene superiore e il Pleistocene superiore (tra 7 milioni di anni fa e 20.000 anni fa).\nDescrizione.\nA prima vista la macrauchenia potrebbe ricordare un cammello senza gobba ma munito di una corta proboscide, anche se non \u00e8 imparentato strettamente n\u00e9 con i cammelli n\u00e9 con gli elefanti. In effetti, con tutta probabilit\u00e0 la caratteristica pi\u00f9 vistosa di questo animale era la protuberanza che faceva assomigliare il suo muso a quello di un tapiro. Il collo era piuttosto lungo, il corpo robusto (la lunghezza dell'animale era di circa tre metri) e le zampe relativamente slanciate ma di costituzione robusta.\nLa macrauchenia \u00e8 l'ultimo e il pi\u00f9 famoso rappresentante dell'ordine dei litopterni, un gruppo di ungulati che vissero nel Sudamerica per tutto il Cenozoico. Con tutta probabilit\u00e0 la macrauchenia vagava in branchi per le sterminate pianure della pampa argentina, brucando le cime degli alberi con l'aiuto della corta proboscide. Non doveva essere un animale particolarmente veloce, data la struttura degli arti; piuttosto che darsi alla fuga, per difendersi dai predatori forse scalciava con le possenti zampe.\nLa presenza della proboscide in realt\u00e0 \u00e8 altamente speculativa; il cranio di Macrauchenia presenta delle cavit\u00e0 nasali dorsali e posteriori e dei segni che lasciano supporre come il naso fosse posto anteriormente agli occhi e almeno prossimo alla fine del muso. Molte di queste caratteristiche sono condivise da animali con una corta proboscide. Mancano per\u00f2 sia gli agganci per muscoli poderosi (tipici di lunghe-medie proboscidi), sia i canali nervosi (presenti anche nel grugno di un cinghiale) con cui controllare la proboscide. In effetti nessun animale vivente ha un naso di questo tipo. Sin dal XIX secolo si \u00e8 ipotizzato che questo animale potesse avere una particolare proboscide, ma nessuno studio scientifico \u00e8 riuscito a dimostrarlo, ed anzi quelle strutture sono state accostate anche a le pi\u00f9 diverse anatomie (palloni carnosi gonfiabili, narici lunghe e basse con un peculiare senso dell'odorato ecc.).\nSolo i Sauropodi, parimenti estinti, avevano qualcosa di simile (non identico), ma in quel caso \u00e8 abbastanza acclarato che non si tratti di una proboscide.\nScoperta da parte di Darwin.\nIl primo resto fossile di questo animale \u00e8 stato scoperto da Charles Darwin, durante il famoso viaggio della Beagle intorno alle coste del Sudamerica. Apparve subito chiaro agli scienziati dell'Ottocento di trovarsi di fronte a un animale mai visto prima. Il cranio della macrauchenia, cos\u00ec particolare, era caratterizzato dal fatto che l'apertura per le narici era posta in cima alla testa, come negli animali dotati di proboscide. \nNon tutti gli scienziati, per\u00f2, erano d'accordo con questa visione di una macrauchenia simil-tapiro. Alcuni, infatti, proposero che il naso dell'animale fosse posto direttamente in cima al cranio, forse per un'abitudine acquatica. L'aspetto del resto del corpo cos\u00ec slanciato, per\u00f2, contrasterebbe con una visione di animale strettamente acquatico. Altri, invece, pensavano che la macrauchenia possedesse un naso \"normale\", senza particolari specializzazioni. La maggior parte degli studiosi, comunque, ritiene che la macrauchenia fosse dotata di una corta proboscide.\nCause dell'estinzione.\nDopo un lungo dominio nelle pianure del Sudamerica, la macrauchenia si estinse, insieme ai suoi simili, al termine del Pleistocene. Ci\u00f2 non fu dovuto alle glaciazioni (che non interessarono il Sudamerica) ma ad una serie di altri fattori che possono includere l'azione di predatori evoluti provenienti dal nord (come gli \"Smilodon\") e, forse, la caccia dei primi uomini. Ricordiamo, infatti, che il Sudamerica era rimasto separato dagli altri continenti per molti milioni di anni, permettendo lo sviluppo di una fauna completamente diversa dal resto del mondo e virtualmente priva di grandi predatori. \nQuando poi, verso la fine del Cenozoico, il lembo di terra che chiamiamo oggi istmo di Panama permise la ricongiunzione con il Nordamerica, il Sudamerica venne invaso dalle faune settentrionali, tra cui vi si trovavano predatori pi\u00f9 specializzati ed efficienti, che in breve tempo portarono all'estinzione di molte forme endemiche."}
{"id": "463024", "revid": "1372005", "url": "https://it.wikipedia.org/wiki?curid=463024", "title": "Adelasia del Vasto", "text": "Fu reggente della Gran Contea di Sicilia dal 1101 al 1112.\nBiografia.\nInfanzia.\nAdelasia del Vasto (o Adelaide del Vasto) era figlia dell'aleramico Manfredi (o Manfredo), fratello di Bonifacio del Vasto, marchese di Savona e della Liguria Occidentale.\nPrimo matrimonio.\nNel 1087 Adelasia spos\u00f2 a Mileto, in Calabria, il gran conte normanno Ruggero I di Sicilia, suggellando cos\u00ec un'alleanza tra aleramici e normanni.\nGran Contessa di Sicilia.\nAdelasia giunse al porto di Messina in pompa magna su navi da cui sbarcarono dote, scorta e un nutrito seguito di suoi conterranei piemontesi che l'avevano seguita per insediarsi nella parte centro-orientale dell'isola. Fu una prima avanguardia di un flusso migratorio poi massicciamente favorito per decenni fino al XIII secolo, ancora oggi testimoniato dall'esistenza di alcune isole linguistiche alloglotte nel cuore della Sicilia, chiamate colonie lombarde, dove si parla un antico dialetto Gallo-Italico.\nReggenza.\nDopo la morte del marito nel 1101, Adelasia divenne reggente della Contea di Sicilia, prima in nome del figlio Simone di Sicilia (morto nel 1105) e poi, fino alla maggiore et\u00e0 del figlio, Ruggero II (sino al 1112). Nel periodo di reggenza si circond\u00f2 di consiglieri conterranei, tra cui il fratello Enrico del Vasto (che aveva sposato Flandina, figlia del marito), e di altra origine, fra cui soprattutto Cristobulo.\n\"Mandato di Adelasia\".\nFu durante il periodo di reggenza che redasse ci\u00f2 che oggi \u00e8 conosciuto come il documento cartaceo pi\u00f9 antico d'Europa. \u00c8 il cosiddetto \"Mandato di Adelasia\", scritto nel 1109. Si tratta di un documento bilingue, in greco nella sezione superiore e in arabo in quella inferiore, con cui si ordinava ai vicecomitali della terra di Castrogiovanni di proteggere il monastero di San Filippo di Demenna, sito nella valle di San Marco. Adelasia adott\u00f2 la carta perch\u00e9 non si trattava di un diploma o di un privilegio ufficiale, per i quali veniva adoperata la pi\u00f9 solenne pergamena, ma piuttosto di un atto di natura transitoria. L'uso della carta era gi\u00e0 stato mediato dal mondo arabo. Il documento, prima conservato presso l'abbazia di San Filippo di Fragal\u00e0, venne poi acquistato dall'Archivio di Stato di Palermo, dove si trova tuttora.\nRegina di Gerusalemme.\nNel 1113 spos\u00f2 in seconde nozze Baldovino I di Gerusalemme, divenendo Regina di Gerusalemme. Le speranze di Adelaide che suo figlio Ruggero II potesse ereditare il regno di Gerusalemme si rivelarono mal riposte, perch\u00e9 il nuovo matrimonio correva il grave rischio di essere annullato, visto che Baldovino risultava ancora marito della sua seconda moglie Arda d'Armenia (un'armena che aveva ripudiato); inoltre il re aveva gi\u00e0 speso tutta la dote di Adelaide per pagare il soldo arretrato delle sue truppe e non aveva quindi grandi speranze di incamerare granch\u00e9 d'altro. A tutto ci\u00f2 si aggiunga la noia della vita di corte per Adelaide, abituata ai fasti della corte normanna siciliana, per cui, approfittando di una grave malattia di Baldovino, il Legato pontificio Arnolfo strapp\u00f2 al re il consenso per l'annullamento del matrimonio con Adelaide, malgrado Baldovino non fosse favorevole a rinunciare alla preziosa alleanza con i Normanni di Sicilia.\nUltimi anni e morte.\nNel 1117 Adelaide torn\u00f2 in Sicilia portando con s\u00e9 per la prima volta in suolo italiano i religiosi che seguivano la regola dell'Ordine della Beata Vergine del Monte Carmelo, i cosiddetti Carmelitani - ordine religioso sorto in Terra Santa - ai quali si era legata ancora di pi\u00f9 in seguito alle sofferenze derivate dalla separazione matrimoniale. Subito dopo l'arrivo in Sicilia, i Carmelitani fondarono chiese e monasteri il primo in assoluto a Messina in contrada Ritiro, luogo di sepoltura anche di Antonello da Messina e poi a Trapani, a Palermo, e da l\u00ec in tutta Italia e poi in tutto il mondo. Questo atto religioso che diede risalto e universalit\u00e0 ai Carmelitani, non fu l'unico segno della sua spiritualit\u00e0 cristiana. Fin\u00ec la propria vita a Patti facente parte della Citt\u00e0 metropolitana di Messina presso un convento religioso pur non prendendo mai i voti, dove mor\u00ec il 16 aprile dell'anno seguente.\nLe spoglie di Adelasia vennero tumulate nella cattedrale di Patti, dove ancora oggi si ammira la tomba in stile rinascimentale.\nMatrimoni e discendenza.\nAdelasia del Vasto spos\u00f2 nel 1087 Ruggero I di Sicilia, del quale fu la terza e ultima moglie e al quale diede quattro figli:\nDa Baldovino I di Gerusalemme, sposato nel 1113, non ebbe figli (il matrimonio fu annullato).\nLa disputa sulle origini familiari.\nLe sue origini familiari sono state oggetto di molte controversie fra gli studiosi di genealogie. Gi\u00e0 il normanno Orderico Vitale la diceva erroneamente \"filia Bonefacii Liguris\". Gli storici danno per\u00f2 credito a Goffredo Malaterra, biografo ufficiale del conte Ruggero I d'Altavilla, che la indica come: \"nepotem Bonifacii, famosissimi Italorum marchionis, filiam videlicet fratris eius\". Secondo le cronache siciliane Adelasia sarebbe stata spogliata dei suoi beni dallo zio e sarebbe fuggita in Sicilia. La vicenda del re, che sposa una povera orfanella, potrebbe per\u00f2 essere leggendaria. Sembra pi\u00f9 verosimile che dopo la morte nel (1079) di Manfredi del Vasto, padre di Adelasia, e di Anselmo, fratello di Manfredi, Bonifacio sia diventato tutore di Adelasia e ne abbia combinato il matrimonio nel 1089 (e per questo Orderico lo indica come padre). Per il matrimonio sar\u00e0 stata versata una congrua dote in quanto esso era parte di ampi rapporti diplomatici, commerciali e militari fra gli Aleramici e i Normanni.\nTuttavia, secondo la legge salica, seguita dagli aleramici Del Vasto, la terra era propriet\u00e0 (spesso indivisa) dei soli figli maschi; Adelasia non pot\u00e9 quindi portare in dote feudi piemontesi e ci\u00f2 spiegherebbe la leggenda della sua spoliazione. Il fratello di Adelasia, Enrico del Vasto compare nel 1097 assieme a Bonifacio in una donazione alla canonica di Ferrania nel retroterra savonese, dimostrando, cos\u00ec che i propri diritti ereditari erano ancora in vigore. Una sua sorella spos\u00f2 Giordano, figlio illegittimo di Ruggero I, suo marito."}
{"id": "463025", "revid": "767487", "url": "https://it.wikipedia.org/wiki?curid=463025", "title": "Zora la vampira (film)", "text": "Zora la vampira \u00e8 un film del 2000, diretto dai Manetti Bros.\nTrama.\nRimasto colpito dalla visione di \"Carr\u00e0mba! Che sorpresa\", un Conte Dracula del terzo millennio decide di lasciare la Transilvania per trasferirsi nella luminosa ed accogliente Italia. Approdato su un cargo di clandestini, finisce per essere trattato come un normale extracomunitario e ritrovarsi in un centro sociale di Roma.\nDotatosi con difficolt\u00e0 di un tetto sotto cui stare, Dracula incontra quasi subito l'incarnazione del suo eterno amore, la writer Zora. Sfortunatamente per il Principe dei vampiri, i problemi non sono pochi: sulle sue tracce c'\u00e8 il commissario Lombardi, mentre il suo fedele servitore ha diversi problemi con il permesso di soggiorno.\nProduzione.\nIl nome della protagonista \u00e8 tratto da \"Zora la vampira\", una serie di fumetti degli anni settanta edita da Renzo Barbieri e scritta da Giuseppe Pederiali. Tuttavia la trama del film \u00e8 completamente diversa dal tenore del fumetto, in origine erotico. Ispiratore di registi e sceneggiatori \u00e8 stato il film \"Blacula\" di William Crain, vero e proprio film cult della blaxploitation degli anni settanta.\nIl film, girato a Otranto e a Roma, tenta una riattualizzazione del personaggio di Dracula, inserendolo in una sorta di parodia, sul modello di Mel Brooks. Verdone, nella pellicola con il ruolo del Commissario Lombardi, riattualizza la maschera del coatto, con l'aggravante del suo essere uomo delle forze dell'ordine.\nCritica.\nLe recensioni sul film non sono state unanimi. C'\u00e8 chi lo ha giudicato uno dei film pi\u00f9 interessanti del panorama italiano di inizio 2000 per \"l'ottica ironicamente deformante\", e chi lo ha liquidato come \"talmente brutto che ho difficolt\u00e0 anche solo a farvi capire perch\u00e9 e in che misura\"."}
{"id": "463026", "revid": "1318658", "url": "https://it.wikipedia.org/wiki?curid=463026", "title": "Peru (disambigua)", "text": ""}
{"id": "463027", "revid": "125359807", "url": "https://it.wikipedia.org/wiki?curid=463027", "title": "Guaimario II di Salerno", "text": "Biografia.\nDivenne principe di Salerno nel 901, anno in cui suo padre si ritir\u00f2 (o fu costretto a farlo) in monastero, dove rimase fino alla sua morte. Figlio di Guaimario I e Itta (capostipite della famiglia Giffone), fu associato al trono da suo padre a partire dall'893. \u00c8 a lui che si deve la grande fioritura del Principato: restaur\u00f2 il palazzo principesco, fece edificare il campanile accanto alla chiesa palatina di San Pietro (920), reintrodusse il conio di monete d'oro.\nNell'895, durante la prigionia di suo padre ad Avellino, resse da solo le sorti del principato e fu il vero protagonista della repressione della rivolta filo-napoletana scoppiata contro suo padre Guaimario col supporto di Atanasio II di Napoli. Dopo il ritiro in convento del padre, dispotico e impopolare, Guaimario II pot\u00e9 accedere all'esercizio totale del potere.\nAl principio del suo regno tenne saldi i rapporti di alleanza con i Bizantini, dai quali ricevette nel 903 il titolo di patrikios, emulando in tal modo suo padre che aveva ricevuto i titoli di \"patrizio\" e \"protospatario\". Allo stesso tempo si fece alleato di Capua, successivamente annessa al Principato di Benevento, sposando in seconde nozze Gaitelgrima, figlia di Atenolfo I. Dal primo matrimonio ebbe invece Rotilda, che diede in moglie ad Atenolfo III, nipote di Atenolfo II e figlio di Landolfo I di Benevento. Il suo primo matrimonio suscita molto interesse soprattutto perch\u00e9 da questa unione sarebbe nato un figlio, chiamato anch'egli Guaimario. Proprio all'esistenza di questo figlio si deve il fatto che la successione dei principi di nome Guaimario sia stata rinumerata: in base a questa revisione degli ordinali, Guaimario III sarebbe \"Guaimario IV\" e Guaimario IV diventerebbe \"Guaimario V\".\nAnche Guaimario II partecip\u00f2 alle guerre contro i musulmani, alle quali sia il padre che il nonno avevano preso parte, anche se in maniera molto marginale. Egli combatt\u00e9 nella battaglia del Garigliano del 915, dove le forze unite di Gaeta, Napoli, Capua, Benevento, Salerno, Lazio, Spoleto, Roma e anche dell'Italia bizantina sconfissero i musulmani della cosiddetta \"Colonia del Garigliano\".\nNel 929 Guaimario ritir\u00f2 la propria alleanza con Bisanzio, contro cui mosse guerra in appoggio a Landolfo I di Benevento. In base agli accordi presi, Guaimario e Landolfo attaccarono unitamente la Puglia, le cui conquiste andarono a Landolfo, e la Campania, da cui Guaimario ottenne nuovi territori. Ma l'alleanza fra i due principi si rivel\u00f2 ben presto un insuccesso, al punto che Landolfo cambi\u00f2 strategia e chiam\u00f2 a proprio sostegno il duca Teobaldo di Spoleto. Anche quest'alleanza risult\u00f2 fallimentare e fu rotta intorno al 930. Guaimario torn\u00f2 allora dalla parte dei bizantini, persuaso a questo passo dal protospatario Epifanio.\nGuaimario fu un principe molto religioso. Fece laute donazioni al monastero di San Massimo, fondato dal nonno Guaiferio, e negli ultimi anni della sua vita sovvenzion\u00f2 anche i riformatori cluniacensi. Nel 943 associ\u00f2 al trono Gisulfo I, il figlio avuto dal secondo matrimonio. Alla morte di Guaimario II, avvenuta il 4 giugno 946, Giusulfo I gli successe sul trono."}
{"id": "463031", "revid": "110157", "url": "https://it.wikipedia.org/wiki?curid=463031", "title": "Museo di storia naturale (Firenze)", "text": "Il Museo di Storia Naturale a Firenze \u00e8 uno dei pi\u00f9 antichi e dei pi\u00f9 importanti musei scientifici a livello europeo, ed \u00e8 parte di un sistema museale universitario le cui collezioni sono diffuse in pi\u00f9 luoghi della citt\u00e0. Appartenente infatti all'Universit\u00e0 degli Studi di Firenze, il Museo di Storia Naturale possiede oltre dieci milioni di reperti esposti e conservati nelle diverse sedi cittadine.\nStoria.\nIl 21 febbraio 1775 il Granduca Pietro Leopoldo istituiva il Reale Museo di fisica e storia naturale, raccogliendo nel palazzo Torrigiani di via Romana una serie di collezioni naturalistiche risalenti fino all'epoca medicea, che in parte erano state conservate fino ad allora agli Uffizi.\nCon alterne vicende, si ingrand\u00ec e inglob\u00f2 altre collezioni che furono poi divise in diverse sezioni distaccate.\nLa vastit\u00e0 delle collezioni \u00e8 imponente, con circa 10 milioni di reperti: gli erbari cinquecenteschi, le preziose cere del '700, gli scheletri fossili di grandi mammiferi, le collezioni di variopinte farfalle, i grandi cristalli di tormalina, le spettacolari maschere Maori, i gioielli etnici dei popoli nativi gli alberi monumentali dell'Orto botanico (\"Giardino dei Semplici\").\nSedi.\nIl Museo \u00e8 organizzato in sedi che custodiscono le ricche ed eterogenee collezioni, attraverso realt\u00e0 museali e non solo:\nOltre al Museo di Storia Naturale, fanno parte del Sistema Museale di Ateneo anche le dimore storiche:"}
{"id": "463034", "revid": "78273", "url": "https://it.wikipedia.org/wiki?curid=463034", "title": "Museo di storia naturale di Firenze", "text": ""}
{"id": "463035", "revid": "339392", "url": "https://it.wikipedia.org/wiki?curid=463035", "title": "ILS (aeronautica)", "text": ""}
{"id": "463037", "revid": "2131061", "url": "https://it.wikipedia.org/wiki?curid=463037", "title": "VERDI svizzeri (I Verdi)", "text": "I VERDI svizzeri, gi\u00e0 Partito Ecologista Svizzero (I Verdi) (in tedesco: \"GR\u00dcNE Schweiz\"; in francese: \"Les VERT-E-S suisses\"; in romancio: \"VERDA svizra\") sono un partito politico svizzero.\nI VERDI svizzeri appartengono al Partito Verde Europeo.\nStoria.\nNegli anni '70 vennero fondati vari movimenti ecologisti: \"Movimento popolare per l'ambiente\" (Neuch\u00e2tel) 1971; \"Movimento per l'ambiente del Vaud\", poi \"Raggruppamento per l'ambiente\" (Vaud) 1973; \"Partito Verde\" (Zurigo) 1979.\nNell'ottobre del 1979 i Verdi eleggono, con Daniel Br\u00e9laz del canton Vaud, il loro primo deputato federale. Egli \u00e8 anche il primo verde ad essere eletto in un parlamento nazionale a livello mondiale. Successivamente \u00e8 stato anche sindaco di Losanna.\nNel 1983 nacquero due formazioni di rilievo federale: la \"Federazione dei partiti ecologisti di Svizzera\" (FPES), centrista, e \"Alternativa Verde Svizzera\", di sinistra, presente soprattutto nella Svizzera tedesca.\nTra il 1983 ed il 1986 quattro partiti cantonali si riunirono con la FPES che divenne il Partito Ecologista Svizzero. Tra il 1988 ed il 1991 vi furono vari tentativi di fusione tra il PES e l'Alternativa, culminati con il passaggio di alcuni partiti cantonali dall'Alternativa al PES.\nNel 1983 i Verdi, che confluiranno nel PES, ottennero 4 seggi, passati a 11 nel 1987. Nel 1991 il PES ottenne 14 seggi, che per\u00f2 scesero a 8 nel 1995. Alle elezioni federali del 1999 il PES ottenne 10 seggi. Nel 2003 i Verdi passano a 12 seggi. Nel 2007 crescono ancora e ottengono, a Ginevra e nel Canton Vaud, i primi due Consiglieri agli Stati, e alle elezioni federali il 9,6% dei consensi e 20 seggi. Alle politiche del 2011, per\u00f2 i Verdi vedono calare i propri consensi all'8,4% e a 15 seggi, anche grazie alla buona affermazione del Partito Verde Liberale della Svizzera, che passa dall'1,4 al 5,4%.\nAl gruppo parlamentare Verde era iscritto dal 1995 al 2011 anche l'unico deputato del Partito Cristiano Sociale, il quale per\u00f2 non \u00e8 stato pi\u00f9 rieletto. \nI VERDI svizzeri sono di gran lunga il partito con pi\u00f9 seggi all'Assemblea Nazionale non rappresentato in Consiglio federale. Dal 1999 il partito reclama un seggio nell'esecutivo elvetico all'interno di una coalizione di centro-sinistra, finora senza successo.\nDopo le elezioni federali del 2019, in cui i VERDI ottennero il 13,2% dei consensi, il gruppo politico verde decise di candidare la propria presidente Regula Rytz al Consiglio federale. La candidata non ha ottenuto per\u00f2 il numero di consensi necessari per essere eletta da parte dell'Assemblea federale.\nRisultati elettorali.\nI Verdi dal 1983, quando \u00e8 stato fondato il partito svizzero, hanno conseguito i seguenti risultati:"}
{"id": "463038", "revid": "2039709", "url": "https://it.wikipedia.org/wiki?curid=463038", "title": "Alberto Maritati", "text": "Biografia.\nAttivit\u00e0 giuridica.\nLaureato in giurisprudenza, \u00e8 stato a lungo magistrato.\nNella sua attivit\u00e0, in qualit\u00e0 di pretore di Otranto, realizz\u00f2 il recupero della Cavtat nel canale di Otranto, operazione documentata da Jacques-Yves Cousteau. Divenuto giudice istruttore a Bari, istru\u00ec il primo grande processo alla Sacra Corona Unita, organizzazione mafiosa pugliese.\nIn occasione delle elezioni politiche del 1979 si candid\u00f2 senza successo alla Camera nelle file del Partito Socialista Italiano, venendo superato, per pochi voti, da Damiano Pot\u00ec.\nNel 1992 condusse l'inchiesta \"nastri d'oro\", nel cui ambito fu indagato, tra gli altri, l'esponente socialista Rino Formica, condannato in primo grado e assolto in appello.\nCondusse anche processi contro le infiltrazioni criminali nella vita politica ed economica barese. Infine entr\u00f2 a far parte della Direzione nazionale antimafia, divenendo Procuratore Aggiunto del procuratore Siclari prima e del procuratore Vigna poi, sino al giugno 1999.\nAttivit\u00e0 politica.\nMaritati si candid\u00f2 nel giugno 1999 e rimase in carica come senatore del Pd fino al febbraio 2013, quando rinunci\u00f2 a partecipare alle primarie per le nuove elezioni politiche.\nCome esponente dei Democratici di Sinistra \u00e8 entrato nel Senato il 30 giugno 1999. Durante i governi D'Alema (governo D'Alema I e governo D'Alema II), \u00e8 stato sottosegretario agli affari interni dal 1999 al 2000.\nHa successivamente confermato il suo seggio a Palazzo Madama anche dopo le elezioni politiche del 2001, le consultazioni del 2006 e le elezioni politiche del 2008.\nNel maggio 2002 si candid\u00f2 con il centrosinistra alle elezioni comunali di Lecce, ma fu sconfitto nettamente dalla candidata del centrodestra, Adriana Poli Bortone. Consigliere comunale a Lecce dal 2002 al 2007.\nNella sua attivit\u00e0 in Parlamento ha fatto parte di numerose commissioni: giustizia, elezioni ed immunit\u00e0 parlamentari, diritti umani, procedimenti d'accusa, immigrazione, Antimafia e contenzioso.\nDal 2006 al 2008 fece parte del secondo governo Prodi in qualit\u00e0 di sottosegretario alla Giustizia."}
{"id": "463045", "revid": "1494169", "url": "https://it.wikipedia.org/wiki?curid=463045", "title": "Domenico Genoese Zerbi", "text": ""}
{"id": "463048", "revid": "2014155", "url": "https://it.wikipedia.org/wiki?curid=463048", "title": "Gisulfo I di Salerno", "text": "Biografia.\nMaggiore dei figli di Guaimario II e della seconda moglie Gaitelgrima di Capua, fu associato al trono dal padre nel 943 e gli successe alla sua morte nel 946. In un primo momento fu posto sotto la reggenza della madre e di Prisco, tesoriere e conte di palazzo.\nNel 946 il Principato fu preso d'assalto da Landolfo II di Benevento e Giovanni III di Napoli, ma il suo alleato Mastalo di Amalfi corse in suo aiuto e fece cadere in un agguato le truppe di Landolfo presso La Cava. L'anno successivo, si alle\u00f2 con Landolfo e mise sotto assedio la citt\u00e0 di Nola, presidio del ducato napoletano. Nell'ottobre del 953 cerc\u00f2 di rasserenare i rapporti con il dominio partenopeo emanando un diploma a favore del vescovo di Napoli, un gesto che mal si addiceva alla diplomazia senza scrupoli dei suoi vicini e che per questo non sembr\u00f2 mai favorirlo. Poco dopo il 955, tuttavia, fu nominato \"patrizio\" da Mariano Argyros, \"strategos\" bizantino di Bari. Nell'autunno del 966 papa Giovanni XIII guid\u00f2 un'armata di truppe romane, toscane e spoletine contro Landolfo III di Benevento e il di lui fratello Pandolfo Testadiferro, ma Gisulfo accorse in suo aiuto e lo scontro armato fu scongiurato. Il papa e il principe di Salerno firmarono un trattato di pace a Terracina. Fu questo l'atto che pi\u00f9 avanti gli guadagn\u00f2 l'aiuto del potente Testadiferro. \nNel 974 Gisulfo fu detronizzato da un'insurrezione religiosa guidata dal fratello Landolfo. Il principe di Benevento e Capua, Pandolfo I Testadiferro, restaur\u00f2 Gisulfo come suo vassallo, condizione in cui il principe salernitano rest\u00f2 fino alla morte, avvenuta tra la fine del 977 e l'inizio del 978. Con lui si estinse la dinastia dei Dauferidi, insediatasi sul trono di Salerno col principe Guaiferio nell'861. \nGisulfo, sposato con la principessa Gemma, non ebbe eredi e il suo trono fu ereditato proprio da Pandolfo di Benevento e Capua, che in questo modo riunific\u00f2, per la prima e ultima volta dall'851, i territori dell'antica \"Langobardia Minor\". "}
{"id": "463049", "revid": "3115", "url": "https://it.wikipedia.org/wiki?curid=463049", "title": "Giampietrino", "text": "Biografia.\nLe notizie biografiche sul pittore sono piuttosto scarse. La sua data di nascita \u00e8 collocata tra il 1480 e il 1485. Sembra sia stato allievo diretto di Leonardo; Giovanni Paolo Lomazzo menziona \u2018Pietro\u2019 con Giovanni Antonio Boltraffio, Francesco Melzi e Gian Giacomo Caprotti, detto Salaino, e il loro maestro Leonardo nelle sue \"Rime ad imitazione de i grotteschi\"\".\" \u00c8 discussa l'identificazione dell\u2019artista con il \u2018Gianpetro\u2019 citato da Leonardo nel \"Codice Atlantico\" della Biblioteca Ambrosiana. Nel 1511, insieme a Giovanni Agostino da Lodi, Marco d\u2019Oggiono, Giovanni Antonio Boltraffio e Giovita da Caravaggio fu nominato procuratore di un consorzio di pittori di cui Bramantino e Bernardo Zenale erano rispettivamente priore e tesoriere.\nGli studiosi sono oggi concordi nell'attribuire a Giovanni Pietro Rizzoli il \"corpus\" di opere da tempo raccolte sotto il nome generico di Giampietrino. L'intera cronologia delle opere \u00e8 ancora dibattuta dai critici. Tra le opere giovanili vi sono una \"Madonna con il Bambino\" del Museo Poldi Pezzoli di Milano, la \"Nativit\u00e0\" e il \"Cristo deriso\" dell\u2019Accademia Albertina di Torino, la \"Madonna del latte\" della Galleria Borghese e il \"Compianto\" della Gem\u00e4ldegalerie di Berlino.\nL'atmosfera sfumata della pittura di Leonardo da Vinci si ritrova nell'unica opera di cui si possegga il contratto originale della commissione, del 1521: una \"Madonna con Bambino e i Santi Michele e Gerolamo\" dipinta per la chiesa di San Marino a Pavia, a cui si aggiungono evidenti richiami alla pittura di Cesare da Sesto e al suo classicismo vissuto in ambito romano.\nParticolarmente prolifica fu la produzione di piccoli dipinti destinati alla devozione privata dei collezionisti, spesso nei secoli successivi ritenuti opere autografe di Leonardo. Fra i temi pi\u00f9 ricorrenti, vi furono naturalmente le Madonne con bambino; particolarmente apprezzata fu la \"Madonna della mela\", che fu replicata pi\u00f9 volte (Milano, Pinacoteca di Brera e Pinacoteca del Castello Sforzesco, San Pietroburgo, Ermitage), felice sintesi di un modello raffaellesco (\"Madonna della seggiola\") e dello sfumato leonardesco. Estremamente richiesti erano anche i sensuali e languidi nudi femminili, che andavano ad interpretare Maddalene penitenti, eroine bibliche o personaggi mitologici. La \"Giunone\" del Castello del Buon Consiglio di Trento, la \"Diana cacciatrice\" del Metropolitan Museum di New York, \"Minerva e\" \"Venere\" di raccolta privata probabilmente compongono una serie, cos\u00ec come la \"Sofonisba\" e la \"Didone\" della collezione Borromeo all\u2019Isola Bella.\nA Giampietrino \u00e8 attribuita una delle copie pi\u00f9 fedeli a noi pervenute dell\"'Ultima cena\" di Leonardo, dipinta attorno al 1515 prima che l'originale si deteriorasse. Il dipinto, al quale potrebbe aver lavorato in collaborazione con Giovanni Antonio Boltraffio, \u00e8 di dimensioni quasi pari all'originale (3020 mm x 7850 mm). Storicamente venne conservato alla Certosa di Pavia fino alla sua soppressione, a seguito della quale fu acquistato nel 1821 dalla Royal Academy of Arts di Londra dove oggi \u00e8 esposto. La cifra pagata per l'acquisto fu la pi\u00f9 alta mai pagata dall'accademia britannica per l'acquisto di un dipinto. Strettamente derivata da una perduta opera di Leonardo \u00e8 anche la celebre la \"Leda inginocchiata con i figli\" degli Staatliche Museen di Kassel.\nFra le sue opere di maggiore impegno vi sono alcune importanti pale d'altare. Ancora vicina al \"ductus\" leonardesco, libero dalle influenze romane di Cesare da Sesto e semmai vicino a Marco d'Oggiono, \u00e8 il trittico dell'abbazia dei Gerolamini di Ospedaletto Lodigiano del 1515. Successivi furono il polittico per la Basilica di San Magno a Legnano, ancora in loco, il polittico del Museo Bagatti Valsecchi di Milano, l\"'Adorazione del Bambino con San Rocco e angeli musicanti\", gi\u00e0 nella chiesa di San Sepolcro a Milano oggi nella Pinacoteca Ambrosiana, probabilmente dipinta in occasione dell'epidemia di peste che flagell\u00f2 Milano dal 1524 al 1529. \nNegli ultimi decenni l'orizzonte di Giovanni si accoster\u00e0 sempre pi\u00f9 alle emergenti istanze manieristiche rintracciabili, ad esempio, nella \"Madonna di Loreto coi Santi Giovanni Battista e Caterina\" della Chiesa di Sant'Ambrogio a Ponte Capriasca, nella \"Nativit\u00e0\" (Museo Civico di Belle Arti di Lugano) e in soggetti mitologici dal tratto languido e sensuale. In esse emerge un classicismo che ricorda le coeve opere del Luini. \nOpere.\nMilano.\nTra le opere a lui attribuite si trovano, custodite nella Pinacoteca di Brera:\nNella Pinacoteca Ambrosiana:\nConservate presso il Museo Bagatti Valsecchi di Milano:\nPinacoteca del Castello Sforzesco, Milano\nMuseo Diocesano\nPavia.\nNella Pinacoteca Malaspina di Pavia\nConservata nella chiesa di San Marino a Pavia\nGazzada Schianno \u2013 Provincia di Varese.\nNel Museo di Villa Cagnola:\nConservata al Museo civico Amedeo Lia della Spezia::\nFirenze.\nNegli Uffizi\nRoma.\nConservato presso la Galleria Borghese a Roma:\nSvizzera.\nConservate nella chiesa di Sant'Ambrogio a Ponte Capriasca:\nGermania.\nConservato presso la Gem\u00e4ldegalerie Alte Meister a Kassel:\nGem\u00e4ldegalerie di Berlino\nRegno Unito.\nConservate presso la National Gallery a Londra:\nAustria.\nVienna, Kunsthistorisches Museum \nVienna, Akade-mie der bildenden K\u00fcnste, Gem\u00e4ldegalerie\nRepubblica Ceca.\nPraga, N\u00e1rodn\u00ed Galerie\nUngheria.\nConservato presso il Sz\u00e9pm\u00fbv\u00e9szeti M\u00fazeum a Budapest:\nEsztergom, Kereszt\u00e9ny M\u00fazeum\nStati Uniti d'America.\nConservate presso il \"Chazen Museum of Art\", Madison, Wisconsin, USA:\nCollezione Samuel H. Kress:\nRussia.\nConservate presso il Museo dell'Ermitage a San Pietroburgo:"}
{"id": "463052", "revid": "486946", "url": "https://it.wikipedia.org/wiki?curid=463052", "title": "Nazionali di calcio nordamericane", "text": ""}
{"id": "463055", "revid": "486946", "url": "https://it.wikipedia.org/wiki?curid=463055", "title": "Strada Nuova (Genova)", "text": ""}
{"id": "463056", "revid": "486946", "url": "https://it.wikipedia.org/wiki?curid=463056", "title": "Via Aurea (Genova)", "text": ""}
{"id": "463061", "revid": "767487", "url": "https://it.wikipedia.org/wiki?curid=463061", "title": "John Torrey", "text": "Quando Torrey aveva 15 o 16 anni la famiglia si trasfer\u00ec a Greenwich, e qui incontr\u00f2 Amos Eaton, un pioniere degli studi sulla storia naturale negli Stati Uniti. Cos\u00ec Torrey apprese i primi elementi di botanica, di mineralogia e di chimica. Nel 1815 intraprese gli studi di medicina, laureandosi nel 1818. Negli anni seguenti pubblic\u00f2 l'opera \"\"Catalogo delle piante spontanee che crescono entro tre miglia da New York\", e nel 1824 pubblic\u00f2 \"Flora degli stati del nord e del centro\". Nello stesso anno ottenne la cattedra di chimica e geologia all'accademia militare di West Point, e dopo tre anni la docenza in chimica e botanica nel college di Fisica e Medicina a New York.\nNel 1836 fu nominato botanico dello stato di New York. Dal 1838 al 1843 con l'assistenza del suo allievo Asa Gray termin\u00f2 la stesura della prima porzione della sua opera \"Flora del nord America\"\". Dal 1853 fu capo analista dell'ufficio analisi degli Stati Uniti, ma continu\u00f2 ad insegnare botanica fino alla sua morte.\nTorrey don\u00f2 la sua libreria botanica al Columbia College nel 1860 e fu il primo presidente del Torrey Botanical Club. Il suo nome \u00e8 stato ricordato nel genere \"Torreya\" di piccole conifere. Fu il primo a descrivere il genere \"Darlingtonia\"."}
{"id": "463065", "revid": "1543377", "url": "https://it.wikipedia.org/wiki?curid=463065", "title": "Zuhair al Jezairy", "text": "Nato a Najaf nel 1945, ha studiato letteratura tedesca a Baghdad.\n\u00c8 stato direttore responsabile dell'importante quotidiano iracheno Al-Mada ed \u00e8 ora il direttore dell'agenzia di stampa indipendente irachena \"Aswat al Iraq\". \nLa sua carriera giornalistica \u00e8 iniziata nel 1968 e lo ha portato per persecuzioni politiche all'esilio. \nNel 1979 \u00e8 costretto a trasferirsi in Libano, poi nel 1982 prima in Siria e poi nel Kurdistan iracheno dove resta fino al 1984. Nei sei anni successivi \u00e8 nuovamente in Siria ma nel 1990 abbandona il Medio Oriente e si trasferisce a Londra. Nella capitale britannica lavora come producer televisivo per la rete Wtn/Aptn. \nSolo nell'aprile del 2003, dopo la caduta del regime di Saddam Hussein, pu\u00f2 finalmente fare ritorno in patria. \nScrive e produce vari documentari e pi\u00f9 di 20 libri tra cui un best seller sul deposto dittatore e il partito Baath.\nIn Italia molti suoi articoli sono pubblicati sul settimanale Internazionale."}
{"id": "463069", "revid": "1543377", "url": "https://it.wikipedia.org/wiki?curid=463069", "title": "J. Bradford DeLong", "text": "Biografia.\nNel 1987 ha conseguito il B.A. e il Ph.D. presso la Harvard University. Ha insegnato ad Harvard, alla Boston University, e al Massachusetts Institute of Technology. Professore di Economia e di Economia Politica presso l'Universit\u00e0 della California a Berkeley, ha lavorato come Deputy Assistant Secretaryper il Dipartimento del Tesoro degli Stati Uniti, durante la presidenza Bill Clinton, sotto la direzione dell'economista Lawrence Summers. \u00c8 anche Research Associate del National Bureau of Economic Research, e visiting scholar presso la Federal Reserve Bank of San Francisco.\nAssieme a Joseph Stiglitz e Aaron Edlin, \u00e8 curatore editoriale di \"The Economists' Voice\", ed \u00e8 stato tra i curatori del \"Journal of Economic Perspectives\". \u00c8 anche autore di un libro di testo, \"Macroeconomics,\" la cui seconda edizione \u00e8 stata scritta insieme a Martha Olney. Scrive un editoriale mensile per il Project Syndicate.\nIn qualit\u00e0 di funzionario del Dipartimento del Tesoro per l'amministrazione di Bill Clinton, lavor\u00f2 al budget del 1993, sull'Uruguay Round del General Agreement on Tariffs and Trade, sul North American Free Trade Agreement, e sulla mai attuata riforma assistenziale promossa da Clinton, l\u2019\"Health care reform effort\".\nDeLong \u00e8 un prolifico blogger. Il suo blog principale \u00e8 il Grasping Reality with Both Invisible Hands. Argomenti principali sono la politica, la tecnologia e l'economia, dove esprime critiche su come tali questioni vengono trattate sui mezzi di comunicazione di massa.\nIl professore pu\u00f2 essere considerato un liberale, e, secondo la moderna politica americana, un liberale e fautore del libero scambio. Ha citato Adam Smith, John Maynard Keynes, Lawrence Summers, Andrei Shleifer, e Milton Friedman, come gli economisti che hanno avuto la maggiore influenza sulla sua formazione. Infatti, le sue dodici pi\u00f9 importanti pubblicazioni sono state redatte assieme a Summers, mentre alcune delle migliori pubblicazioni di Summers sono redatte assieme a DeLong.\nDeLong vive a Lafayette, in California, ed \u00e8 sposato con Ann Marie Marciarille, AARP Health and Aging Policy Research Fellow presso la Pacific McGeorge Capital Center for Government Law and Policy.\nOrientamento politico.\nIl 5 marzo 2008, DeLong sostenne Barack Obama contro Hillary Clinton nel corso delle primarie del Partito Democratico.\n\u00c8 anche stato fortemente critico nei confronti dei suoi colleghi di Berkeley, John Yoo, professore di Legge che lavor\u00f2 all\"'Office of Legal Counsel\" sotto la presidenza di George W. Bush. Yoo \u00e8 famoso per aver scritto il libro \"Torture memos,\" che, di fatto, giustificava l'uso della tortura da parte dell'amministrazione Bush, durante la \"War on terror\", facendo riferimento alla cosiddetta \"unitary executive theory\", teoria secondo la quale, a causa dei poteri e delle responsabilit\u00e0 come comandante in campo, solo il Presidente degli Stati Uniti ha la possibilit\u00e0 di incarnare e interpretare la politica estera della nazione e la strategia della sicurezza nazionale. Il 17 febbraio 2009, DeLong scrisse una lettera al rettore della Berkeley Robert Birgeneau, contro la presa di posizione di Yoo, chiedendone l'estromissione dal ruolo di docente presso l'Universit\u00e0.\nDe Long ha un sito di commenti politici, il \"Brad DeLong's Egregious Moderation\". Inoltre scrive per \"Shrillblog\", un blog che raccoglie storie e articoli contro la fondamentale disonest\u00e0 di coloro che difendono la politica conservatrice all'interno del Partito Repubblicano e della Presidenza di George W. Bush. Secondo quanto riportato da lui stesso, il blog \u00e8 nato dopo una conversazione da lui avuta con Tyler Cowen e Andrew Northrup sull'uso del termine \"shrill\" come critica al collega economista Paul Krugman, opinionista del \"New York Times\". In Italia molti suoi articoli sono stati pubblicati dal settimanale Internazionale.\nSi \u00e8 parlato di lui in ambito di studi economici, quando, ancora molto giovane, espose una critica alla teoria della convergenza di William Baumol. Questi in seguito riconobbe la non veridicit\u00e0 dei propri studi proprio per queste obiezioni.\nPubblicazioni.\nQuesta \u00e8 un elenco delle pi\u00f9 importanti pubblicazioni del professor Bradford DeLong, come risulta da :"}
{"id": "463070", "revid": "33751", "url": "https://it.wikipedia.org/wiki?curid=463070", "title": "Nazionali nord e centroamericane di calcio", "text": "Le nazionali di calcio nord e centroamericane sono le rappresentative calcistiche dei paesi caraibici, dell'America Centrale e dell'America Settentrionale, tutte quante poste sotto l'egida della confederazione CONCACAF.\nA questi si aggiungono la e il , le quali fanno geograficamente parte in realt\u00e0 dell'America Meridionale.\nIn realt\u00e0, le squadre di un certo calibro sono assai poche, prime fra tutti e , essendo molti stati colonie, ex-colonie o piccole isole che poco possono offrire in termini di potenziali calcistici. Oltretutto la situazione delle federazioni di cui le nazionali fanno parte \u00e8 abbastanza complessa.\nLe nazionali disputano la CONCACAF Gold Cup e, a seconda dei loro tesseramenti, le qualificazioni ai mondiali.\nMembri FIFA.\nSono le squadre iscritte sia alla CONCACAF che alla FIFA, partecipano a ogni tipo di competizione e alle qualificazioni ai mondiali.\nMembri non FIFA.\nSono le nazionali sotto l'egida di federazioni non iscritte alla FIFA, ma solo alla CONCACAF. Queste squadre, tutte colonie europee, giocano soltanto le partite relative alla CONCACAF Gold Cup e alle competizioni continentali, ma non possono qualificarsi ai mondiali di calcio. La rappresenta un territorio situato interamente nel continente sudamericano."}
{"id": "463074", "revid": "112857883", "url": "https://it.wikipedia.org/wiki?curid=463074", "title": "Louise Doughty", "text": "Ha pubblicato sette romanzi: \nIn Gran Bretagna scrive una sua rubrica dal nome \"Un romanzo in un anno\" sul Daily Telegraph.\nIn Italia molti suoi articoli sono stati pubblicati dal settimanale Internazionale."}
{"id": "463077", "revid": "1543377", "url": "https://it.wikipedia.org/wiki?curid=463077", "title": "Tux Racer", "text": "Tux Racer \u00e8 un videogioco di guida 3D che ha come protagonista la mascotte di GNU/Linux, Tux il pinguino.\nIl gioco \u00e8 disponibile per Linux, Microsoft Windows e macOS.\nModalit\u00e0 di gioco.\nIl giocatore controlla Tux (oppure uno degli altri tre personaggi) mentre scivola gi\u00f9 lungo una distesa di neve e ghiaccio, catturando aringhe. Scivolare sul ghiaccio aumenta la velocit\u00e0 di Tux, mentre la neve consente una maggiore manovrabilit\u00e0; la roccia, invece, rallenta la corsa del pinguino. Ci sono inoltre degli alberi per bloccare la corsa di Tux e delle bandierine per marcare i limiti del tracciato.\nI controlli sono quelli tipici di una simulazione di guida, tranne per il fatto che la freccia su viene utilizzata per rallentare Tux alle alte velocit\u00e0, oppure per aumentare la lunghezza di un salto. Per saltare bisogna utilizzare le apposite prominenze del terreno, oppure tenendo premuto e poi rilasciando il tasto \"energia\" (tipicamente e). La combinazione delle due azioni fa effettuare al pinguino un salto molto pi\u00f9 alto.\nTux Racer garantisce inoltre una certa longevit\u00e0: infatti \u00e8 possibile creare nuove mappe disegnando tre immagini raster, rispettivamente per altezza, superficie e posizionamento degli oggetti. Altre modifiche permettono ai pinguini di superare mach uno.\nStoria.\nIl gioco venne pubblicato sotto la GNU General Public License nell'ottobre del 2000, dalla Sunspire Studios, una software house fondata da Jasmin Patry, al tempo studente presso l'Universit\u00e0 di Waterloo in Canada.\nUna versione commerciale migliorata, a sorgente chiuso, venne messa in vendita dalla Sunspire Studios nel 2002.\nNel 2003 la Sunspire Studios cess\u00f2 l'attivit\u00e0, e conseguentemente anche lo sviluppo del gioco.\nAltre versioni.\nLa Roxor Games ha pubblicato una versione arcade del gioco; essa utilizza solo i controlli destra o sinistra.\nNathan Matias ne cre\u00f2 una versione open source presso SourceForge, nel 2001, ma il cui sviluppo \u00e8 fermo alla versione 0.6.1.\n\"Extreme Tux Racer\".\nUna versione libera chiamata \"Extreme Tux Racer\" venne realizzata nel marzo del 2007, e pubblicata sotto licenza GNU GPL. Essa, in aggiunta ai livelli presi dal gioco originale, include anche dei livelli addizionali creati dalla comunit\u00e0. Questa versione \u00e8 disponibile per varie distribuzioni GNU/Linux (\u00e8 presente infatti in vari repository), per Windows e Mac OS X.\nAd esempio, gli utenti Debian e Ubuntu possono installare il pacchetto \"planetpenguin-racer\" usando Synaptic o apt-get. Per Gentoo, \u00e8 disponibile in Portage come \"ppracer\". Gli utenti di Fedora Core possono installare il pacchetto \"ppracer\" usando Yellow dog Updater, Modified (YUM). I pacchetti per le altre distribuzioni sono disponibili sul sito ufficiale, insieme al codice sorgente."}
{"id": "463079", "revid": "438678", "url": "https://it.wikipedia.org/wiki?curid=463079", "title": "San Venceslao", "text": ""}
{"id": "463081", "revid": "767487", "url": "https://it.wikipedia.org/wiki?curid=463081", "title": "Noreena Hertz", "text": "Biografia.\n\"Enfant prodige\", si \u00e8 laureata a diciannove anni in filosofia ed economia.\nNei primi anni novanta \u00e8 stata consulente del governo russo a Mosca per conto del Fondo Monetario Internazionale ed ha contribuito alla fondazione della Borsa di San Pietroburgo.\nCome responsabile dell'organizzazione non governativa \"Center for Middle East Competitive Strategy\" ha collaborato con l'Autorit\u00e0 palestinese, il governo israeliano, giordano ed egiziano per lo sviluppo di programmi finanziari e iniziative economiche finalizzati a sbloccare la crisi nel Medioriente dopo l'omicidio di Yitzhak Rabin.\nAd oggi \u00e8 direttrice associata del Centre for International Business and Management dell'Universit\u00e0 di Cambridge.\nDopo anni a stretto contatto con la globalizzazione e le organizzazioni internazionali, ha assunto posizioni di forte critica di questo sistema.\nSulla scia del libro di Naomi Klein \"No logo\", diventato la \"bibbia\" del movimento new global, anche la Hertz sviluppa la sua accusa all'economia delle multinazionali nel saggio intitolato \"\". Cuore dell'analisi \u00e8 la considerazione che tra le cento maggiori economie del mondo, cinquantuno sono multinazionali e solo quarantanove sono stati nazionali.\nPi\u00f9 recentemente ha pubblicato il libro Un pianeta in debito.\nHa scritto per \"The Washington Post\", \"The New Statesman\", \"The Observer\" e \"The Guardian\". Ha realizzato un documentario, \"The End of Politics\", per Channel 4. \u00c8 spesso ospite della Cnn, Bbc, Cnbc e conduce importanti programmi televisivi e radiofonici.\nIn Italia molti suoi articoli sono stati pubblicati dal settimanale Internazionale."}
{"id": "463083", "revid": "438678", "url": "https://it.wikipedia.org/wiki?curid=463083", "title": "Lago di Campotosto", "text": "Il lago di Campotosto \u00e8 il pi\u00f9 grande lago artificiale d'Abruzzo, situato interamente in provincia dell'Aquila, tra i comuni di Campotosto (da cui prende il nome), Capitignano e L'Aquila, tra il versante settentrionale del Gran Sasso d'Italia, quello occidentale dei Monti della Laga ad est ed i Monti dell'Alto Aterno ad ovest.\nStoria.\nIn epoca glaciale il bacino lacustre aveva la forma di una doppia Y. Al termine delle ere glaciali \u00e8 rimasto l'alveo dove scorre il Rio Fucino. Il lago artificiale fu creato tra gli anni Trenta e Quaranta del XX secolo con la costruzione di tre dighe, con lo scopo di utilizzarne le acque per il funzionamento delle centrali idroelettriche site nella valle del Vomano. La creazione del lago artificiale ha assunto la forma di una V, in pratica la parte superiore della doppia Y. I due rami della V vengono detti \"di Campotosto\" e \"di Mascioni\" in relazione ai principali centri abitati che si stagliano lungo le sponde.\nL'invaso ha inondato l'alveo torbiero che riforniva industrie locali di combustibili. Infatti, fino ai primi decenni del Novecento dal fondo del lago veniva estratta la torba e, per facilitarne il trasporto, era stata costruita una teleferica che convogliava il materiale estratto fino alla stazione di Capitignano. Da qui il trasporto si innestava sulle direttrici nazionali tramite la ferrovia L'Aquila-Capitignano costruita appositamente per tale commercio. Con la realizzazione del lago artificiale l'attivit\u00e0 estrattiva fu abbandonata.\nDescrizione.\nPosto ad un'altitudine di 1.313 m s.l.m., con una superficie di 1400 ettari ed una profondit\u00e0 massima compresa tra i 30 e i 35 metri, dal punto di vista idrografico fa parte del bacino idrografico del fiume Vomano, che scende nell'omonima valle fino al mar Adriatico e della riserva naturale statale omonima, istituita su una superficie di 1.600 ettari nel 1984 a tutela dell'ambiente naturale e del Parco Nazionale del Gran Sasso e Monti della Laga ed \u00e8 interamente costeggiato dalla Strada statale 577 del Lago di Campotosto. Transita qui un tratto della grande Ippovia del Gran Sasso.\nCaratteristiche.\nLa creazione del lago, avvenuta a cavallo degli anni Trenta e Quaranta, \u00e8 stata possibile grazie alla costruzione di tre dighe, ovvero:\nL'invaso \u00e8 alimentato, oltre che dal gi\u00e0 citato Rio Fucino, da due canali di gronda in corrispondenza delle estremit\u00e0 occidentale e orientale del lago. Il dislivello di circa 300 metri consente l'alimentazione della centrale idroelettrica di Provvidenza posta in corrispondenza dell'omonimo lago (a sud, nel territorio comunale dell'Aquila) oltre che delle due centrali pi\u00f9 lontane di San Giacomo e Montorio (a est, rispettivamente nei comuni di Fano Adriano e Montorio al Vomano situati in provincia di Teramo). L'energia producibile annualmente dai tre impianti idroelettrici \u00e8 di circa 600 GWh.\n\u00c8 stato ipotizzato che la realizzazione di tale bacino artificiale possa aver modificato le condizioni climatiche dell'area contribuendo all'innalzamento delle temperature medie. Nonostante ci\u00f2, non \u00e8 raro che il lago si presenti completamente ghiacciato nella stagione invernale.\nComuni.\nIl lago si staglia in larga parte nel territorio comunale di Campotosto, toccando per\u00f2 anche il comune di Capitignano (estremit\u00e0 sud-ovest) e dell'Aquila (estremit\u00e0 sud-est). I paesi ai bordi del lago sono tre:\nNelle vicinanze \u00e8 inoltre l'aggregato di Ortolano, unito al comune di Campotosto alla fine dell'Ottocento.\nAccessibilit\u00e0.\nIl lago di Campotosto \u00e8 situato a poca distanza dalla strada statale 80 che lo lambisce meridionalmente e collega L'Aquila con Teramo e il versante adriatico. In alternativa \u00e8 possibile utilizzare la strada statale 577 da Amatrice oppure altre strade minori da Montereale e Capitignano.\nL'intero invaso \u00e8 interamente circondato da un lungolago, sul tracciato della stessa strada statale 577, lungo circa 40\u00a0km. In corrispondenza del punto pi\u00f9 stretto del lago \u00e8 situato un ponte stradale (in sostituzione dell'adiacente e antiquato \"Ponte delle stecche\") che consente un pi\u00f9 rapido collegamento tra le sponde meridionale e settentrionale.\nSport e turismo.\nIl lago, interamente compreso nel parco nazionale del Gran Sasso e Monti della Laga, \u00e8 meta di sportivi e turisti soprattutto nella stagione estiva. L'attrazione principale \u00e8 il lungolago che si estende per poco pi\u00f9 di 40\u00a0km e consente il collegamento tra i vari centri abitati; essendo pressoch\u00e9 pianeggiante, si presta bene al cicloturismo. Altre attivit\u00e0 frequenti sono il footing, il trekking e soprattutto l'equitazione, quest'ultima ben sviluppata grazie all'inserimento di Campotosto nell'itinerario dell'ippovia del Gran Sasso per un totale di circa 300\u00a0km attrezzati. In acqua \u00e8 anche possibile fare windsurf, kitesurf, e kayak. Il perimetro del lago in acqua \u00e8 di circa 30\u00a0km.\nIl turismo \u00e8 connesso anche alle localit\u00e0 nelle vicinanze, in particolare il Passo delle Capannelle, luogo particolarmente amato da ciclisti e motociclisti, e le stazioni sciistiche (pi\u00f9 distanziate) di Campo Imperatore e Prati di Tivo. La zona \u00e8 inoltre rinomata per alcune eccellenze gastronomiche, tra cui la mortadella di Campotosto.\nPolemiche.\nA seguito del terremoto dell'Aquila del 2009 si \u00e8 accesa una forte polemica riguardo alla diga di Campotosto; secondo ricostruzioni geologiche la diga \u00e8 costruita nella zona di rispetto della faglia dei monti della laga, una struttura geologica lunga circa 30 km, la cui completa attivazione porterebbe alla rottura dell'opera. Secondo alcune ricostruzioni la struttura si \u00e8 mossa pi\u00f9 volte negli ultimi 8000 anni. Le polemiche si sono inasprite durante la sequenza sismica di Norcia-Amatrice del 2016/2017 quando il giorno 18 gennaio 2017 un settore della faglia di Campotosto ha causato 4 eventi di Magnitudo momento da 5.0 a 5.5 danneggiando il paese."}
{"id": "463086", "revid": "35565", "url": "https://it.wikipedia.org/wiki?curid=463086", "title": "Planet Penguin Racer", "text": ""}
{"id": "463088", "revid": "1494169", "url": "https://it.wikipedia.org/wiki?curid=463088", "title": "Leo Hickman", "text": "\u00c8 autore del saggio \"A life stripped bare, my year trying to live ethically\" (tradotto e pubblicato in italiano con il titolo \"La vita ridotta all'osso. Un anno senza sprechi: le disavventure di un consumatore coscienzioso\") in cui per un intero anno ha verificato la possibilit\u00e0 di vivere senza mai violare dei rigidi principi etico-ecologici. Ha pertanto creato un allevamento di vermi in giardino per riciclare autonomamente i rifiuti organici, ha utilizzato solo prodotti sani e prodotti rispettando l'ambiente, ha usato per la figlia solo pannolini lavabili, ha fatto le sue vacanze estive in Italia senza mai usare l'aereo o l'auto, ha bandito da casa sua qualsiasi spray dannoso per l'atmosfera.\nIn Italia molti suoi articoli sono stati pubblicati dal settimanale Internazionale."}
{"id": "463090", "revid": "1543377", "url": "https://it.wikipedia.org/wiki?curid=463090", "title": "Cooky Puss", "text": "Cooky Puss \u00e8 un EP dei Beastie Boys, pubblicato nel 1983.\nIl disco.\n\"Cooky Puss\" vide l'arrivo di Adam Horovitz, che a partire da quell'anno avrebbe sempre fatto parte del gruppo. \u00c8 la prima esperienza hip hop dei Beastie Boys, che con la \"title track\" raggiunsero un discreto successo nell'ambiente underground newyorchese."}
{"id": "463091", "revid": "404338", "url": "https://it.wikipedia.org/wiki?curid=463091", "title": "Ultimate Venom", "text": "Ultimate Venom \u00e8 un personaggio dei fumetti della casa editrice Marvel Comics, facente parte del cast della serie \"Ultimate Spider-Man\". \u00c8 un costume creato in laboratorio dai padri di due personaggi: Eddie Brock Jr. e Peter Parker. Ultimate Venom appare per la prima volta nel n. 35 di \"Ultimate Spider-Man\" rappresentato come un liquido.\nBiografia del personaggio.\nOrigini.\nIl costume Venom nasce dall'idea di Richard Parker e Edward Brock Senior, come possibile cura per il cancro, ovvero doveva stimolare il corpo trovando la sostanza giusta che avrebbe distrutto in modo naturale il male che affliggeva il corpo. I due scienziati erano arrivati alla fase 2 su 4 previste. Sfortunatamente avevano incontrato alcune difficolt\u00e0 legali ed erano perci\u00f2 arrivati ad avere un primo costume composto da una sostanza di cui il DNA era umano. La persona che lo aveva donato era proprio Richard, padre di Peter Parker.\nPrima apparizione.\nNella saga di Ultimate Venom la sua vera apparizione \u00e8 nel n. 18 di \"Ultimate Spider-Man\" quando Peter lo indossa per sbaglio facendo cadere nella sua mano il liquido gelato, subito prova una strana sensazione di piacere indossando per la prima volta il costume che \"respira per lui\". Infatti il costume adattandosi al suo DNA mutato comincia a manifestare doti straordinarie come:\nIl costume come si vede in seguito ha una sua reazione negativa alla vista del presunto uomo che ha ucciso lo zio di Peter, il costume infatti non lo uccide per poco. Dopo una fuga nei tetti Peter cerca di staccarsi da esso, riuscendoci e finendo poi privo di sensi a terra.\nGenesi di Venom.\nDopo esser riuscito a staccarsi da dosso il costume, Peter decide di rientrare nel laboratorio dell'Universit\u00e0 per distruggere ci\u00f2 che restava della tuta Venom, resosi conto della sua effettiva pericolosit\u00e0. Eddie Brock, non la prende tanto alla leggera, poich\u00e9 quel campione \u00e8 la sola cosa rimastagli dal padre. Cos\u00ec in un eccesso d'ira immerge volutamente la propria mano in un campione separato del costume. Gli effetti sono devastanti su Eddie dato che avendo un DNA umano, gli risulta impossibile toglierselo e tanto meno controllarlo. Inizia quindi a uccidere prima un addetto alla pulizia, poi due agenti della sicurezza. Con le sembianze di Eddie Brock ed il controllo sul suo corpo, Venom si dirige alla scuola di Peter dove avr\u00e0 luogo lo scontro fra i due.\nLo scontro.\nHa cos\u00ec inizio la battaglia tra Venom e Peter: il costume ha intenzione di uccidere il ragazzo per potenziarsi ed Eddie, non riuscendo a controllarlo, arriva quasi ad uccidere Peter. A fine scontro, Venom disturbato dagli spari della polizia, inciampa in un cavo elettrico sconnesso e rimane fulminato. Sembra apparentemente morto, ma non \u00e8 ancora chiaro quale sia stata la sua sorte.\n\u00c8 stato annunciato il ritorno di Venom in \"Ultimates 3\" insieme con la Confraternita dei mutanti malvagi. Qui lo troviamo alla ricerca di una non ben specificata \"lei\" nella base degli Ultimates forse per proteggerla, e dopo averli attaccati, viene sconfitto da Thor. Si pensa che la ragazza che cercava fosse Wanda Maximoff, che muore in seguito ad un attentato alla fine del numero 1. Questo Venom per\u00f2, non \u00e8 l'originale, bens\u00ec un robot creato da Ultron.\nLa guerra dei simbionti.\nUltimate Venom ritorna in \"La guerra dei simbionti\" dove si siede su una panchina e racconta ai passanti la sua storia prima di divorarli. E ancora ossessionato dall'uccidere Peter tanto che un giorno arriva a casa sua con l'intenzione di eliminarlo ma Gwen Stacy che si trovava a casa sua si trasforma in Carnage e lo attacca, i due ingaggiano una lotta sanguinosa distruggendo la casa. Al termine della battaglia Venom sconfigge Carnage e ne assorbe il potere diventando un essere enorme con piccoli occhi rossi, acquisendo tutti i poteri di Carnage (compresi gli artigli da lucertola) e inoltre la capacit\u00e0 visti i geni di Spider-Man contenuti al suo interno di comandare completamente il simbionte. Dopo ci\u00f2 Venom fugge dicendo a Peter: \u00abNiente scontro, ho quello che voglio\u00bb. Il giorno dopo, Eddie sar\u00e0 catturato dallo Scarabeo che lo porter\u00e0 in Latveria per ragioni ignote. Probabilmente \u00e8 ancora vivo.\nPoteri e abilit\u00e0.\nDopo che Eddie Brock si unisce inavvertitamente con il campione di simbionte che aveva precedentemente prelevato di nascosto, la creatura (potenziata da tutte le caratteristiche fisiche, genetiche e caratteriali estrapolate da Spider-Man) diventa l'irremovibile padrone del corpo del ragazzo, a causa del DNA non potenziato in alcun modo di quest'ultimo. Nasce cos\u00ec Venom. Il mostro \u00e8 dotato di forza, resistenza, velocit\u00e0 ed agilit\u00e0 sovrumane (pu\u00f2 infatti, tra le altre cose, sollevare fino a 20 tonnellate) ed \u00e8 immune alla maggior parte dei danni fisici (inclusi quelli da arma da fuoco), ad eccezione di quelli provocati dall'elettricit\u00e0, il suo vero punto debole. Venom pu\u00f2 addirittura respirare indipendentemente dalla presenza di ossigeno nell'ambiente in cui si trova. Tuttavia, affinch\u00e9 il simbionte sopravviva, Venom deve nutrirsi di esseri umani, e per farlo espande e deforma il suo corpo simbiotico per poterli fagocitare interi, per poi digerirli una volta al proprio interno. Pare che la creatura possa potenziarsi nel caso riesca a divorare Spider-Man, poich\u00e9 \u00e8 questo a cui Eddie (nel periodo in cui era controllato dal simbionte Venom) desiderava pi\u00f9 di qualunque altra cosa. Il mostro pu\u00f2 anche generare tentacoli di simbionte ed aculei letali da ogni parte del suo corpo, aderire a qualunque superficie solida tramite i palmi delle mani e le piante dei piedi e generare ragnatele di simbionte, lanciandole dai dorsi delle mani e da ogni altra parte del suo corpo. Il mostro possiede anche artigli e denti letali ed una lunga lingua allungabile e snodabile utilizzabile come appendice tentacolare o come frusta. Dopo che il simbionte si mescola inavvertitamente con Carnage, Venom muta, divenendo gigantesco ed estremamente muscoloso, mentre i suoi occhi divengono piccoli e rossi. In questa nuova forma, Venom \u00e8 controllato da Eddie Brock, che ora ha il totale controllo sul simbionte grazie alla presenza del DNA potenziato di Spider-Man in Carnage quando quest'ultimo \u00e8 stato assorbito. Il nuovo Venom \u00e8 molto pi\u00f9 forte e resistente rispetto a prima (infatti pu\u00f2 ora sollevare fino a 30 tonnellate) ed ha ottenuto tutti i poteri di Carnage (inclusi gli artigli da lucertola) in aggiunta ai suoi.\nAltri media.\nNel videogioco \"Ultimate Spider-Man\" Venom \u00e8 vivo, e riveste contemporaneamente il ruolo di antagonista principale e co-protagonista. Brock \u00e8 ancora sotto il totale controllo del simbionte e uccide la gente per alimentarlo. L'Uomo Ragno ha dato la caccia a Venom e ha scoperto che la tuta vuole ricongiungersi a Parker. Bolivar Trask fa catturare entrambi dal Branco Selvaggio di Silver Sable e il dottor Toomes usando una campione di Venom crea Carnage. Venom affronta Carnage e una volta sconfitto lo assorbe ottenendo il ragno bianco sul petto, poi fugge. Successivamente Venom elimina Bolivar Trask in prigione poich\u00e9 non accetta il fatto che per tutto quello che ha fatto ha ottenuto solo tre anni in una prigione di lusso. In questo videogioco Venom combatte Wolverine, Silver Sable e i suoi uomini, Electro e lo Scarabeo riuscendo a sconfiggerli. Poich\u00e9 il videogioco \u00e8 canonico tutti questi avvenimenti sono considerati come parte della storia.\nInoltre nel videogioco \"\", Ultimate Spider-Man indossa il simbionte di Venom per facilitare gli scontri con gli avversari che incontrer\u00e0 nella sua missione."}
{"id": "463094", "revid": "1652635", "url": "https://it.wikipedia.org/wiki?curid=463094", "title": "Lago di Scanno", "text": "Il lago di Scanno \u00e8 un lago montano, situato in Abruzzo. Bench\u00e9 la superficie lacustre ricada per circa 3/4 nel territorio del comune di Villalago e per circa 1/4 in quello di Scanno, il lago \u00e8 un bene di propriet\u00e0 condivisa tra i due comuni dal 2017, come stabilito dalla Regione Abruzzo secondo le disposizioni di un Regio Decreto del 1910 con cui il lago in questione veniva stralciato dall'elenco delle acque pubbliche. Il lago si \u00e8 originato a causa di un'antica frana staccatasi dal sovrastante monte Rava, gruppo montuoso del Genzana, che ha sbarrato il corso del fiume Tasso in un momento compreso tra i 12.820 e i 3.000 anni fa.\nDescrizione.\nIl lago, situato nella bassa provincia dell'Aquila, tra i Monti Marsicani, nell'alta valle del fiume Sagittario, ad un'altitudine di 922 metri s.l.m. e contornato da alcune cime dei Monti Marsicani come la Montagna Grande a ovest e il massiccio peligno Monte Genzana a est, ha coste molto ridotte che per alcuni brevi tratti sono state adattate per la ricezione di bagnanti formando delle spiagge artificiali di sassi. Si trova a met\u00e0 strada tra Villalago e Scanno, ed \u00e8 il lago naturale pi\u00f9 grande della regione. Da alcune visuali si presenta in forma di cuore, come ad esempio dal belvedere di Frattura Nuova, non molto distante dalla enorme frana del monte Rava che gener\u00f2 il lago sbarrando la valle del Sagittario.\nIl lago ha come immissari il torrente Tasso ed il torrente Giordano nonch\u00e9 alcuni corsi d'acqua minori e stagionali; non sembra avere emissari superficiali perch\u00e9 a causa del fenomeno carsico le acque del lago fuoriescono dal terreno poco pi\u00f9 a valle, nel comune di Villalago, dando vita al fiume Sagittario. Durante l'inverno a volte un corso d'acqua attraversa la valle dal lago a Villalago generando altri laghi minori, alimentati dalle acque piovane e dal disgelo delle nevi fino alla tarda primavera, detti \"Cupaglione\", \"Lago Secco\" o \"Laguccio\", \"Lago Pio\" o \"Cup\u00eca\" e \"Lago Buono\". La profondit\u00e0 massima che raggiunge varia da un minimo di 30 metri a 32 metri quando c'\u00e8 la piena.\nGeologia.\nIl tratto della valle del Sagittario in cui si trova il lago di Scanno \u00e8 compreso fra due grossi massicci calcarei: in sinistra idrografica si ha il complesso di Montagna Grande (calcari in facies di piattaforma), mentre a destra il gruppo del monte Genzana-Monte Greco, caratterizzato invece da sedimenti calcareo-marnosi.\nTutto il bacino imbrifero del lago \u00e8 fortemente condizionato dalla vicina faglia di monte Genzana, che a pochi chilometri ad est del lago, dal borgo di Iovana raggiunge attraverso la localit\u00e0 \"I Giardini\" l'abitato di Frattura, e da una supposta faglia minore che dovrebbe seguire approssimativamente il fondovalle del fiume Tasso, cosicch\u00e9 un vasto affioramento di marne \u00e8 entrato direttamente a contatto con i calcari marnosi del monte Genzana; per le stesse ragioni i conglomerati di brecce fluviali ben cementati risultano leggermente rialzati rispetto al fondovalle del Tasso a causa dei movimenti quaternari della faglia.\nQuesta particolare conformazione del territorio ha permesso, a seguito della grande frana, la stabilizzazione di un bacino lacustre alimentato dalle acque del fiume Tasso, che alimenta il lago con una portata media di circa 350 l/s, insieme ad una serie di sorgenti minori che si ipotizza siano attive al di sotto della superficie lacuale.\nFlora e fauna.\nLa vegetazione igrofila del lago \u00e8 carente di specie. Non vi sono entit\u00e0 floristiche di grande importanza naturalistica e il paesaggio vegetale \u00e8 molto povero lungo tutto l'intero tratto costiero, a causa anche della ripida uniformit\u00e0 delle sponde e dall'assenza di un emissario stabile, infatti nelle aree pi\u00f9 prossime al lago non vi sono n\u00e9 pantani n\u00e9 torbiere.\nL'associazione vegetale dominante \u00e8 il \"Phragmitetum communis\", in cui domina assolutamente la specie acquatica pi\u00f9 comune del lago, la cannuccia di palude (\"Phragmites australis\"); tra le natanti, dove le acque sono pi\u00f9 ossigenate da piccoli immissari, vegetano sporadiche associazioni di brasche (\"Potamogeton natans\") e gamberaie (\"Callitriche stagnalis\"). Le specie arboree prevalenti sono salici (\"Salix alba\", \"Salix eleagnos\") e pioppi (\"Populus alba\", \"Populus nigra\", \"Populus tremula\") e presso la foce del Tasso il tiglio (\"Tilia platyphyllos\"). L'intenso sfruttamento del terreno circostante ha impedito la formazione di boschi igrofili, dal momento che le propriet\u00e0 erano prevalentemente occupate da pascoli o da frutteti di pomi (\"Malus domestica\", \"Pyrus communis\") e pruni (\"Prunus avium\" o ciliegio, \"Prunus cerasus\" o v\u00ecsciolo e \"Prunus domestica\" o susino).\nTra i mammiferi si possono ammirare i lupi appenninici, gli orsi marsicani e le volpi rosse. La fauna avicola \u00e8 composta soprattutto da germani reali e altre anatre selvatiche, folaghe europee, falchi pellegrini, falchi di palude, allocchi, gufi, astori, aquile, oltre altre numerose specie soprattutto di passeriformi. La fauna ittica \u00e8 composta prevalentemente da persici reali, trote, coregoni, pesci gatto e lucci. Da segnalare la presenza di anguille e della tartaruga d'acqua europea (\"Emys orbicularis\")."}
{"id": "463096", "revid": "116241855", "url": "https://it.wikipedia.org/wiki?curid=463096", "title": "Bell Aircraft Corporation", "text": ""}
{"id": "463097", "revid": "1718925", "url": "https://it.wikipedia.org/wiki?curid=463097", "title": "Piano di Sorrento", "text": "Piano di Sorrento (\"Caruotto\" in napoletano) \u00e8 un comune italiano di abitanti della citt\u00e0 metropolitana di Napoli in Campania.\nGeografia fisica.\nTerritorio.\nPiano di Sorrento, dominata dai 652 metri del Monte Vico Alvano, occupa la parte centrale della penisola sorrentina sulla Costiera Amalfitana, confinando con i Comuni di Meta, Vico Equense e Sant'Agnello; a Nord la costa, costituita da alte falesie di tufo guarda il Golfo di Napoli.\nClima.\nIl clima \u00e8 mediterraneo, con miti inverni dalle piogge mai abbondanti e calde estati che possono diventare anche afose per l'alto tasso di umidit\u00e0.\nLa presenza di clima soleggiato per almeno 250 giorni l'anno rende questa terra meta privilegiata di turisti non solo nei periodi di alta stagione, ma anche nei mesi primaverili ed autunnali.\nAmbiente.\nLa vegetazione naturale di Piano \u00e8 la macchia mediterranea; castagni si trovano alla Selva di Santa Caterina, accessibile da Casa Nocillo (via Lavinola), mentre boschetti cedui misti a faggi e querce si trovano sia sul Monte Vico Alvano (643 metri), oasi di protezione naturale, sia, sulla costa sud, in localit\u00e0 \"Scaricatoio\", di fronte a Li Galli.\nDiverse sono le sorgenti d'acqua: Casa d'Ardia, Bassa Pezzella, Lamma, S. Massimo, Cassano. I torrenti che attraversano il piano e che scavano caratteristiche forre nel suolo tufaceo ('valloni'), sono tre: il Rivo Meta o Lavinola, che nasce dalle sorgenti Lamma e S. Massimo, con il suo corso costituisce il confine naturale fra i comuni di Piano e Meta e sfocia alla Marina del Purgatorio a Meta; il Rivo S. Giuseppe o Cassano, che segna il confine fra i comuni di Piano e Sant'Agnello (in Piazza della Repubblica il suo letto \u00e8 coperto) e sfocia alla Marina di Cassano; il torrente Scaricatore nasce dal Monte Vico Alvano e sfocia sulla costa sud, fra i Colli di San Pietro e Positano.\nGeologia.\nLo zoccolo tufaceo che guarda a Nord, verso Napoli e il suo golfo e sul quale \u00e8 costruita la citt\u00e0 di Piano costituisce l'elemento geologico caratteristico della penisola, perlomeno nel suo versante centro-settentrionale. Una puntata sull'altro mare, la costa sud del comune, sul golfo di Salerno, ci rende pi\u00f9 chiara la particolarit\u00e0 morfologica della penisola. In questa zona si trovano, infatti, le rocce pi\u00f9 antiche che vanno a costituire i Monti Lattari.\nUna enorme eruzione esplosiva del progenitore dei vulcani flegrei, l'Archeoflegreo, caus\u00f2 il depositarsi di materiale sulle rocce calcaree preesistenti sul versante nord. \u00c8 da questo materiale che origina il tufo sorrentino con le sue alte falesie e le profonde forre scavate dalle acque reflue. Un materiale poroso e leggero adatto alle costruzioni (le case del Piano costruite prima del XX secolo sono tutte di tufo) che \u00e8 certamente una delle caratteristiche della penisola e del Piano in particolare.\nOrigini del nome.\nIl Piano, l'antica \"Planities\" romana, viene dai propri cittadini per lo pi\u00f9 indicato con i due toponimi di \"Carotto\" e \"Cassano\": incerte etimologie che secondo i pi\u00f9 rinvierebbero agli effetti di un antico terremoto che avrebbe danneggiato una zona (\"c\u00e0 rotto\") e preservato un'altra (\"c\u00e0 sano\"). E Cassano - \"cassanesi\" i suoi abitanti, in contrapposizione a \"carottesi\" - \u00e8 il nome della Marina: piccolo borgo di pescatori, gi\u00f9, al fondo di ripidi tornanti sul margine dell'alta falesia di tufo sorrentino.\nStoria.\nL'uomo \u00e8 presente in questo territorio fin dalla preistoria: tre grotte: \"La Porta\", \"Mezzogiorno\" ed \"Erica\", scoperte negli anni cinquanta e sessanta nella zona collinare del comune sono ancora l\u00ec a testimoniare questo ancestrale connubio. In esse furono ritrovati elementi risalenti al Paleolitico Superiore ed al Mesolitico. Ma di gran lunga pi\u00f9 importante \u00e8 il rinvenimento dei resti di un villaggio e di una necropoli nei pressi della sorgente S. Massimo: le \"Genti del Gaudo\" si insediarono qui nel II millennio a.C.\nA partire dal VII secolo a.C. giunsero prima i Greci e poi i Sanniti. Infine, come il resto della penisola sorrentina, anche la \"Planities\" romana fece parte del municipio di Sorrento. La storia di Piano \u00e8, da quel momento, indistinguibile da quella di Sorrento, e caratterizzata, se si vuole, da ripetuto, ostinato anelito di rivolta nei confronti della sudditanza sorrentina; e tuttavia, a ben vedere, anche d'amore verso il pi\u00f9 famoso capoluogo.\nUna prima insurrezione \u00e8 da segnalare nel 1218: il Gran Giustiziere Enrico de Morra ebbe il compito da Federico II di Svevia di ascoltare le lamentele di alcuni rappresentanti del Piano. Risale al 1308 una prima richiesta formale dei cittadini del Piano di staccarsi da Sorrento; la risposta non fu positiva. Nel 1491 il Piano (che all'epoca comprendeva anche Meta e Sant'Agnello), con i Capitoli di Re Ferrante d'Aragona, ottenne un sindaco e quattro eletti fra i rappresentanti dell'Universitas di Sorrento. Nel 1542, all'epoca del vicer\u00e9 don Pedro di Toledo, gli eletti passarono a cinque, ma soprattutto ottenne 24 consiglieri che ebbero potest\u00e0 di riunirsi autonomamente come Universitas del Piano presso la Chiesa di San Michele.\nL'astio con Sorrento era per\u00f2 fortissimo proprio a causa della sempre agognata e mai raggiunta indipendenza. Particolarmente degna di nota, a tal proposito, \u00e8 la ribellione del 1648, \"appendice\" della rivolta napoletana del 1647 ad opera di Masaniello. La terribile repressione spagnola pieg\u00f2 i ribelli che chiesero aiuto alla Francia; il Duca di Guisa, Enrico II Lorena capitan\u00f2 una spedizione di 30 navi contro gli spagnoli. Ad un avventuriero genovese, Giovanni Grillo, fu affidato il compito di prendere Sorrento: egli foment\u00f2 il popolo del Piano e di Massa e strinse d'assedio Sorrento. La rivolta, cominciata verso la fine di gennaio del 1648, si concluse agli inizi di aprile senza espugnare la citt\u00e0. Anzi gli spagnoli soffocarono nel sangue la rivolta.\nQuesta lunga ricerca di autonomia e di libert\u00e0 si concluse l'8 gennaio 1808, quando con decreto n. 71 di Giuseppe Bonaparte Piano fu proclamato Comune autonomo. Nel 1819 ottenne la separazione Meta e nel 1865 Sant'Agnello. Dal 1863 Piano aveva assunto il nome di Piano di Sorrento, assumendo definitivamente e freudianamente nel nome - e proprio nel momento della definitiva separazione - l'eco della presenza rivale, quasi definitiva ammissione di altrui appartenenza. Durante il fascismo il Comune di Sorrento riunific\u00f2 sotto di s\u00e9 anche i Comuni di Piano, di Meta e di Sant'Agnello. Nel 1946, infine, i comuni riottennero di nuovo la separazione, con il ripristino dei confini originari.\nEconomia.\nL'economia di Piano fino al secolo XIX era basata essenzialmente sulla pesca, sull'agricoltura e la cantieristica navale. Proprio le prime due attivit\u00e0 erano di ostacolo all'agognata indipendenza da Sorrento, che sull'attivit\u00e0 del Piano viveva e prosperava. \u00c8 nel XX secolo che a Piano si verifica la profonda mutazione socio-economica che porter\u00e0 - stante la progressiva crisi dell'agricoltura e della cantieristica - all'emergere del ruolo sempre pi\u00f9 preponderante del commercio e del turismo.\nNel corso del Novecento a Piano arriver\u00e0 la corrente elettrica, l'acqua nelle case, il collegamento con Castellammare, prima col tram, poi col treno.\nAgricoltura.\nLe principali colture di Piano sono costituite da agrumi (aranci e limoni), noci, olive, pomodori. Gli agrumi pi\u00f9 diffusi nel Piano sono sempre stati gli aranci, ma negli ultimi anni la coltivazione dei limoni ha strappato il primato, anche in considerazione del riconoscimento IGP al limone di Sorrento, che si coltiva in tutta la penisola. Gli agrumi vengono coltivati classicamente sotto copertura delle classiche \"pagliarelle\" - tappeti di cannucce di paglia su di un telaio di castagno - che protegge le piante dall'illuminazione diretta, rallentandone le funzioni vitali e quindi rinforzando l'aroma particolare di questi agrumi.\nLa noce di Sorrento, che si coltiva e si commercia a Piano da tempo immemore, pu\u00f2 essere di due tipi: uno con guscio allungato e a punta, l'altro pi\u00f9 minuto e rotondo.\nAnche l'olio della Penisola ha ricevuto il marchio DOP: la raccolta delle olive, fatta a mano deve avvenire entro il 31 dicembre e la molatura deve avvenire con modalit\u00e0 che preservino le caratterische del prodotto.\nIl pomodoro sorrentino, che si coltiva sui Colli di Piano e di Sant'Agnello \u00e8 un pomodoro da mensa rotondeggiante e costoluto, di colore rosso con sfumature verdi alla raccolta, dal sapore dolce e delicato.\nCantieristica e marineria.\nNel 1734, con l'avvento dei Borboni, fu costruito un enorme cantiere navale presso la marina di Cassano. E, a conferma di una secolare attivit\u00e0 marinara, furono ufficialmente istituite alcune scuole nautiche, in seguito l'Istituto Tecnico Nautico, ma nel Piano di fatto la scuola nautica era esistente da secoli. Quella di Piano e Meta fu la prima vera marina mercantile dell'intero Regno di Napoli. Nel XIX secolo l'attivit\u00e0 marinara si svilupp\u00f2 in modo esponenziale e diversi furono gli armatori che si succedettero in quegli anni: Ciampa, Cacace, Starace, De Martino, Maresca e Lauro.\nCommercio.\nAnche la vocazione commerciale del Piano ha le sue radici in un lontano passato, anche se \u00e8 ancora nel XIX secolo che essa prende vigore e prospera. Ad incrementare i traffici commerciali contribuirono alcuni eventi decisivi: lo sviluppo delle comunicazioni (nel 1840 terminarono i lavori della via sorrentina che collegava l'intera costiera; l'inaugurazione della linea tranviaria e, in seguito, ferroviaria tra Sorrento e Castellammare), la nascita dell'industria (a fine Ottocento furono censiti circa sessanta filatoi per la lavorazione di lana e seta e produzione di guanti, calze e paramenti ecclesiastici), l'istituzione di mercati (il sindaco Domenico Cota fece dono al Comune di un suo terreno in posizione centrale perch\u00e9 diventi un mercato di importanza almeno provinciale; oggi su quel terreno sorge la piazza maggiore della cittadina, dedicata a quel generoso sindaco).\nInfrastrutture e trasporti.\nStrade.\nLa principale arteria di comunicazione a servizio del \"Piano\" \u00e8 la Strada statale 145 Sorrentina.\nNel 1901 vennero lastricati il corso Regina Elena (poi Corso Italia) e piazza Cota, con apertura della via Beneficio. Fu inoltre realizzata la via Gennaro Maresca per il collegamento del centro cittadino con le frazioni collinari.\nFerrovie.\nLa fermata di Piano di Sorrento sorge lungo la ferrovia Torre Annunziata-Sorrento, facente parte della rete Circumvesuviana gestita dall'Ente Autonomo Volturno.\nPrecedentemente alla costruzione di tale ferrovia, fra il 1906 e il 1946 la localit\u00e0 era servita da una fermata della tranvia Castellammare di Stabia-Sorrento.\nAmministrazione.\nOnorificenze.\nNell'ottobre 2008, in seguito al D.P.R. 16/10/2008, ha conseguito lo stato di Citt\u00e0.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Destra Sele."}
{"id": "463098", "revid": "3689", "url": "https://it.wikipedia.org/wiki?curid=463098", "title": "Battaglia di Culquaber", "text": ""}
{"id": "463099", "revid": "47767", "url": "https://it.wikipedia.org/wiki?curid=463099", "title": "Inessa", "text": "Inessa era una citt\u00e0 ubicata in Sicilia, fondata dai Siculi.\nStoria.\nLa citt\u00e0 \u00e8 citata da Diodoro Siculo, come destinazione scelta da Ducezio per l'esilio dei coloni siracusani che avevano abitato Aitna, l'odierna Catania, che prima della conquista da parte di Gerone I (V secolo a.C.) era denominata Katane. Dopo l'esilio dei siracusani, Aitna riprese il nome di Katane, mentre Inessa fu ribattezzata come Aitna, anche se spesso venne citata ancora con il vecchio nome fino all'epoca imperiale (\u00e8 citata nell'Itinerario antonino e nella Tavola Peutingeriana).\nDurante la guerra del Peloponneso Inessa era alleata degli Spartani e nel 425 a.C. fu teatro di una battaglia tra i siracusani che ne occupavano l'acropoli e gli ateniesi. Gli ateniesi, comandati da Lachete, e i loro alleati sicelioti (nassi e leontini) e siculi non riuscirono ad espugnarla. Nella ritirata furono attaccati dai siracusani che inflissero loro gravi perdite.\nMarco Tullio Cicerone scrive di Inessa nelle \"Verrine\", citando l'episodio del furto di una statua molto preziosa perpetrato da Gaio Verre a danno degli abitanti di questa citt\u00e0.\nLocalizzazione.\nLa localizzazione dell'antica Inessa \u00e8 incerta. Tucidide la localizza tra Centuripe ed una non meglio precisata Ibla. indicano la collocazione della citt\u00e0 a met\u00e0 strada tra Catania e Centuripe o addirittura tra Catania e Termini Imerese.\nL'Itinerario antonino la pone a 12 \" millia passuum\" (circa 17,7\u00a0km) da Catania e a 18 da Centuripe (circa 26,6\u00a0km). Strabone, nella sua \"Geografia\", la colloca invece a 80 \"stadii\" da Catania (circa 14,8\u00a0km). . La proposta di ubicazione nell'attuale localit\u00e0 \"Civita\", tra Patern\u00f2 e Santa Maria di Licodia, \u00e8 stata smentita dagli scavi compiuti dagli anni cinquanta del XX secolo.\nUna proposta di identificazione in contrada Poira, sulla sponda destra del Simeto, a met\u00e0 strada tra Patern\u00f2 e Centuripe, sarebbe in grado di riconciliare le fonti antiche e, in particolare, la Tabula Peutingeriana e l'Itinerarium Antonini."}
{"id": "463101", "revid": "124953207", "url": "https://it.wikipedia.org/wiki?curid=463101", "title": "Andrej Andreevi\u010d Vlasov", "text": "Nascita e carriera.\nVlasov nacque a Lomakino, piccolo centro nell'Oblast' di Ni\u017enyj Novgorod, come ultimo di 13 figli del sarto del paese. Avviato gratuitamente agli studi religiosi, lasci\u00f2 il seminario nel 1919, all'apice della guerra civile russa, per arruolarsi nell'Armata Rossa. Combatt\u00e9 in Ucraina, nel Caucaso e in Crimea con la II divisione del Don, distinguendosi per le sue qualit\u00e0 tattiche con le quali divenne rapidamente capitano dell'esercito, e promosso maggiore al termine del conflitto.\nSpecializzatosi all'Accademia Militare di Mosca, gli venne affidato col grado di colonnello il comando del 2\u00ba reggimento fucilieri della divisione turkmena. S'iscrisse al Partito Comunista nel 1930, si spos\u00f2 nel 1933 con una giovane donna originaria di un villaggio vicino a quello della sua nascita, e che stava per specializzarsi in medicina.\nDurante le Grandi Purghe del 1934-1935, serv\u00ec come capo di stato maggiore della 72\u00aa Divisione tiratori, e fu allora che la moglie, discendente di un Kulak, lo lasci\u00f2 per evitare di metterlo in cattiva luce nei confronti delle autorit\u00e0 militari.\nFedelissimo seguace dello stalinismo, Vlasov ebbe modo di beneficiare dell'eliminazione di tanta parte dei suoi superiori per guadagnare fulminei avanzamenti di grado, e divenne uno dei comandanti militari di cui Stalin si fidava maggiormente.\nNel 1938 fu inviato in Cina dapprima come capo di stato maggiore del generale \u010cerepanov, in seguito come capo istruttore all'interno dell'Accademia militare di Chongqing. Ricoprendo questi incarichi, si rese conto che la politica estera sovietica stava di fatto eseguendo un doppio gioco: da un lato, appoggiava il Kuomintang contro i Giapponesi che avevano invaso la Manciuria; dall'altro, intratteneva rapporti stretti con gli avversari interni dei nazionalisti, i comunisti di Mao Zedong. L'attivit\u00e0 di istruttore valse a Vlasov una serie di onorificenze cinesi, che gli furono sequestrate al ritorno in patria, nel 1939.\nMesso a capo di una delle peggiori unit\u00e0 dell'Armata Rossa, la 99\u00aa Divisione di fanteria, fu in grado di raddrizzare la disciplina e lo spirito dei suoi uomini, rendendola una delle pi\u00f9 combattive dell'esercito.\nGuerra e defezione.\nL'invasione tedesca dell'URSS del 1941 vide Vlasov giocare un ruolo importantissimo nella difesa della capitale sovietica e del capoluogo ucraino, Kiev: decorato pi\u00f9 volte con diverse onorificenze (tra cui l'Ordine di Lenin), secondo alcuni storici fu in grado di guadagnare la fiducia delle truppe con un forte carisma, lo stesso che gli aveva permesso di risalire in fretta la scala gerarchica.\nDopo i suoi successi sulle pianure, Vlasov fu incaricato di gestire la 2\u00aa Armata d'assalto, la cui missione era la rottura dell'assedio di Leningrado. La missione fall\u00ec e la 18\u00aa Armata della \"Wehrmacht\" distrusse definitivamente l'armata russa nel giugno 1942: l'unico disperato tentativo di fuga dalla sacca, lungo un corridoio largo solo 400 metri a cavallo della ferrovia che portava in citt\u00e0, cost\u00f2 ai sovietici la vita di 14000 dei 16.000 soldati.\nNon \u00e8 ben chiaro se Vlasov sia passato al nemico in seguito a cattura o la sua fu una diserzione da imputarsi ad una vendetta, per la mancanza del dovuto appoggio durante la battaglia, ad ogni modo, part\u00ec da Vlasov l'idea di costituire il Comitato di liberazione dei popoli della Russia (\u041a\u043e\u043c\u0438\u0442\u0435\u0442 \u043e\u0441\u0432\u043e\u0431\u043e\u0436\u0434\u0435\u043d\u0438\u044f \u043d\u0430\u0440\u043e\u0434\u043e\u0432 \u0420\u043e\u0441\u0441\u0438\u0438 o \u041a\u041e\u041d\u0420) e l'Esercito Russo di Liberazione (\u0420\u0443\u0441\u0441\u043a\u0430\u044f \u041e\u0441\u0432\u043e\u0431\u043e\u0434\u0438\u0442\u0435\u043b\u044c\u043d\u0430\u044f \u0410\u0440\u043c\u0438\u044f o \u0420\u041e\u0410), un'armata di prigionieri, volontari ed emigrati russi reclutati inneggiando al ritorno alla Russia nazionale, che avrebbero dovuto unirsi alla Wehrmacht contro l'Unione Sovietica. Nella primavera del 1943 Vlasov venne anche utilizzato dalla propaganda tedesca come strumento per favorire le defezioni tra i reparti dell'Armata Rossa e minare la coesione dell'esercito sovietico. In un primo momento avrebbe dovuto essere sviluppata l'ambiziosa Azione Silberstreifen che prevedeva il lancio del \"volantino n. 13\" oltre le linee nemiche che illustrava le proposte del generale.\nUna solenne cerimonia a Praga design\u00f2 Vlasov a capo del Comitato e dell'armata, che per\u00f2 ebbe poche occasioni di combattere i sovietici. Hitler non pensava infatti che il progetto di Vlasov potesse avere successo, col rischio che, una volta sostituito Stalin, avrebbe dimenticato l'alleato tedesco. Per questo motivo i reggimenti dell'Esercito di Liberazione furono per lo pi\u00f9 destinati a incarichi di pattuglia ben al di qua della linea del fronte. Quando le sorti del conflitto s'invertirono, Vlasov e i suoi reggimenti si spostarono gradualmente verso ovest, e alla fine della guerra, nel maggio 1945, si trovavano attestati tra Praga e Linz.\nVlasov e undici alti ufficiali dell'Esercito di Liberazione si arresero agli Alleati occidentali, ma n\u00e9 gli statunitensi n\u00e9 i britannici avevano interesse ad accogliere richieste di asilo che avrebbero compromesso il rapporto con un potente alleato come l'Unione Sovietica: riportati a Mosca, furono processati per alto tradimento e impiccati il 2 agosto 1946. Vlasov aveva quasi quarantacinque anni."}
{"id": "463104", "revid": "339392", "url": "https://it.wikipedia.org/wiki?curid=463104", "title": "Bird-watching", "text": ""}
{"id": "463105", "revid": "339392", "url": "https://it.wikipedia.org/wiki?curid=463105", "title": "Bird watching", "text": ""}
{"id": "463106", "revid": "124288248", "url": "https://it.wikipedia.org/wiki?curid=463106", "title": "Carmelo Borg Pisani", "text": "Biografia.\nFormazione e adesione al fascismo.\nNato in una nota famiglia maltese legata al filo-italiano Partito nazionalista, si iscrisse al filo-italiano liceo d'arte Umberto I della Valletta. Borg Pisani pass\u00f2 la sua adolescenza in varie organizzazioni filo-italiane e filo-fasciste a Malta: nel 1928 a 14 anni Borg Pisani si iscrisse alla OGIE (Organizzazioni Giovanili Italiane all'Estero) della Valletta, tramite cui frequent\u00f2 nel 1930 il \"Campo Dux\", a Viareggio. Nel 1932 fu inviato a Roma per frequentare un corso di \"capo centuria\".. In quegli anni Borg Pisani frequentava la Casa del Fascio della Valletta, in via Santa Lucia, dove collabor\u00f2 col professor Umberto Biscottini e altri intellettuali dell'archivio storico di Malta.\nTerminato gli studi liceali, si trasfer\u00ec in Italia dove frequent\u00f2 l'Accademia di belle arti di Roma, entrando nello studio di Carlo Siviero. Borg Pisani risiedeva presso la \u201cCasa della Redenzione Maltese\u201d, finanziata dal governo italiano, dove entr\u00f2 in contatto con altri sostenitori dell'irredentismo italiano a Malta. Con loro matur\u00f2 la sua idea che il Regno Unito stesse distruggendo l'\"anima italiana\" di Malta e che fosse necessario scacciare gli inglesi per il ritorno dell'isola alle sue origini. \nNel 1935 Borg Pisani cerc\u00f2 senza successo di imbarcarsi come volontario per la guerra d'Etiopia.\nBorg Pisani divenne presidente del \u201cCircolo degli Amici della Storia di Malta\u201d e ader\u00ec anche al \u201cComitato d'Azione Maltese\u201d sotto la presidenza del professor Carlo Mall\u00eca, dell'Universit\u00e0 di Malta che, perseguitato dagli inglesi, era stato costretto a lasciare l'isola.\nNel 1940 Borg Pisani partecip\u00f2 alla pubblicazione in esilio a Roma del giornale irredentista \"Malta\", diretto da Mall\u00eca, che era stato soppresso dagli inglesi nell'isola pochi giorni prima del conflitto.\nSeconda guerra mondiale.\nBorg Pisani fu un convinto sostenitore del fascismo. Tra il 1939 e il 1940 Borg Pisani si iscrisse ai Gruppi Universitari Fascisti e quindi al Partito Nazionale Fascista.\nAll'indomani dell'ingresso dell'Italia nella Seconda guerra mondiale (10 giugno 1940), Borg Pisani volle rinunciare alla cittadinanza britannica, restituendo il passaporto attraverso l'ambasciata statunitense di Roma che rappresentava il Regno Unito. Tuttavia non fece mai domanda formale n\u00e9 ottenne cittadinanza italiana. \nDopo esser stato riformato dal Regio Esercito per la sua forte miopia, nell'aprile 1941 fu arruolato nella Milizia Volontaria per la Sicurezza Nazionale, le camicie nere. Entr\u00f2 anche a far parte del Servizio informazioni militare (SIM).\nFu quindi inviato in Grecia con le Camicie Nere, partecipando all'occupazione italiana di Cefalonia, dove sub\u00ec un'infermit\u00e0.\nAl termine della campagna di Grecia rinunci\u00f2 alle cure e si iscrisse assieme agli altri irredentisti maltesi alla Scuola Allievi Ufficiali della Milizia di Artiglieria Marittima per la difesa delle coste e dei cieli (MilMart) di Messina, ottenendo il grado di sotto capo manipolo (sottotenente).\nOperazione a Malta, cattura e condanna a morte.\nOffertosi volontario per una spedizione ricognitiva a Malta propedeutica all'operazione C3 di invasione dell'isola, con il nome di copertura \"Caio Borghi\", tra il 17 e il 18 maggio 1942 Borg Pisani si imbarc\u00f2 su una squadriglia della Regia Marina e sbarc\u00f2 segretamente sulle scogliere di Dingli a Ras id-Dawwara facendo da avanguardia informativa in previsione dell'invasione dell'isola. Trasfer\u00ec, quindi, i viveri in una grotta che conosceva fin da ragazzino, ma una tempesta insolitamente forte dopo soli due giorni si port\u00f2 via viveri ed equipaggiamenti. Borg Pisani si trov\u00f2 inoltre incapace di scalare la scogliera come aveva fatto da ragazzo. Messo alle strette dal bisogno, Borg Pisani fu costretto ad attirare l'attenzione di una barca inglese in perlustrazione e fu ricoverato in un ospedale militare a Mtarfa.\nL\u00ec Borg Pisani fu riconosciuto dal capitano medico anglo-maltese Tom Warrington, suo amico d'infanzia, che lo denunci\u00f2. I servizi segreti inglesi lo tennero agli arresti domiciliari a Sliema fino ad agosto, sperando di convincerlo a collaborare, e lo trasferirono quindi nel carcere di Corradino a Paola, interrogato e accusato di tradimento.\nIl 12 novembre fu processato a porte chiuse da tre giudici maltesi, e difeso da due avvocati. La giuria non ne riconobbe la cittadinanza italiana e l'eventuale status di prigioniero di guerra.\nIl 19 novembre il tribunale emise pubblica sentenza di condanna a morte per impiccagione per tradimento e cospirazione contro il governo di Sua Maest\u00e0 britannica. La sentenza fu eseguita alle 7:34 del 28 novembre 1942 nella prigione di Corradino. I suoi resti, gi\u00e0 tumulati nel carcere di Corradino, si trovano oggi nell'ossario del paese di Paola.\nMemoria.\nA sei mesi dalla morte, il 4 maggio 1943 re Vittorio Emanuele III onor\u00f2 Borg Pisani con la Medaglia d'oro al valor militare alla memoria, la pi\u00f9 alta onorificenza militare. Tale medaglia tuttavia non fu mai ritirata dalla famiglia.\nBenito Mussolini lo defin\u00ec \"martire maltese\", e nel novembre 1943 gli intitol\u00f2 il \"Battaglione Borg Pisani\" delle camicie nere liguri, in cui combatterono altri irredentisti maltesi. \nL'accademia di belle arti di Roma per un breve periodo fu inoltre rinominata \"La Regia Accademia di Belle Arti Borg Pisani\". Vie con il suo nome sono oggi presenti a Roma, Torino, Bari e Legnago. Un gruppo neofascista ha commemorato la morte di Borg Pisani con un picchetto presso l'ambasciata maltese a Roma nel 2010.\nSecondo lo storico italiano Vignoli, Borg Pisani sarebbe da considerare tra gli ultimi martiri dell'irredentismo italiano, al pari di Cesare Battisti e Nazario Sauro.\nFrank Leighton considera Borg Pisani \"una ingenua vittima della propaganda dell'Italia fascista\".\nSecondo Mark Harwood, Borg Pisani sarebbe stato tradito dagli stessi fascisti italiani, che mandandolo da solo in una missione di spionaggio a Malta (dove sarebbe facilmente stato catturato ed ucciso) avrebbero potuto essere alla ricerca di un colpo di propaganda contro i britannici sulla popolazione maltese, al culmine della guerra - ma il piano non ebbe successo.\nA Malta, il politico di estrema destra Norman Lowell \u00e8 un noto ammiratore di Carmelo Borg Pisani."}
{"id": "463119", "revid": "1305772", "url": "https://it.wikipedia.org/wiki?curid=463119", "title": "Principio attivo", "text": "In chimica, il termine principio attivo indica una sostanza che possiede una certa attivit\u00e0 biologica, includendo tutte le sostanze che esplicano nel formulato una specifica attivit\u00e0, ad esempio con effetto terapeutico (farmaci), benefico (vitamine, probiotici) o tossico (veleni), idratante (cosmetici) ecc...\nI principi attivi possono essere sintetici - \u00e8 il caso della maggior parte dei farmaci -, semisintetici, come per esempio l'aspirina (acido acetilsalicilico), o di derivazione naturale, per esempio alcaloidi ed estratti da piante usate nella medicina tradizionale o in fitoterapia. Tra queste ultime molecole \u00e8 importante ricordare la morfina, la nicotina, i terpeni (fra cui il carotene), i glicosidi, come la digossina e molti altri. I principi attivi delle piante possono essere estratte dal fitocomplesso attraverso particolari e numerose tecniche estrattive o assunti con la droga.\nI principi attivi costituiscono la parte farmacologicamente attiva dei medicamenti, che sono formati anche dagli eccipienti."}
{"id": "463140", "revid": "6923", "url": "https://it.wikipedia.org/wiki?curid=463140", "title": "Nascar", "text": ""}
{"id": "463150", "revid": "124250560", "url": "https://it.wikipedia.org/wiki?curid=463150", "title": "Duomo di Messina", "text": "La Basilica Cattedrale protometropolitana di Santa Maria Assunta o Duomo di Messina, \u00e8 chiesa madre e cattedrale dell'arcidiocesi di Messina-Lipari-Santa Lucia del Mela. Sorge nel centro storico di Messina, prospetta con la facciata ed il campanile sull'ampia piazza del Duomo.\nNel giugno del 1947 papa Pio XII l'ha elevata alla dignit\u00e0 di basilica minore.\nStoria.\nIl Tempio \u00e8 dedicato a Dio col titolo di \"Nostra Signora Assunta in Cielo\" altrimenti noto fino alla rivolta antispagnola (1678) come \u00ab\"Chiesa di Santa Maria la Nuova\"\u00bb.\nPeriodo bizantino.\nIl tempio protometropolitano \u00e8 edificato durante l'Impero di Giustiniano I, sotto il pontificato di Papa Bonifacio II per opera di Belisario nell'anno 530. Anno determinato dal rinvenimento di alcune monete d'oro sepolte alla base di una delle torri del tempio. Esiodo all'inizio del VII secolo a.C. documenta il Tempio di Nettuno sulla \u00abRiviera del Faro\u00bb . Il riutilizzo del materiale di risulta e le colonne, trasferiti nell'attuale sito, costituirono le basi per l'edificazione del tempio cristiano.\nPeriodo islamico.\nDurante i circa due secoli dell'emirato islamico di Sicilia la costruzione \u00e8 miseramente devastata, verosimilmente per essere trasformata in moschea, cos\u00ec come accade per la cattedrale metropolitana della Santa Vergine Maria Assunta di Palermo.\nLa recrudescenza dei ripetuti assalti saraceni, le restrizioni culminate nelle limitazioni delle forme di culto cristiano, imposero alla stessa stregua della corte vescovile palermitana rifugiatasi a Monreale, il trasferimento della sede vescovile messinese che si insedi\u00f2 presso l'interna diocesi di Troina. Il contesto storico vede il Val Demone gi\u00e0 privato in epoca bizantina delle diocesi soppresse di \"Mylae\" e \"Tyndaris\"; \"Hyccara\", \"Thermae\", \"Tauromenion\" e \"Leontinoi\", soppresse dai vari Emiri islamici e non pi\u00f9 ripristinate, dopo la riconquista cristiana, sotto re Ruggero II e i suoi successori.\nUn'ampia porzione di territorio costituito dal litorale settentrionale dell'isola rimase soggetto alla sola sede di \"Panormus\" temporaneamente trasferita presso lAghia Kiriaki\" di Monreale. Le diocesi di \"Cephaloedium\" e Lipari sono soppresse per poi essere ripristinate solo dopo la costituzione del Regno di Sicilia, le diocesi di Patti e quella di Santa Lucia del Mela saranno istituite rispettivamente dalla Dinastia normanna degli Altavilla la prima, e dalla Dinastia sveva la seconda. La definitiva cacciata degli arabi comporta il reinsediamento della curia diocesana in citt\u00e0, il titolo e la cattedra vescovile sono trasferiti alla chiesa di San Nicol\u00f2 all'Arcivescovado, status che passer\u00e0 alla restaurata chiesa di Santa Maria La Nova\"' alla riconsacrazione del 1197.\nSecoli Undicesimo e Dodicesimo.\nDopo svariati tentativi successivi al 1060, nel 1072 il gran conte Ruggero conquista la citt\u00e0, sottraendola al dominio islamico, e restituisce la chiesa al culto cristiano avviando di fatto l'inizio della costruzione di quello che diventer\u00e0 il potente Regno di Sicilia governato dai suoi successori dinastici. La chiesa \u00e8 sommariamente ricostruita dal \u00abmiserabile stato\u00bb in cui versava dopo la profanazione e i guasti apportati dai Saraceni, come risulta da privilegio reale di rifondazione del 1096.\nIl ritorno alla sovranit\u00e0 di matrice cattolica costituisce l'impulso per l'edificazione di una serie di splendide cattedrali in Sicilia.\nSecolo Tredicesimo.\nLa solenne riconsacrazione avviene il 22 settembre 1197 sotto il pontificato di Papa Celestino III, presieduta dall'arcivescovo Bernardo di Masio, presenti l'imperatore e Re di Sicilia Enrico I, figlio di Federico Barbarossa, e la regina Costanza d'Altavilla ultima principessa degli Altavilla, a lui andata in sposa portando in dote il Regno di Sicilia.\nIn questo tempio Sant'Angelo da Gerusalemme nel 1220 impart\u00ec il battesimo a numerosi barbari saccheggiatori convertiti al cristianesimo, nel 1307 di un altro grande esponente dell'Ordine carmelitano furono celebrate le solenni esequie: Alberto degli Abati.\nLe strutture originarie del sacro edificio, lungo il corso dei secoli, sono state oggetto di frequentissime trasformazioni, talora con l'aggiunta di elementi architettonici e decorativi che indulgevano al gusto del tempo. Ci\u00f2 fu dovuto quasi sempre alle ferite inflitte da disastrosi eventi, soprattutto da terremoti, e alla conseguente necessit\u00e0 di ricostruire in tutto o in parte. Una successiva distruzione avviene nel 1254, provocata da un furioso incendio durante i funerali di re Corrado I di Sicilia. Re Manfredi s'impegna a ripristinare l'edificio nel 1260, con l'arcivescovo Guidotto de Abbiate ha inizio un periodo di lento ma, continuo arricchimento che dur\u00f2 sino a tutto il '500.\nDal Secolo Quattordicesimo al Periodo Rinascimentale.\nNella fabbrica sono introdotti elementi decorativi di grande rilievo, quali ventisei colonne di granito, mosaici policromi, una profusione di marmi mischi, le decorazioni del soffitto, gli splendidi portali, il rivestimento marmoreo a fasce bicrome della facciata, una selva di altari e altarini addossati alle colonne e alle superfici parietali. Mense, steli, cappelle, tombe e sepolcri furono numericamente ridimensionati a partire dalla realizzazione dell'imponente complesso dellapostolato, il cui autore, Giovanni Angelo Montorsoli, discepolo e collaboratore di Michelangelo Buonarroti, costru\u00ec contemporaneamente alla splendida fontana di Orione che si ammira in piazza del Duomo.\nDal Periodo Barocco al Secolo XIX.\nIl campanile fu danneggiato da un fulmine nel 1558 e ricostruito nel 1564 su disegno di Andrea Calamech. Il terremoto della Calabria del 27 marzo 1638 con tre scosse principali nello spazio temporale a cavallo tra vigilia e la Domenica delle Palme del marzo 1638, causa il crollo delle merlature, lo sfondamento del tetto, danni alla \"Cappella del Santissimo Sacramento\", alla navata corrispondente e la morte di alcune persone. Scosse di pari intensit\u00e0 provocano ulteriori danni col sisma verificatosi appena tre mesi dopo.\nCon la rivolta antispagnola il ricco patrimonio librario e documentale custodito nella torre campanaria, comprendente numerosi codici e pergamene con i privilegi della cattedrale e la biblioteca di Costantino Lascaris, fu requisito e trafugato in Spagna. La cella campanaria fu privata delle campane, restituite solo nel 1716 da Vittorio Amedeo di Savoia. Altri danni furono apportati al campanile dai due terremoti del Val di Noto del gennaio 1693 che interessarono l'intera Sicilia orientale.\nIl fiorire del barocco determina la sovrapposizione di elementi che deturpano la nobilt\u00e0 e semplicit\u00e0 delle linee: stucchi, cornici, putti, festoni, un'infinit\u00e0 di altari. In questo contesto si inseriscono i restauri commissionati nel 1682 dall'arcivescovo Giuseppe Cicala all'architetto napoletano Giovanni Andrea Gallo. Lavori che saranno in seguito definiti vandalismi perpetrati, atti a deturpare l'interno del duomo, ricoprendo intere superfici parietali non occupate da rivestimenti marmorei.\nAnche qui, alla stessa stregua di una discutibile competizione tra capitali del Regno in tema di progetti architettonici arditi, come per la Basilica Primaziale cattedrale metropolitana della Santa Vergine Maria Assunta di Palermo, ci si prodig\u00f2 nella realizzazione di una cupola fittizia ricavata nel sottotetto, deturpando l'impianto gotico - normanno dell'edificio preesistente. Il manufatto con intelaiatura in legno comport\u00f2 la distruzione della copertura del transetto, la riduzione dei volumi, la contrazione degli spazi, l'appesantimento delle strutture con la trasformazione degli archi ogivali in archi a tutto sesto.\nBreve sunto estratto dalla relazione circa la sacra regia visita di monsignor Giovanni Angelo de Ciocchis a Messina. Tra il 1741 e il 1743 l'incaricato regio compie per conto del Re di Sicilia CarloIII una ricognizione generale di benefici e beni religiosi soggetti a patronato regio, all'interno dell'intero territorio siciliano e contemplati nella raccolta di atti e documenti denominati \"\"Acta e Monumenta\". Il condensato permette di riscoprire particolari dimenticati, quali sepolture, opere e manufatti, disposizioni di altari e patrocinio di santi, dei quali si \u00e8 persa la memoria.\nCol terremoto della Calabria meridionale del 1783 una disastrosa scossa tellurica del copioso sciame sismico fece collassare gli ordini sommitali della torre campanaria. Lo scempio di una discordante cupola fu purtroppo riproposto con la ricostruzione da Gianfrancesco Arena, sfregio accompagnato dall'innalzamento dei due campanili laterali in corrispondenza delle absidi, progetto eseguito da Leone Savoia e Giacomo Fiore architetti.\nIn tale frangente le funzioni di cattedrale furono svolte dalla sede temporanea, costruita provvisoriamente presso la villa dell'Arcipescheria, causa la distruzione del Palazzo Arcivescovile e della chiesa di San Nicol\u00f2 all'Arcivescovado, causate dallo stesso evento. La tozza base del campanile fu distrutta nel 1863.\nNegli ultimi decenni del XIX secolo sono stati eseguiti lavori di restauri diretti da Giuseppe Patricolo.\nEpoca contemporanea.\nIl terremoto della Calabria meridionale del 1894 provoc\u00f2 dei danni nella parte superiore della facciata principale.\nAll'alba del 28 dicembre 1908, alle prime scosse del terremoto di Messina, l'edificio resistette ma sub\u00ec gravissimi danni tra cui il totale collasso del tetto, perdita di buona parte delle absidi e crollo totale della parte superiore della facciata (ricostruita in maniera momentanea nel 1906 in attesa dei lavori di ristrutturazione atti a riportare il tempio alle sue linee originarie). La ricostruzione, operata negli anni venti, riport\u00f2, come gi\u00e0 programmato prima del terremoto, il tempio alle linee originarie. Grazie a pazienti opere di restauro fu possibile recuperare quasi tutte le opere d'arte.\nLa commissione incaricata a stilare il piano per la ricostruzione era costituita da Antonino Salinas, presidente, Giuseppe Rao e Francesco Valenti, sovrintendente ai monumenti della Sicilia, Pasquale Mallandrino, ispettore onorario ai monumenti di Messina, con la supervisione di Ernesto Basile. La ricostruzione fu avviata nel 1923 da Aristide Giannelli ex novo sul modello medievale, dopo i bombardamenti fu concepita come \"opera nuova sul disegno ed il ricordo di quella antica\".\nUna nuova distruzione e per certi aspetti pi\u00f9 grave, la causarono gli eventi bellici. La notte del 13 giugno 1943 due spezzoni incendiari sganciati nel corso di un'incursione aerea alleata trasformarono in un rogo la cattedrale, inaugurata appena 13 anni prima: restarono solo le strutture perimetrali, mentre ci\u00f2 che era stato recuperato dopo il terremoto fu quasi del tutto ridotto in cenere. Tocc\u00f2 all'Arcivescovo monsignore Angelo Paino, che aveva gi\u00e0 fatto risorgere il tempio dalle macerie del terremoto, provvedere alla nuova ricostruzione. Il 13 agosto 1947 la Cattedrale \u00e8 riaperta al culto e da papa Pio XII per essere insignita del titolo di basilica. Le statue, i marmi ed i mosaici sono quasi tutti pregevoli copie degli originali perduti. Nei cassettoni sono presenti dei dipinti opera di Salvatore Contino.\nLa mattina del 24 giugno 2011, in seguito ad una breve cerimonia, l'antica lapide dell'imperatrice Costanza d'Altavilla, datata 1198 e conservata fino al 1908 nello stesso Duomo di Messina, \u00e8 stata restituita alla basilica cattedrale ed esposta nei pressi del trono arcivescovile.\nIl suddetto monumento \u00e8 realizzato in marmo di Paro ed \u00e8 stato restaurato (2010) dal prof. Ernesto Geraci del Museo regionale di Messina. L'antico marmo ha ritrovato una giusta riqualificazione in seguito alla sua riscoperta, avvenuta nel 2007 per opera di tre cultori di storia patria messinese, Daniele Espro, Daniele Rizzo e Aurora Smeriglio.\nDel tempio si annoverano numerose riconsacrazioni. Dopo quella operata in epoca normanna seguono:\nIl 13 agosto di ogni anno il calendario liturgico regionale celebra la dedicazione della protometropolitana basilica cattedrale peloritana.\nArchitettura.\nFacciata.\nLa facciata della cattedrale \u00e8 a salienti, sormontata da una merlatura. La parte inferiore \u00e8 decorata a liste orizzontali di marmi policromi a tarsie, mentre la parte superiore \u00e8 tutta in pietra, con tre monofore gotiche e un rosone, arricchiti da eleganti transenne. In corrispondenza delle tre navate si aprono altrettanti portali gotici, le cui primitive porte disegnate e scolpite da Polidoro Caldara da Caravaggio. Il portale centrale del 1412 c. opera di Antonio Baboccio da Piperno \u00e8 caratterizzato da una solida ed armonica impostazione di eleganti colonnine tortili con intrecci di motivi ornamentali e figure di santi, con ai due lati serie di edicole sovrapposte con statue di santi. Nell'architrave Cristo tra i quattro Evangelisti. Nella lunetta ogivale affrescata da Letterio Subba nel 1840 \u00e8 posta una statua della \"Vergine col Bambino\" di Giovan Battista Mazzolo del 1534, sormontata dalla ricca cuspide decorata da un medaglione raffigurante l\"Incoronazione della Vergine\", opera di Pietro de Bonitate del 1468. Ai lati della lunetta sono collocate le statuette raffiguranti \"San Pietro\" e \"San Paolo\" apostoli, anch'esse opere del Mazzolo, nell'ordine superiore \u00e8 presente l\"Annunciazione\" distinta nell\"Angelo Annunciante\" a sinistra e la \"Vergine Annunciata\" a destra. I pinnacoli si chiudono con una coppia di angeli, sul vertice al centro domina la figura di \"Dio Padre Onnipotente\" in atto benedicente. Le lunette dei portali laterali, invece, raffigurano san Placido e la Vergine Maria. I fianchi della cattedrale sono scanditi da una doppia fila di finestre a conci bicromi, mentre la merlatura e la leggera cornice, sostenuta da mensolette, conferiscono ritmo e coerenza a tutto l'insieme. Le strutture sono in cemento armato, con tamponamenti in mattoni.\nInterno.\nIl sacro edificio ha pianta basilicale a tre navate, con transetto e tre absidi rivolte ad oriente secondo l'uso greco. Le dimensioni interne sono: \nLe tre navate sono divise da due file di tredici colonne ciascuna, che sorreggono ampi archi a sesto acuto; i capitelli in cemento hanno variet\u00e0 di stile e di forma e sono copia fedele di quelli che, per la maggior parte, andarono distrutti, mentre alcuni sono conservati nella spianata del Museo regionale di Messina.\nNavata.\nLa navata centrale \u00e8 coperta da tetto realizzato con capriate lignee dipinte e decorate con figure geometriche e raffigurazioni di alcuni santi ripristinando il primitivo medievale. A met\u00e0 della sua lunghezza, sotto il colonnato di destra, \u00e8 collocato il pulpito o pergamo rifacimento dell'originale di fine '500 attribuito ad Andrea Calamech, la scultura \u00e8 decorata da ricchi arabeschi alla base, sul pilastro e sul capitello vi sono realizzati i volti di eresiarchi (nella primitiva realizzazione Maometto, Giovanni Calvino, Martin Lutero, Zuinglio), mentre nel riquadro della coppa sono presenti delle figure in rilievo.\nLe pareti delle navate laterali sono arricchite dalle \"Cappelle dell'Apostolato\", una serie di dodici nicchie (sei per navata) contenenti altrettante statue raffiguranti gli Apostoli. Il complesso \u00e8 ideato e in parte eseguito da Giovanni Angelo Montorsoli tra il XVI e il XVIII secolo.\nDopo l'intervento di restauro in seguito al rovinoso Terremoto di Messina del 1908, \u00e8 totalmente distrutto dall'incendio causato dal devastante bombardamento angloamericano del giugno 1943 durante il secondo conflitto mondiale. Ricostruito negli anni a cavallo tra il 1950 e il 1960, le statue sopra gli altari sono tutte di artisti contemporanei eccetto il \"San Giovanni Battista\".\nLa lunga teoria di pilastri paraste scanalati con capitelli corinzi sostiene un elaborato cornicione, ogni coppia delimita gli altari addossati alle arcate a tutto sesto corrispondenti a ciascuna luce fra colonne. A parte il personaggio biblico e qualche variazione di forme di tarsie e cromie di marmi, gli altari si presentano pressoch\u00e9 identici: la mensa con penisola e paliotto squadrato centrale, ai lati gli stemmi coronati della citt\u00e0 di Messina, basamento sfaccettato con bassorilievi. La sopraelevazione \u00e8 costituita da colonne scanalate e capitelli corinzi reggenti un architrave finemente scolpito con motivi floreali. Il tutto delimita la nicchia con decorazione a conchiglia simboleggiante il pellegrinaggio. L'architrave \u00e8 sormontato da timpano spezzato ad arco con volute terminali verso l'interno. Costituisce stele intermedia bassorilievo raffigurante scena biblica, a sua volta sormontata da riccioli, volute e pinnacoli simmetrici con disco solare finale. Incassati sullo sviluppo del semiarco due altorilievi, pietra di volta con modanature e testa di putto alata.\nNavata destra.\nGalleria dell'Apostolato navata destra, visione e ordine dall'abside al prospetto principale:\nNavata sinistra.\nA sinistra il busto di Monsignor Giovanni Retana e due putti testimonianza del monumento funebre composto da Rinaldo Bonanno.\nGalleria dell'Apostolato navata sinistra, visione e ordine dal prospetto principale all'abside:\nBraccio transetto destro.\nNel tratto del transetto in prossimit\u00e0 dell'abside laterale destra si trova il monumento funerario dell'arcivescovo Guidotto de Abbiate, insigne opera del senese Goro di Gregorio del 1333; di particolare interesse sono i quattro pannelli a rilievo con influssi di scuola pisana, da sinistra: \"Annunciazione\", \"Nativit\u00e0\", \"Flagellazione\", \"Crocifissione\"\". Di fronte ad esso, dietro la consolle dell'organo \u00e8 collocato il monumento dell'arcivescovo monsignore Richard Palmer proveniente dalla cattedrale di San Nicol\u00f2 all'Arcivescovado, la cui lastra tombale, di gusto bizantino, fu scolpita nel 1195.\nBraccio transetto sinistro.\nNella testata del transetto sinistro, sotto la cantoria, vi sono tre monumenti funebri: al centro quello dell'arcivescovo Antonio La Lignamine o \"Cappella della Piet\u00e0\", opera di Antonello Gagini e Giovan Battista Mazzolo, realizzato tra il 1504 e il 1530; a destra il moderno monumento dell'arcivescovo Francesco Fasola (XX secolo), con al centro la sua immagine in uno scudo bronzeo; a sinistra quello dell'Arcivescovo monsignor Biagio Proto (XVII secolo).\nSul pilastro in prossimit\u00e0 della navata centrale trova collocazione, invece, il monumento funerario dell'arcivescovo mons. Pietro Bellorado (opera di Giovan Battista Mazzolo del 1513), con la raffigurazione delle Virt\u00f9 teologali in tre nicchie. Di fronte ad esso vi \u00e8 quello dell'arcivescovo mons. Angelo Paino (morto nel 1967), opera di M. Lucerna e di A. Indelicato.\nAbsidiola destra.\nL'abside, dedicata a san Placido, compatrono della citt\u00e0, contiene l'altare e il ciborio rifatti a imitazione di quelli barocchi, con putti bronzei del fiorentino Innocenzo Mangani del XVII secolo. Nel catino vi \u00e8 il mosaico restaurato raffigurante san Giovanni evangelista fra i santi Nicola e Mena di Costantinopoli e le figure di re Ludovico di Sicilia e di suo zio e suo tutore Giovanni d'Aragona duca di Randazzo.\nAbsidiola sinistra.\nL'abside assume la funzione di cappella del Santissimo Sacramento e delle Reliquie. Accoglie un ciborio e l'altare rifatti su disegno di quelli barocchi opera di Jacopo Del Duca e un grande mosaico originale del XIV secolo con le figure della Vergine Theot\u00f3kos, le sante Agata e Lucia con gli arcangeli Michele e Gabriele, sotto la cui protezione si genuflettono le regine Eleonora d'Angi\u00f2 ed Elisabetta di Carinzia.\n\u00c8 l'unico mosaico del duomo sopravvissuto alle varie distruzioni. Nel sottarco sono raffigurate otto sante vergini. L'abside presenta una ricca decorazione a stucco, realizzata nel XVI secolo su disegno di Jacopo del Duca. Sopra la fascia del basamento angeli a tutto tondo reggono canestri di frutta, al livello superiore tondi marmorei racchiudono busti a rilievo di Profeti e di Evangelisti. Dietro l'altare settecentesco si trova la Cappella delle sante reliquie.\nAbside maggiore.\nL'abside maggiore \u00e8 introdotta da una bella gradinata marmorea ad intarsio. L'altar maggiore e ciborio, anch'essi riccamente intarsiati, sono sormontati da un baldacchino in rame dorato (iniziato nel 1628 su progetto di Simone Gull\u00ec e portato a termine da Guarino Guarini) particolarmente sontuoso per la ricchezza di elementi ornamentali (festoni, volute, raggiere e nimbi), ispirato alla profusione di marmi policromi arricchiti di agate, alabastri, ametiste, avventurine, calcedoni, corniole, diaspri, elitropie, lapislazzuli, quarzi, sardoniche, come nella primitiva realizzazione. In una elegante cornice al centro vi \u00e8 l'immagine della Madonna della Lettera (patrona della citt\u00e0) di Adolfo Romano in sostituzione dell'antica e venerata ma, distrutta, icona lignea realizzata secondo tradizione dall'evangelista San Luca, ricoperta da una preziosa \"manta\" argentea, che viene sostituita da quella preziosissima d'oro e pietre preziose nelle ricorrenze festive, opera seicentesca di Innocenzo Mangani.\nNel mosaico (l'originale era del XIV secolo) sono rappresentati: la figura di Cristo in trono fra gli arcangeli Michele e Gabriele, in senso orario da destra: la figura della Vergine Maria, del re Federico III di Sicilia, di suo figlio re Pietro II di Sicilia, dell'arcivescovo Guidotto De Abbiate, e di San Giovanni Battista. Il mosaico della \"\"Deesis\", da non confondere con il \u201cPantocreatore\u201d, bozzetto e progetto dell'artista Giulio Aristide Sartorio del 1930. Eseguito alla morte dell'autore dall'artista Plinio Missina \u00e8 ispirato alla figura del \"Salvator Mundi\"\" dipinta da Antonello da Messina nel 1465 - 1475 ed oggi conservata alla National Gallery di Londra.\nNell'altare postconciliare \"versus populum\" \u00e8 inglobato un prezioso paliotto d'argento lavorato a bulino, eseguito nel 1701 da Pietro e Francesco Juvarra, rispettivamente padre e fratello del grande architetto Filippo Juvarra. Esso raffigura la Madonna nell'atto di consegnare la Lettera agli Ambasciatori messinesi; ai due lati, fastose figure simboliche della \"Fede\" e della \"Fortezza\" contornate da fregi, cornici di bronzo dorato e puttini a tutto tondo. L'opera, autentico capolavoro d'oreficeria, testimonia l'alto livello di abilit\u00e0 e di dignit\u00e0 artistica raggiunto dagli argentieri messinesi, fra i pi\u00f9 celebrati in Europa a cavallo del XVI e XVII secolo.\nSulla destra, sotto l'arco trionfale, vi \u00e8 la grande cattedra, preceduta da un'ampia scalinata. Il primitivo coro intagliato e intarsiato risaliva al 1540.\n\"Abside ed archi, Cappella della Pace, Cappella del Santissimo Sacramento, Altare maggiore, Cappella di San Placido, Iscrizione di Costanza d'Altavilla, Navata centrale.\"\nOrgano a canne.\nL'organo della cattedrale \u00e8 il secondo pi\u00f9 grande d'Italia (il primo \u00e8 quello del duomo di Milano), uno dei pi\u00f9 grandi in Europa, con 5 tastiere, 170 registri, 16.000 canne. \u00c8 opera della ditta Tamburini di Crema del 1948 e ne sostituisce un altro, costruito dalla stessa ditta nel 1930, andato perduto durante i bombardamenti del 1943.\nLe canne sono collocate in 6 distinti corpi:\nLa consolle, con cinque tastiere e pedaliera concavo-radiale \u00e8 generalmente collocata nel transetto meridionale, in prossimit\u00e0 dell'altar maggiore post-conciliare\nTesoro del duomo.\nIl tesoro del duomo di Messina \u00e8 custodito ed esposto nel corpo aggiunto sulla fiancata Sud del tempio, porzione di edificio contraddistinta da sei bellissime bifore contornate dai eleganti rilievi, accanto, il portale laterale d'ingresso che si apre sotto un poderoso arco acuto di ispirazione arabo - normanna.\nLa ricchissima raccolta consta di preziosi oggetti di culto appartenuti alla cattedrale sin dal Medioevo, in massima parte argenteria, opera della rinomata scuola orafa messinese.\nIl pezzo pi\u00f9 prezioso del tesoro \u00e8 la cosiddetta \"Manta d'oro\". Essa si richiama all'uso molto comune in Oriente e in Russia di coprire le immagini sacre con vesti di argento e d'oro, in modo da lasciare scoperti soltanto il viso e le mani. La Manta d'oro, adoperata soltanto nelle grandi feste, \u00e8 opera dell'orafo fiorentino Innocenzo Mangani, che la esegu\u00ec per incarico del Senato messinese completandola nel 1668. \u00c8 tutta d'oro finemente cesellato con motivi floreali e geometrici. Alla preziosit\u00e0 della materia e del lavoro si sono aggiunti nei secoli numerosi doni di diamanti, rubini, zaffiri e altre pietre preziose, offerti come ex voto da parte di sovrani, vescovi, gentildonne e umili popolani.\nAltri pezzi preziosi sono:\nSacrestia.\nNella primitiva sacrestia sono documentati i dipinti raffiguranti l\"Assunta\" di Salvo d'Antonio, le \"Nozze di Cana\", la \"Parabola del Vangelo\", gli \"Angeli visitano Lot\" di Alonso Rodriguez, i \"Re Magi\", un bassorilievo marmoreo del 1544.\nLa meridiana.\nUna grande meridiana costruita da Antonio Maria Jaci sul pavimento della cattedrale di Messina nel 1802 segnalante con assoluta precisione mesi e giorni, ore e minuti, segni zodiacali, movimenti solari, solstizi ed equinozi, il tutto intagliato in marmi policromi. L'installazione rimane danneggiata dal terremoto di Messina del 1908, in seguito restaurata e distrutta dal bombardamento angloamericano nel giugno 1943 durante il secondo conflitto mondiale. L'attuale pavimento del duomo ha coperto tutto ma, il complesso meccanismo dell'orologio astronomico di Messina ubicato nel vicino campanile ha sostituito il tutto con tecnologie indipendenti dal contributo della luce solare.\nLe porte.\nL'accesso anteriore in basilica \u00e8 garantito da tre porte, un tempo di legno, che sono state rimpiazzate con portoni di bronzo. Le formelle dell'ingresso principale sono opere di Francesco Bruno di Salerno, Giuseppe Antonello Leone di Napoli, Roberto Joppolo di Viterbo.\nIl grande portone bronzeo della navata centrale \u00e8 stato installato in concomitanza dei festeggiamenti del Giubileo del 2000 dalla Fonderia Salvadori di Pistoia che ha fatto opera di fusione, rivestimento ed applicazione. Gli otto riquadri ritraggono: le \"Predicazioni San Paolo\" nel ricordo del suo passaggio a Messina e nomina del vescovo Bacchilo, la \"Madonna della Lettera\" o \"Ambasceria dei Messinesi a Gerusalemme\" guidata da San Paolo, la \"Consacrazione della Cattedrale\" al tempo di re Ruggero II nel XII secolo, la \"Madonna delle Vittorie\" o \"Dama Bianca\" in ricordo dell'apparizione della Madonna durante i Vespri siciliani, \"Santa Eustochia\" e la fondazione del monastero di Montevergine, la \"Battaglia di Lepanto\" in ricordo della grande impresa della flotta comandata da don Giovanni d'Austria che nel 1572 in Duomo fece celebrare la solenne cerimonia funebre per onorare i caduti in battaglia, il \"Terremoto del 1908\" in ricordo del Duomo e della citt\u00e0 distrutti, il \"Giubileo del 2000\" celebrante la proiezione e il traghettamento della citt\u00e0 e del Popolo Messinese nel Terzo Millennio.\nLe tombe.\nAll'interno della cattedrale, dal medioevo ai giorni nostri, hanno trovato degna sepoltura alcuni arcivescovi di Messina:\nLe tombe reali.\nMessina, essendo Capitale del Regno di Sicilia al pari di Palermo, conservava nella sua Cattedrale alcune tombe reali che, sopravvissute al terremoto, andarono distrutte nell'incendio del 1943. I sepolcri reali erano posti nell'abside maggiore, sopra gli stalli del coro, realizzati in legno rivestito di velluto.\nLa cripta.\nLa cripta della cattedrale \u00e8 la parte integralmente intatta rimasta fino ai giorni nostri dell'antica chiesa normanna; compresa la parte esterna con archi, colonnine e capitelli romanici. Il vasto interno - un tempo ambiente unico - \u00e8 suddiviso da 24 grandi colonne portanti d'epoca greco - romana con capitelli romanici, virtuoso esempio di riutilizzo di materiale preesistente. Le file di colonne raccordate tra loro danno luogo ad un soffitto costituito da volte a crociera, il quale dal 1680, presenta un rilevante apparato decorativo in stucco con medaglioni e cornici arricchite da motivi a foglia d'acanto.\n\"Custodia\", manufatto marmoreo del 1504, attribuzione per stile ad Antonello Gagini, con le raffigurazioni di scene della \"Passione di Ges\u00f9\", opera scomposta nel rifacimento del XVII secolo della \"Cappella del Sacramento\" della Cripta affrescata da Antonio Bova.\nNel 1638 gli ambienti sono documentati come sede della Congregazione dei Mercanti, Drappieri e Curiali.\nFino al terremoto del 1908 si accedeva all'ambiente ipogeo attraverso due rampe di scale ubicate presso l'arco trionfale. I conseguenti rinforzi laterali in cemento armato hanno modificato gli interni e l'accesso. Lavori conclusi nel 2007 hanno ovviato alle infiltrazioni provenienti dal vicino corso interrato del torrente Portalegni.\nCongregazione di Maria Vergine della Sacra Lettera.\nSodalizio attestato presso la cripta.\nLa Maramma o \u00abFabbrica del Duomo\u00bb.\nIn occorrenza di spese straordinarie ed eccessive, circostanze molto frequenti per il susseguirsi di eventi catastrofici, queste venivano supplite dal Senato Messinese, e per lo pi\u00f9 dagli arcivescovi in qualit\u00e0 di sposi della Chiesa. Nel lungo elenco si annoverano Antonio La Lignamine, Andrea Mastrillo, Giuseppe Cicala, Francisco \u00c1lvarez de Qui\u00f1ones.\nCronologia dei direttori dei lavori della Fabbrica del Duomo:\nPiano della Cattedrale.\nFoto d'archivio documentano innanzi al prospetto due piedistalli con altrettante statue di poco pregio dedicate rispettivamente ai sovrani borboni \"Ferdinando I\" e \"Francesco I\", manufatti marmorei eretti nel 1858 e distrutti nel 1860.\nPiano del Duomo e primitiva chiesa di San Lorenzo Martire.\nLa medievale chiesa di San Lorenzo Martire fu riedificata lievemente traslata su disegno di Giovanni Angelo Montorsoli. L'edificio rinascimentale era ubicato presso il sito occupato dalla fontana di Orione, opera dello stesso architetto, nella piazza della cattedrale, ovvero nella porzione d'area antistante il prospetto principale e il campanile. La primitiva costruzione fu demolita con il permesso di Papa Paolo III nel 1547, ricostruita a pubbliche spese, traslata nel cantonale della piazza verso la strada anticamente nominata degli Astari. Realizzata in pietra di Siracusa, la fisionomia dell'edificio era caratterizzata dall'alta cupola centrale con lanternino, delimitata da due calotte minori laterali.\nChiesa distrutta nel 1783. Il titolo parrocchiale fu trasferito presso la chiesa di Santa Maria della Provvidenza, in seguito presso la chiesa di San Giuseppe, poi alla chiesa di Sant'Anna al Corso e infine presso il Santuario del Carmine\nPiano, contrada e primitiva chiesa di San Giacomo Apostolo.\nLa normanna chiesa di San Giacomo Apostolo era situata dietro le tribune della cattedrale. Giuseppe Buonfiglio e Placido Samperi ne datano la costruzione al periodo normanno per la presenza degli archi a sesto acuto. Caio Domenico Gallo riteneva che la fabbrica in stile gotico fosse stata edificata su un preesistente luogo di culto pagano, tempio di Orione, ove si venerava l'antica immagine della \"Madonna dell'Indirizzo\".\nNel tempio sono documentati il fonte battesimale e l'altare maggiore marmorei. Sulla sopraelevazione dell'altare maggiore \u00e8 documentato il dipinto raffigurante la \"Nativit\u00e0\", opera di Polidoro da Caravaggio.\nDanneggiata dal terremoto della Calabria meridionale del 1783 fu restaurata ma non riaperta al culto, in seguito utilizzata come sede scolastica. La parrocchia fu trasferita presso la chiesa di Santa Maria dell'Indirizzo, nel 1905 presso la chiesa di Santa Caterina di Valverde. Dopo il terremoto del 1908 fu edificato un nuovo luogo di culto col medesimo titolo con sede in via Buganza.\nPiazza Immacolata di Marmo.\nIl prospetto occidentale del tempio si affaccia sul piano denominato piazza Immacolata di Marmo ove, nella rimodulazione post terremoto di Messina del 1908, \u00e8 stata collocata la statua dell'Immacolata.\nGalleria d'immagini.\nEsterno absidi, Bifora, Campanile, Mosaici, Fonte e cantonale, Campanile visto dal Municipio"}
{"id": "463162", "revid": "1522738", "url": "https://it.wikipedia.org/wiki?curid=463162", "title": "Irredentismo italiano a Malta", "text": "L'Irredentismo italiano a Malta fu un movimento politico maltese che, tra l'800 e la prima met\u00e0 del '900 propugnava l'integrazione dell'arcipelago di Malta nel Regno italiano.\nStoria.\nA seguito della conquista araba, l'arcipelago di Malta (gi\u00e0 occupato da fenici, romani e bizantini) fu ripopolato dopo l'anno mille da popolazioni venute dalla vicina Sicilia che parlavano un dialetto semitico siculo-arabo, antenato della lingua maltese. Recenti studi hanno confermato che geneticamente i maltesi odierni sono simili agli italiani del Sud, specificamente ai siciliani e ai calabresi. A seguito della conquista normanna, la popolazione dell'arcipelago pass\u00f2 lentamente alla fede cattolica. Nel 1530 il feudo di Malta, dopo alterne vicende, venne concesso dal Re di Sicilia ai Cavalieri Ospitalieri, che la governarono fino alle guerre napoleoniche. In tale periodo, l\u2019italiano fu usata nelle cancellerie dell\u2019arcipelago. Anche l'aristocrazia maltese, in questo periodo, utilizzava l'italiano come lingua colta.\nNel 1796 Mikiel Anton Vassalli pubblic\u00f2 il primo dizionario maltese-latino-italiano, noto come il \"Lessico\"; Vassalli \u00e8 noto come il padre e creatore della lingua maltese moderna e fu un riferimento per chi si opponeva all'anglicizzazione di Malta durante il periodo coloniale (1800-1964).\nIl dominio britannico e il Partito Nazionalista.\nA seguito delle guerre napoleoniche, Malta pass\u00f2 sotto dominio britannico. A partire dalla prima meta dell'Ottocento si registr\u00f2 anche una piccola corrente migratoria dall'Italia verso le isole maltesi, costituita in parte da esuli del Risorgimento. Alla fine di quel secolo si contavano circa 700 italiani a Malta, quasi tutti a La Valletta. Alcuni di loro aderirono alle organizzazioni che favorivano l'irredentismo, specialmente nei primi decenni del Novecento.\nNel 1880, l'italo-maltese Fortunato Mizzi fond\u00f2 il Partito Anti-Riformista (\"Partit Anti-Riformista\") per contrastare le politiche del governo coloniale britannico in materia fiscale e l'anglicizzazione del sistema giudiziario e scolastico. Il Partito aveva anche posizioni molto vicine a quelle degli esuli italiani risorgimentali, cosa che caus\u00f2 frizioni con la Chiesa cattolica locale. Il Partito Anti Riformista si sciolse nel 1905 per la stretta repressiva dei britannici sull'attivit\u00e0 politica maltese. \nDopo la fine della Prima guerra mondiale, si form\u00f2 una nuova coalizione pi\u00f9 ampia e pi\u00f9 moderata, che prese il nome di Unione Politica Maltese (\"Unjoni Politika Maltija\", UPM). Da questa fuoriusc\u00ec la corrente pi\u00f9 estremista e pro-italiana, guidata da Enrico Mizzi, che si costitu\u00ec in Partito Democratico Nazionalista (\"Partit Demokratiku Nazzjonalista\", PDN).\nI due movimenti parteciparono separati alle elezioni del 1921, ma adottarono una forma di desistenza per non danneggiarsi vicendevolmente. L'UPM, risultato primo partito nell'Assemblea legislativa, scelse di governare in coalizione con il Partito Laburista, esprimendo due Primi ministri: Joseph Howard e Francesco Buhagiar.\nUPM e PDN parteciparono ancora una volta separati, sebbene in coalizione, alle elezioni del 1924. Nel 1926, decisero di riunirsi e di adottare nuovamente il nome di Partito Nazionalista. Il nuovo partito unitario usc\u00ec per\u00f2 sconfitto dalle elezioni del 1927, a vantaggio del \"Compact\", l'alleanza elettorale fra Partito Costituzionale e Partito Laburista.\nIrredentismo italiano negli anni '20 e '30.\nL'aspirazione di una notevole parte della popolazione maltese ad unirsi al Regno d'Italia rappresent\u00f2 la maggiore preoccupazione politica dei britannici, specialmente dopo l'avvento del Fascismo che rivendicava apertamente l'italianit\u00e0 di Malta.\nIl sette giugno (cos\u00ec, in italiano) \u00e8 una delle feste nazionali di Malta. Essa commemora gli avvenimenti del 7 giugno 1919, quando le truppe britanniche spararono sulla folla disarmata che manifestava contro l'aumento del prezzo del pane in seguito a nuove tasse introdotte dall'autorit\u00e0 britannica. Questo avvenimento rafforz\u00f2 i sentimenti irredentisti della popolazione maltese.\nGli irredentisti maltesi negli anni venti e trenta, riuniti nel Partito Nazionalista vicino alle posizioni fasciste, avevano nell'avvocato Carlo Mallia il loro ideologo e si esprimevano tramite il giornale \"Gazzetta Maltese\" (o \"Malta\"), diretto da Enrico Mizzi (che successivamente fu primo ministro maltese nel 1950). L'\u00e9lite filo-italiana si formava, tra l'altro, al liceo Umberto Primo della Valletta. La rete delle organizzazioni filo-italiane includeva la Casa del Fascio della Valletta in via Santa Lucia, retta dal professor Umberto Biscottini.\nIn seguito ad una crisi costituzionale, derivante da una disputa fra la Chiesa cattolica e il Partito Costituzionale, su posizioni filo-britanniche, le elezioni politiche inizialmente programmate per il 1930 slittarono al 1932: il Partito Nazionalista emerse indiscusso vincitore di queste elezioni, conquistando 21 seggi su 32. La loro stagione di Governo non dur\u00f2 per\u00f2 a lungo: preoccupate dall'ascesa dell'Italia fascista nel Mar mediterraneo e in Africa, le autorit\u00e0 coloniali britanniche presero come pretesto le misure a sostegno dell'insegnamento della lingua italiana nelle scuole per sospendere sia il Governo che la Costituzione maltese. \nLa prima met\u00e0 degli anni '30 fu segnata dal graduale passaggio delle autorit\u00e0 coloniali da \"una fino ad allora piuttosto tollerante attitudine verso le attivit\u00e0 culturali italiane a Malta verso un pi\u00f9 spedito processo di anglicizzazione.\" Le attivit\u00e0 del liceo Umberto Primo e della Casa del Fascio furono ristrette, mentre il Consolato italiano in Old Mint Street venne messo sotto stretta sorveglianza del controspionaggio.\nNel 1934 la lingua italiana fu abolita come lingua ufficiale a Malta a favore dell'inglese e del maltese. \nLo stesso anno, l'amministrazione coloniale dissolse il Comitato Permanente Universitario, retto da Giorgio Borg Olivier (futuro primo ministro), in quanto considerato troppo filo-italiano. \nAl posto delle istituzioni culturali italiane, l'amministrazione britannica favor\u00ec quelle inglesi, a partire dal movimento scout, i cui membri salirono in poco tempo da poche centinaia a oltre tremila. \nSecondo Mallia circa il 66% della popolazione maltese si considerava \"maltese italiana\" (ma il dato potrebbe essere stato gonfiato a fini propagandistici). In quel periodo l'italiano era lingua esclusiva della nobilt\u00e0, ed era parlato solo dal 14% della popolazione maltese (all'epoca circa 35.400 abitanti).\nNel 1935 il professor Giorgio Romanini pubblic\u00f2 un rapporto intitolato \"Nuovo Centro d\u2019Italianit\u00e0 a Malta\", con il progetto di un edificio che servisse al contempo da Casa del Fascio, Istituto di Cultura, consolato e residenza consolare. \nAlcuni antifascisti italiani si trasferirono a Malta in quegli anni, sostenuti dal governo inglese, mentre alcuni fascisti maltesi chiesero la cittadinanza italiana poich\u00e9 consideravano Malta italiana.\nI rapporti con il fascismo e la seconda guerra mondiale.\nL'organizzazione degli irredentisti fascisti era molto articolata e prevedeva anche sezioni dell'OGIE (Organizzazioni giovanili italiane all'estero), i cui elementi pi\u00f9 promettenti e dotati erano inviati in Italia per migliorare la loro formazione dottrinale.\nPer accogliere gli studenti maltesi, inoltre, il governo fascista apr\u00ec a Roma la \"Casa della redenzione maltese\". Le loro attivit\u00e0 erano per\u00f2 fortemente ostacolate dai britannici, tanto che alcuni, man mano che i rapporti italo-britannici andavano deteriorandosi, furono costretti all'esilio. Fra questi c'era anche Carlo Mallia, che a Roma fond\u00f2 il Comitato di azione maltese, e venne in seguito nominato \"consigliere nazionale\" della Camera dei Fasci e delle Corporazioni, proprio in rappresentanza dell'arcipelago maltese.\nSu sua iniziativa, sempre a Roma, riprese anche la pubblicazione della \"Gazzetta maltese\" chiuso dagli inglesi all'indomani dello scoppio della seconda guerra mondiale. Con l'inizio delle ostilit\u00e0, inoltre, numerosi attivisti ancora residenti sull'arcipelago - incluso il leader nazionalista Enrico Mizzi (figlio del fondatore Fortunato) - furono fatti arrestare dal governo britannico e deportati in campi di prigionia in Uganda. In Italia i fuoriusciti maltesi aderirono per la gran parte al fascismo, ed in molti si arruolarono volontari nel Regio Esercito o, se non in possesso della cittadinanza italiana, nella MILMART della Milizia Volontaria per la Sicurezza Nazionale per combattere contro gli inglesi. Come estremo atto di protesta, rinunciarono anche alla cittadinanza britannica acquisendo quella italiana.\nAlcune decine di loro, inoltre, furono addestrati nel Centro militare G di Soriano nel Cimino (Viterbo), per diventare \"guide da sbarco\" in vista dell'invasione dell'isola. Uno di loro, Carmelo Borg Pisani, nella notte tra il 17 ed il 18 maggio 1942 fu condotto sull'isola in ricognizione. Fallita la missione e scoperto da una motovedetta, venne condannato a morte per spionaggio e tradimento. \nGli irredentisti maltesi continuarono a combattere aderendo anche alla Repubblica Sociale Italiana, la quale allo scopo di raccogliere i combattenti provenienti dall'estero, costitu\u00ec nel novembre 1943, il battaglione Borg Pisani forte di duemila uomini. Nel dopoguerra il governo britannico ottenne l'estradizione di alcuni degli irredentisti maltesi portandoli in giudizio sull'isola, ma questa volta una giuria popolare li prosciolse tutti.\nLa fine dell'irredentismo italiano a Malta.\nL'irredentismo italiano sub\u00ec contraccolpi irrecuperabili con la Seconda guerra mondiale: l'assimilazione del Partito Nazionalista all'Italia fascista gli alien\u00f2 il sostegno dell'elettorato e il suo leader Enrico Mizzi (figlio del fondatore Fortunato) fu esiliato in Uganda, al pari di molti altri membri di rilievo degli irredentisti maltesi. \nAncora nel 1948 vi erano circa mille cittadini italiani a Malta, concentrati nel capoluogo.\nIl Partito Nazionalista si riorganizz\u00f2 negli anni successivi ed arriv\u00f2 al governo dell'arcipelago nel 1950, ma ormai ogni velleit\u00e0 irredentista italiana era abbandonata. Il Partito Nazionalista si oppose al progetto laburista di integrazione con il Regno Unito negli anni '50, passando a sostenere l'opzione per l'indipendenza di Malta, che fu concessa dal Regno Unito nel 1964.\nLegami odierni con l'Italia.\nMalta rimane ancora oggi molto legata all'Italia, oltre che all'ex madrepatria coloniale britannica. I legami sono principalmente di tipo culturale: la lingua italiana a Malta - bench\u00e9 senza alcuno status ufficiale - resta molto diffusa e parlata correntemente da circa due terzi dei maltesi, anche grazie all'influenza delle radio e televisioni italiane, fino agli anni '90 tra le poche direttamente ricevibili nell'arcipelago.\nLa Chiesa cattolica, fondamento dell'identit\u00e0 nazionale maltese, \u00e8 un altro importante elemento delle relazioni italo-maltesi. Ancora oggi la vulgata popolare maltese tende a rigettare le proprie origini arabo-musulmane, per sottolineare invece la continuit\u00e0 cattolica dell'arcipelago (ed eventualmente le sue radici \"semitico-fenicie\"), e di conseguenza i legami con l'Italia attraverso la Chiesa cattolica. \nPer contro, la lingua maltese - lingua semitica di derivazione sicula-araba - ancora oggi accoglie un'importante quantit\u00e0 di lessico italiano e neo-latino, lascito del tempo della \"lingua franca\" italiana all'epoca dei cavalieri, anche se la tendenza odierna \u00e8 verso una sempre maggiore anglicizzazione lessicale. .\nAltro legame dell'isola con l'Italia \u00e8 data dalla presenza a Malta di molti cognomi di chiare origini italiane, dovuta al progressivo popolamento da parte di siculo-arabi dall'anno 1000 e alle successive ondate di immigrazione."}
{"id": "463194", "revid": "339392", "url": "https://it.wikipedia.org/wiki?curid=463194", "title": "Toccata e Fuga in Re minore", "text": ""}
{"id": "463202", "revid": "2096950", "url": "https://it.wikipedia.org/wiki?curid=463202", "title": "Giuliano Soria", "text": "Biografia.\nSi laure\u00f2 in lingue e letterature straniere all'Universit\u00e0 di Torino. Dopo aver condotto ricerche in Spagna e in Messico, nel 1977 ottenne dal governo francese una borsa di studio per seguire il \"Doctorat de Troisi\u00e8me Cycle\" in linguistica e semiologia presso l'\u00c9cole pratique des hautes \u00e9tudes a Parigi, con i semiologi G\u00e9rard Genette e Algirdas J. Greimas.\nDal 1984 al 1998 fu segretario coordinatore del Gruppo nazionale di coordinamento delle letterature dei paesi emergenti del Consiglio nazionale delle ricerche, dal 1995 al 2000 presidente del Museo nazionale del cinema di Torino e dal 1997 al 2000 vice segretario generale dell'Unione latina, ente diplomatico internazionale che riunisce a Parigi trentotto stati di cultura neolatina.\nFu professore associato di letteratura ispanoamericana all'Universit\u00e0 di Salerno mentre dal 2004 professore ordinario di \"teoria della traduzione letteraria\" all'Universit\u00e0 di Trieste; divenne poi ordinario di letteratura spagnola presso l'Universit\u00e0 di Roma Tre.\nFu conosciuto in particolare come presidente del Premio Grinzane Cavour, premio fondato nel 1982 da don Francesco Meotto, sacerdote salesiano, allora direttore editoriale della Societ\u00e0 Editrice Internazionale (SEI).\nFu impegnato inoltre in diverse attivit\u00e0 di promozione culturale: tra le altre, consigliere di indirizzo della Fiera internazionale del libro di Torino, presidente dell'Antenna Culturale Europea in Italia, gi\u00e0 presidente del Museo nazionale del Cinema.\nProcedimenti giudiziari e morte.\nNel 2009 rimase coinvolto in uno scandalo a sfondo sessuale, che l'obblig\u00f2 a dimettersi dalla presidenza del \"Premio Grinzane Cavour\". Venne accusato dal suo maggiordomo, un uomo originario delle Mauritius, che rifer\u00ec anche di un uso privato e illecito dei fondi destinati alla fondazione presieduta da Soria. In seguito a ci\u00f2 il docente fu arrestato il 12 marzo 2009 dalla Guardia di Finanza. Emerse inoltre che l'accusa di malversazione riguardava l'uso a scopi personali di 4,5 milioni di euro di finanziamenti pubblici. Il 26 novembre 2011 venne indagato dalla procura di Torino in merito alla cessione del marchio \"Grinzane festival\" su istanza del liquidatore dell'associazione che gestiva il premio.\nIl 21 marzo 2013 venne condannato in primo grado a 14 anni e 6 mesi di reclusione per uso illecito di finanziamenti pubblici e maltrattamenti, pena ridotta in appello nel 2015 ad otto anni e tre mesi e in Cassazione nel 2016 a 6 anni e 8 mesi. Nel processo in appello, lanci\u00f2 l'accusa di aver usato il Premio per consegnare soldi in nero a vari politici, giornalisti e attori (tra cui Corrado Augias, Mercedes Bresso e Sergio Chiamparino), che replicarono smentendolo. Nel luglio 2016 la Corte di Cassazione conferm\u00f2 la sentenza per l'uso illecito dei contributi pubblici e i maltrattamenti nei confronti del maggiordomo, ricalcolando la pena in 6 anni, 8 mesi e 17 giorni di reclusione. I reati contestati furono peculato e violenza sessuale. \u00c8 morto il 23 febbraio 2019, pochi giorni dopo il suo 68\u00ba compleanno, agli arresti domiciliari presso una casa di cura di Lanzo Torinese."}
{"id": "463207", "revid": "1632387", "url": "https://it.wikipedia.org/wiki?curid=463207", "title": "Niger (fiume)", "text": "Il Niger (: ) \u00e8 il principale fiume dell'Africa occidentale, con una lunghezza complessiva di circa 4.160\u00a0km. Nasce nei monti Loma al confine tra Guinea e Sierra Leone e con un corso a forma di mezzaluna attraversa il Mali, il Niger, costeggia il Benin, attraversa la Nigeria e sfocia infine nel Golfo di Guinea, con un amplissimo delta chiamato delta del Niger od Oil Rivers. Il suo bacino idrografico \u00e8 di 2.117.700 chilometri quadrati. Il Niger \u00e8 inoltre il terzo fiume pi\u00f9 lungo d'Africa, dopo il Nilo e il Congo. Il suo affluente principale \u00e8 il Benue.\nPer la maggior parte del XVIII secolo l'esatta ubicazione e il corso del fiume Niger rimasero sconosciuti in Europa, nonostante molte spedizioni avessero tentato di far luce sul mistero, ma senza successo. Nel 1788, in Inghilterra, fu costituita l'\"African Association\" per promuovere l'esplorazione del continente africano, anche nella speranza di tracciare il corso del Niger, e nel giugno del 1796 l'esploratore scozzese Mungo Park fu il primo europeo a rilevare l'esatta direzione, verso est, del suo corso.\nEtimologia.\nL'origine del nome \"Niger\" \u00e8 sconosciuta. Sulle prime mappe europee tale nome veniva applicato solo al medio corso del fiume, nel moderno Mali, mentre venivano utilizzati i nomi \"Quorra\" o \"Kworra\" per la parte inferiore del suo corso, nell'attuale Nigeria. Nelle mappe europee il nome Niger fu utilizzato per l'intero corso del fiume, ma solo una volta chiarito che si trattava del medesimo corso d'acqua.\nSpesso si pensa che il nome derivi dalla parola latina \"niger\", che significa \"nero\", ma non c'\u00e8 alcuna prova che lo attesti. Molto pi\u00f9 probabilmente il termine deriva dagli esploratori portoghesi che utilizzavano la parola \"negro\" o \"preto\" per indicare il fiume, come fecero in altre parti del mondo. Ad ogni modo, il Niger non \u00e8 un fiume dalle acque nere. L'ipotesi pi\u00f9 accreditata vede il nome derivare dalla frase Tuareg \"gber-n-igheren\", \"il fiume dei fiumi\", abbreviato in \"ngher\", un nome locale utilizzato lungo il medio corso nei pressi di Timbuct\u00f9.\nVale la pena di ricordare che la \"Tavola Peutingeriana\" registra un \"Flumen Girin\" (\"Fiume Girin\") con l'annotazione \"Hoc Flumen quidam Grin vocant, alii Nilum ricorrente; dicitur enim sub terra Etyopium in Nylum ire Lacum\" (\"Questo fiume da alcuni chiamato Grin \u00e8 da altri chiamato Nilo, si dice infatti che scorra da sotto la terra degli Etiopi [vale a dire gli Africani] nel Lago Nilo\").\nLe nazioni Nigeria e Niger derivano il loro nome dal fiume. I popoli che vivono lungo di esso usano vari nomi per chiamarlo, i pi\u00f9 famosi \"Jeliba\" in mandingo, \"Djoliba\" in bambara, \"Isa Ber\" (\"grande fiume\") in songhay e \"Oya\".\nGeografia.\nIl Niger ha il percorso pi\u00f9 strano tra i grandi fiumi, una forma a boomerang che per secoli \u00e8 stata un enigma per i geografi. \nI Romani pensavano che il Niger fosse parte del Nilo, teoria ripresa da Ibn Battuta, mentre esploratori europei nel XVIII secolo pensavano che scorresse verso ovest confluendo nel fiume Senegal. Probabilmente il percorso del fiume era noto ad alcune popolazioni locali, ma gli Occidentali ne vennero a capo solo nel XIX secolo. Il primo a farne menzione fu l'esploratore scozzese Mungo Park nel suo libro \"Viaggi all'interno dell'Africa\".\nLa sua sorgente si trova a soli 240\u00a0km di distanza dall'Oceano Atlantico, ma scorre all'interno verso il deserto del Sahara per poi fare una grande curva a destra dirigendosi verso il Golfo di Guinea. Nel territorio del Mali, prima di Timbuctu, vi \u00e8 il delta interno del Niger.\nLa parte nord del fiume, conosciuta come \"Niger bend\", \u00e8 molto importante per il deserto del Sahara perch\u00e9 \u00e8 la sorgente d'acqua principale della zona. Questo lo rende un punto focale del commercio attraverso il Sahara occidentale nonch\u00e9 la culla dei Regni del Sahel del Mali e di Gao.\nDispute territoriali.\nIl tratto del fiume tra Niger e Benin \u00e8 stato oggetto di una disputa tra i due Paesi circa la localizzazione della frontiera ed in particolare l'appartenenza di alcune isole (tra cui quella di L\u00e9t\u00e9). Il contenzioso, sviluppatosi al tempo della colonizzazione francese, \u00e8 stato risolto solo nel 2005, con una sentenza della Corte Internazionale di Giustizia."}
{"id": "463234", "revid": "116069043", "url": "https://it.wikipedia.org/wiki?curid=463234", "title": "Furto del Black Code", "text": "Uno degli eventi che ha segnato le sorti delle operazioni militari in Nord Africa durante la Seconda guerra mondiale \u00e8 stato il furto del \"Black Code\", il codice utilizzato dagli addetti militari delle ambasciate statunitensi per comunicare con il Dipartimento di Stato. La sua conoscenza, infatti, permise alle Potenze dell'Asse di conoscere in anticipo le operazioni degli Alleati nel periodo 1941-1942.\nStoria.\nIl codice fu sottratto all'ambasciata americana di Roma da parte di due carabinieri del SIM (Servizio Informazioni Militare) diretto dal colonnello Cesare Am\u00e8, grazie anche alla complicit\u00e0 di due uscieri italiani.\nGli uscieri, infatti, riuscirono a prendere un calco della chiave che apriva la cassaforte utilizzata dal colonnello Norman Fiske, uno degli addetti dell'ambasciata, e dove si custodiva anche il \"black code\".\nLa chiave fu poi riprodotta e provata con successo. A questo punto intervennero due carabinieri della \"Sezione \"P\"\" (Prelevamento), comandata dal colonnello Manfredi Talamo, che nottetempo e con la complicit\u00e0 degli uscieri (uno si chiamava \"Loris Gherardi\") entrarono nell'ambasciata, prelevarono il codice, lo portarono nel quartier generale del SIM per fotografarlo e quindi lo riposero nuovamente al suo posto.\nIl tutto avvenne nel settembre 1941, cio\u00e8 quando gli Stati Uniti non erano ancora entrati in guerra e quindi erano una nazione neutrale.\nLe informazioni cos\u00ec carpite divennero molto interessanti soprattutto quando, con l'entrata in guerra degli Stati Uniti nel dicembre 1941, il colonnello statunitense Frank Bonner Fellers fu trasferito al Cairo come ufficiale di collegamento con il comando britannico e cominci\u00f2 ad utilizzare il codice per inviare informazioni dettagliate sulla situazione delle truppe e le intenzioni dei comandanti. Il codice, infatti, non fu cambiato con l'entrata in guerra degli Stati Uniti e cos\u00ec Feller, a sua insaputa, divenne una preziosa fonte di informazioni per le forze dell'Asse, contribuendo non poco ai successi di Rommel che quotidianamente riceveva un bollettino con quanto intercettato. Il SIM infatti passava ai tedeschi solo le trascrizioni e non condivise mai con gli alleati tedeschi le chiavi del codice stesso.\nMa gli italiani non sapevano che il Chiffrierabteilung, l'ufficio di crittoanalisi tedesco, nell'autunno del 1941 era riuscito a sua volta a decodificare lo stesso codice e nella loro stazione di ascolto posta in un castello medioevale di Lauf an der Pegnitz presso Norimberga avevano 150 tecnici che ascoltavano le stesse trasmissioni e le decodificavano.\nI messaggi di Feller (che Rommel cominci\u00f2 ad indicare come \"die gute Quelle\", \"la buona fonte\" in tedesco) erano facilmente riconoscibili tra i tanti che viaggiavano nell'etere, in quanto l'ufficiale li inviava sempre a MILID WASH (Military Intelligence Division, Washington) o AGWAR WASH (Adjutant General, War Department, Washington) e li firmava invariabilmente con FELLERS.\nGrazie alle informazioni ricevute, Rommel pot\u00e9 cos\u00ec manovrare meglio conoscendo in anticipo le mosse dell'avversario.\nI messaggi di Feller furono essenziali anche mettere in allarme le potenze dell'Asse sulle operazioni Vigorous ed Harpoon, due convogli inviati, rispettivamente, da Gibilterra ed Alessandria d'Egitto per rifornire Malta tra il 14 ed il 16 giugno 1942: per i continui attacchi subiti il convoglio proveniente da Gibilterra fu costretto a rientrare, di quello partito da Alessandria giunsero a destinazione solo due mercantili su sei.\nIl SIM intercettando un messaggio del colonnello Feller rilev\u00f2 che nel giugno 1942 due convogli alleati sarebbero giunti a Malta, e cos\u00ec nella battaglia di mezzo giugno ci fu uno dei successi della Regia Marina nella seconda guerra mondiale.\nPoich\u00e9 gli italo-tedeschi agivano, sia nel teatro del Mediterraneo che in quello Nord Africano, sempre d'anticipo mostrando di conoscere in dettaglio i loro piani, gli inglesi cominciarono a sospettare una falla nel loro sistema di sicurezza, intuendo anche che era rappresentata da Feller. Ma non poterono provarlo. \nPoi accadde l'inatteso: il 26 giugno la radio tedesca trasmise un radiodramma ambientato in un ufficio informazioni britannico o statunitense che raccontava di un ufficiale alleato al Cairo che trasmetteva informazioni a Washington. Gli americani cambiarono immediatamente il codice e richiamarono Feller in patria. Cos\u00ec Rommel perse la sua principale fonte di informazioni nella guerra d'Africa.\nFeller fu posto sotto inchiesta ma fu prosciolto.\nLa conferma della falla gli inglesi la ottennero il 10 luglio quando la compagnia intercettazioni del \"621\u00ba battaglione trasmissioni\" dell'Africa Korps, comandata dal capitano Alfred Seebohm si trov\u00f2 suo malgrado a dover tappare una falla nelle linee dell'Asse; Seebohm mor\u00ec insieme con parte del suo personale altamente addestrato e parte dei documenti cadde in mano nemica. Gli inglesi quando esaminarono le carte sequestrate vi trovarono le trascrizioni dei messaggi di Feller."}
{"id": "463249", "revid": "1429175", "url": "https://it.wikipedia.org/wiki?curid=463249", "title": "Giovanni Battista Martini", "text": "Musicista stimatissimo, dotato di una vasta erudizione, \u00e8 annoverato tra i maestri di Wolfgang Amadeus Mozart.\n\u00c8 intitolato a suo nome il Conservatorio Statale di Musica in Bologna, che ha avuto tra i suoi allievi Gioachino Rossini e Ottorino Respighi.\nBiografia.\nFrate Minore conventuale, \u00e8 stato il musicista pi\u00f9 erudito del XVIII secolo in Italia. Nacque a Bologna il 24 aprile 1706, come attesta l'atto di battesimo vergato il 25 seguente; suo padre, Antonio Maria Martini, violinista che faceva parte di un gruppo di musicisti chiamati \"I fratelli\", gli insegn\u00f2 gli elementi della musica e gli mise in mano l'archetto quando era ancora nella sua prima infanzia. I suoi progressi furono tanto rapidi che ben presto il suo maestro non ebbe pi\u00f9 nulla da insegnargli, e fu obbligato a cercarne uno pi\u00f9 sapiente e pi\u00f9 abile. Affidato dapprima alle cure di Predieri, per il canto e il clavicembalo, prese in seguito lezioni di contrappunto da Antonio Riccieri, cantante castrato e sapiente compositore. Martini fece i suoi studi morali e religiosi sotto la guida dei padri dell'oratorio di San Filippo Neri. Ancora molto giovane, prese la risoluzione di entrare in convento. Abbracci\u00f2 la vita religiosa nell'Ordine dei Frati Minori Conventuali, nel Convento di San Francesco a Bologna nell'anno 1721, fu inviato a Lugo di Romagna per compiervi il noviziato e fece la professione religiosa l'undici settembre del 1722.\nDi ritorno nella sua citt\u00e0 natale, si dedic\u00f2 con ardore allo studio della filosofia, e acquis\u00ec delle conoscenze tanto estese nella musica teorica e pratica che il posto di maestro di cappella della chiesa (oggi basilica minore) di San Francesco gli fu affidato nel 1725, sebbene non avesse che 19 anni. I suoi legami d'amicizia con Giacomo Antonio Perti, maestro di cappella della basilica di San Petronio, ebbero non poca influenza sui suoi lavori. I consigli di questo maestro gli furono particolarmente utili per le sue composizioni religiose. Nello stesso tempo studi\u00f2 anche le matematiche sotto la direzione di Zanotti, medico e geometrista di grande merito, e la lettura dei trattati antichi e moderni sulla musica riempiva una gran parte del tempo che non impiegava per comporre. La sua collezione di libri, di manoscritti preziosi e di musica d'ogni genere costituiva la biblioteca pi\u00f9 ricca che un musicista avesse mai messo insieme, pi\u00f9 di cinquant'anni di ricerche e di spese considerevoli erano state necessarie per arrivare a quel risultato. Molti uomini distinti che erano stati suoi allievi avevano preso con gioia ad arricchire la sua collezione, ora conservata nel \"Museo internazionale e biblioteca della musica di Bologna\", di tutto ci\u00f2 che avevano trovato di raro o di curioso, e molti principi stranieri avevano contribuito coi loro doni ad aumentare queste ricchezze. Si dice anche che lo stesso Farinelli gli forn\u00ec i mezzi per importanti acquisizioni che non erano alla portata delle sue risorse finanziarie personali. Nel \"lessico dei musicisti\" di Gerber, si legge che Bottrigari, amico di Martini, gli avrebbe lasciato in eredit\u00e0 la sua biblioteca. Choron e Fayolle e il \"dizionario storico dei musicisti\" non hanno mancato di riportare questa circostanza la cui falsit\u00e0, per\u00f2, \u00e8 evidente, poich\u00e9 Martini era nato nel 1706 e Bottrigari morto nel 1612. Pare per\u00f2 certo che, in un modo o nell'altro, i libri e i manoscritti di quest'ultimo siano poi divenuti propriet\u00e0 di Martini.\nQuesto maestro aveva aperto a Bologna una scuola di composizione in cui si form\u00f2 pi\u00f9 di un musicista divenuto poi celebre. Tra i suoi migliori allievi si ricordano il padre Giuseppe Paolucci, autore di un libro intitolato \"Arte pratica di contrappunto\", il padre Luigi Antonio Sabbatini, che pi\u00f9 tardi studi\u00f2 la dottrina di Vallotti, Ruttini, di Firenze, Giovanni Callisto Zanotti, figlio del medico e matematico della cappella di San Petronio, Giuseppe Sarti, l'abate Ottani, che mor\u00ec maestro di cappella a Torino, Giovanni Battista Dall'Olio, organista, costruttore di salteri e autore di saggi critici, e Stanislao Mattei che non lasci\u00f2 mai il suo maestro, succedendogli nella direzione della scuola, e che fu maestro di Gioachino Rossini.\nNel 1758 entr\u00f2 a far parte dell'Accademia Filarmonica di Bologna, di cui divenne membro stimatissimo e rispettato. Non \u00e8 certo che tra i suoi discepoli ci sia stato anche Ignazio Cirri, solo di cinque anni pi\u00f9 giovane: sta di fatto che tra i due intercorsero rapporti di amicizia, che Cirri divenne membro dell'Accademia Filarmonica nel 1759, che Martini aveva, tra i suoi ritratti di uomini di merito, anche quello del Cirri e che, infine, vi sono, tra le loro opere, affinit\u00e0 compositive.\nLa semplicit\u00e0, la dolcezza e la modestia erano i tratti distintivi del carattere di padre Martini, la sua disponibilit\u00e0 e la sua prontezza nel soddisfare le numerose richieste che gli venivano fatte, riguardo alla teoria o alla storia dell'arte musicale, la cura che metteva nell'evitare qualsiasi atto o pensiero potesse offendere l'amor proprio di altri musicisti e la benevola accoglienza che tributava a coloro che andavano a fargli visita l'avevano reso l'oggetto della stima e della universale venerazione.\nAnche Mozart (ospite a Bologna per l'aggregazione all'Accademia Filarmonica di Bologna) si dimostr\u00f2 sempre riconoscente per gli insegnamenti di padre Martini, al punto da scrivere:\nIntratteneva corrispondenze con molti sapienti, principi e personaggi distinti che gli testimoniavano attaccamento e deferenza, ma anche con musicisti che gli chiedevano consigli, come Christian Joseph Lidarti. Il re di Prussia, Federico II, al quale aveva inviato la sua \"Storia della musica\", gli scrisse una lettera di ringraziamento e gli fece dono di una tabacchiera ornata del suo ritratto e impreziosita da brillanti. L'elettore palatino, la principessa di Sassonia Maria-Antonietta, Federico Guglielmo, principe ereditario di Prussia e il papa Clemente XIV, suo confratello conventuale, gli scrivevano anch'essi e gli facevano ricchi doni. Pochi stranieri visitavano Bologna senza andarlo a vedere, e senza ammirare il suo profondo sapere e le ricchezze scientifiche che aveva accumulato presso di lui. Un grande disordine regnava nella sua cella e nelle camere che aveva riempito di musica e di libri. Si poteva trovare una gran quantit\u00e0 di oggetti impilati sul clavicembalo, sul tavolo, sulle sedie e il pavimento e non era senza difficolt\u00e0 che si poteva offrire uno sgabello libero ai visitatori. Questa immensa collezione di oggetti d'arte e scienza ispirava a tutti gli stranieri tanto l'elogio, quanto l'interesse.\nNegli ultimi anni di vita padre Martini fu tormentato dall'asma, da una malattia della vescica, e da una piaga dolorosa alle gambe, ma la sua serenit\u00e0 non fu mai intaccata, il ritmo dei suoi lavori non diminu\u00ec e fino all'ultimo momento si occup\u00f2 di ricerche per la pubblicazione del quarto volume della sua \"Storia della musica\". Il suo allievo Stanislao Mattei lo assist\u00e9 fino ai suoi ultimi istanti e ricevette il suo ultimo sospiro il 3 ottobre 1784. Martini era giunto all'et\u00e0 di 78 anni, i suoi funerali furono magnifici, e vi venne eseguita una messa da requiem composta da Zanotti. Il 2 dicembre dello stesso anno, i membri dell'Accademia Filarmonica di Bologna, riuniti con gli allievi dell'illustre maestro, organizzarono un servizio funebre nella chiesa dei canonici di San Giovanni in monte, nel corso del quale si cant\u00f2 una messa composta da tredici maestri di cappella membri dell'accademia. Dopo la messa, Leonardo Volpi, accademico filarmonico, pronunci\u00f2 l'elogio di padre Martini in lingua latina e vennero quindi distribuite ai presenti diverse composizioni poetiche delle quali il celebre storico della musica era l'oggetto e due epitaffi in stile lapidario di Luigi Tomini, monaco francescano. Il 14 dicembre l'apertura delle scuole pubbliche dei padri barnabiti di Santa Lucia fu fatta da padre Pedrazzini, professore di umanit\u00e0, con un discorso di cui l'oggetto era l'elogio di padre Martini. Infine, il 1\u00ba gennaio 1785, un altro elogio di questo maestro fu pronunciato in una seduta degli accademici \"fervidi\". Il padre Pacciaudi aveva fatto inserire, nel numero XX della sua \"Antologia\", pubblicata a Roma nel 1784, un lungo epitaffio dello stesso e Guglielmo Della Valle aveva recitato, il 24 novembre dello stesso anno, un'elegante orazione funebre nel servizio solenne tenutosi nella chiesa dei santissimi apostoli a Roma. Questo brano fu inserito nel \"Giornale de' letterati di Pisa (annata 1785, t.57, p. 270 e seguenti)\", lo stesso Della Valle, pubblic\u00f2 nella \"Antologia (Roma, 1784-1785)\", un'analisi della \"Storia della musica\" di Martini. S. C.\nConsiderazioni sull'artista.\nPartigiano dichiarato delle tradizioni dell'antica scuola romana, ammiratore sincero dei grandi musicisti che essa aveva prodotto, Martini s'impegn\u00f2 particolarmente a diffondere le dottrine che avevano formato tanti abili maestri e a dare ai suoi allievi purezza di stile e una maniera elegante di far cantare le parti. L'eccellenza del suo metodo pratico e il merito dei suoi allievi diedero alla sua scuola una rinomanza europea. I pi\u00f9 celebri musicisti erano onorati di ricevere consigli dal francescano di Bologna che quasi sempre dissipava ogni dubbio intorno alle questioni che essi gli proponevano. Il lustro di cui godette lo fece sovente prendere come arbitro delle discussioni elevate sui differenti punti dell'arte e della scienza e per giudice nei concorsi. Fu cos\u00ec che venne chiamato un giorno a pronunciare un giudizio sul padre Frittelli, maestro di cappella della cattedrale di Siena che insegnava il solfeggio secondo il metodo moderno, rifiutando le mutazioni e il padre Provedi, che attaccava questa novit\u00e0, conosciuta e praticata allora in Francia, Spagna, e nei Paesi Bassi.\nAllo stesso modo, Flavio Chigi, nel 1745, lo invit\u00f2 a dare il suo parere sul nuovo sistema di solmisazione che voleva mettere in voga. Chiamato come giudice nel concorso indetto per il posto di maestro di cappella di Santa Maria della Scala a Milano, si pronunci\u00f2 in favore di Fioroni, riportando dalla sua parte tutti gli altri giudici che avevano gi\u00e0 scelto Palladino. Alla morte di Fioroni, fu sempre Martini ad essere chiamato a designarne il successore. In un'altra occasione, Gregorio Ballabene, dopo aver scritto la sua famosa messa a 48 voci reali, la sottomise all'approvazione di questo maestro che scrisse a tal riguardo una dissertazione speciale.\nPadre Martini fu talvolta impegnato in discussioni di dottrina o riguardanti l'applicazione pratica dei suoi principi; in tutte queste occasioni, si comport\u00f2 con educazione e sapienza. Non aveva pi\u00f9 di 26 anni quando la prima di queste polemiche fu sollevata, in occasione di un canone enigmatico a tre parti di Giovanni Animuccia che si trovava alla guida della cattedrale di Loreto. Le prime due parti di questo canone sono regolari, ma la terza, nella quale il musicista non aveva messo la chiave, ha un'estensione di due ottave e non pu\u00f2 essere risolta che per mezzo delle due chiavi di Do e di Fa. Padre Martini invi\u00f2 la sua soluzione al vecchio maestro Redi, maestro di cappella della stessa cattedrale, il quale, non avendo mai visto alcuna parte vocale scritta con due chiavi, dichiar\u00f2 la soluzione cattiva e ne propose un'altra, che era sbagliata. Martini invi\u00f2 le due soluzioni del problema a Pitoni, maestro della cappella di San Pietro in Vaticano e a Pacchioni di Modena e questi sapienti musicisti approvarono il lavoro di Martini, condannando quello di Redi. Il vecchio maestro, che non voleva essere battuto da un giovane, critic\u00f2 con amarezza questa decisione, ma Martini pose fine alla disputa con una dotta dissertazione, datata 24 ottobre 1733 in cui provava, con esempi presi dalle opere di Soriano, di Festa, di Nanini e d'altri maestri del XVI secolo, che si erano gi\u00e0 talvolta scritte parti vocali su due chiavi differenti. Un estratto di questa celebre discussione si trovava in un manoscritto conservato nella biblioteca di casa Corsini a Roma, dal titolo \"Controversia tra il P.M.F. Gio. Battista Martini e il sig D. Tommaso Redi, maestro di capp. di Loreto\".\nAntonio Eximeno aveva attaccato la scienza delle combinazioni armoniche e del contrappunto nel suo libro \"dell'origine della musica\": Martini difese la scienza che insegnava nel suo \"saggio fondamentale di pratica del contrappunto fugato\" e questa risposta provoc\u00f2 una replica del gesuita spagnolo. Saverio Mattei, Manfredini e altri attaccarono anch'essi il sapiente professore di Bologna, considerando la sua scienza come superata e le sue composizioni prive di genio, ma egli non rispose a queste accuse e il suo prudente silenzio le fece cadere a poco a poco nell'oblio.\nOpere.\nPadre Martini ha composto, per la chiesa, messe e mottetti non nello stile \"osservato\" dell'antica scuola romana, ma in quello concertato che era in uso all'epoca in cui visse. La maggior parte di queste composizioni \u00e8 rimasta manoscritta, tra le opere stampate si possono citare:\nTra le composizioni manoscritte si hanno:\nSono attualmente in corso la redazione dell'edizione critica e l'incisione discografica dell'opera strumentale inedita di Padre Martini, in larga parte conservata in forma manoscritta presso il Museo internazionale e biblioteca della musica di Bologna. Il progetto \u00e8 condotto da Federico Ferri e Daniele Proni, rispettivamente direttore musicale e coordinatore artistico dell'ensemble barocco bolognese Accademia degli Astrusi.\nLa Storia della musica.\nLa sua opera pi\u00f9 considerevole ha per titolo \"Storia della musica\" (in 4 volumi) in cui mostra la sua vasta erudizione e le molte letture. Sebbene Martini avvisi nella prefazione che mancano testimonianze e descrizioni sufficienti per la musica delle prime et\u00e0 del mondo, nondimeno si impegna a trattarle, in ben dieci capitoli del primo volume della sua \"storia\":\nTre dissertazioni vennero in seguito a riempire la restante parte del volume e occupano non meno di 360 pagine in cui Martini esamina qual \u00e8 il canto naturale agli uomini, di quale canto gli antichi fecero uso e quali furono i canti e gli strumenti di cui gli ebrei si servivano nel tempio. Il secondo e il terzo volume, sono interamente riempiti da ricerche sulla musica dei greci o da elementi che vi si ricollegano in maniera pi\u00f9 o meno indiretta. All'inizio e alla fine dei capitoli di ogni opera, Martini aveva fatto incidere dei canoni enigmatici tra cui alcuni molto difficili. Cherubini li ha risolti tutti, e ne ha tratto una raccolta molto curiosa. Il quarto volume doveva contenere le ricerche sulla musica del medioevo fino all'XI secolo. Da un frammento di una lettera al padre Sabbatini, datata 13 marzo 1783, si sa che si proponeva di esaminare soprattutto il merito storico del lavoro di Guido d'Arezzo. Parla della necessit\u00e0 di ricercare tutte le copie che potr\u00e0 procurarsi delle opere di questo celebre monaco, sebbene secondo la testimonianza di Burney, avesse gi\u00e0, nel 1771, dieci copie del \"Micrologus\" nella sua biblioteca.\nIn questo volume, l'epoca di Carlo Magno \u00e8 trattata senza ordine e con delle lacune assai importanti, come la notazione e i primi saggi dell'armonia, bench\u00e9 l'autore tocchi l'undicesimo secolo e cominci la trattazione della dottrina di Guido d'Arezzo.\nL'esemplare o sia saggio fondamentale pratico di contrappunto.\nDopo la \"Storia della musica\", l'opera pi\u00f9 considerevole di padre Martini \u00e8 quella che ha per titolo: \"L'esemplare o sia saggio fondamentale pratico di contrappunto\" (Bologna 1774-1775, per Lelio della Volpe, due volumi in-4\u00b0). Il primo \u00e8 relativo al contrappunto sul cantus firmus, il secondo al contrappunto fugato. Brevi elementi di contrappunto anticipano, nella prima parte, gli esempi tratti dalle opere dei maestri celebri dell'antica scuola come Palestrina, Monteverdi, Porta, Morales, Animuccia e altri che, conformemente al titolo dell'opera (\"l'esemplare\"), forniscono modelli da studiare. Dopo aver spiegato la natura e la costituzione di ciascuno dei toni del cantus planus, padre Martini mostra, con brani tratti dalle opere di questi maestri, la maniera con la quale questi ultimi dovevano essere trattati nel contrappunto e accompagna questi esempi con note rimarchevoli non solo per l'erudizione, ma nelle quali brilla il merito di una perfetta conoscenza pratica dell'arte di comporre.\nLe altre produzioni stampate di questo musicista sono:\nNel 1757 venne anche pubblicata una sua lettera sull'inondazione di Verona.\nProgetto Martini.\nDal 2007, l'orchestra barocca bolognese Accademia degli Astrusi, diretta da Federico Ferri, ha intrapreso un progetto di riscoperta dell'opera inedita di Giovanni Battista Martini, incidendo ed eseguendo l'integrale dell'opera strumentale, e riportando in scena, in co-produzione con il Teatro Comunale di Bologna, due Intermezzi inediti del compositore bolognese, \"Don Chisciotte\" e \"Il Maestro di Musica\".\nTra il 2009 e il 2011 si sono tenute a Bologna quattro edizioni del Festival Martini con il sostegno di importanti istituzioni pubbliche e private della citt\u00e0. La musica di Martini \u00e8 stata inoltre eseguita dall'Accademia degli Astrusi in importanti festival, teatri e sale da concerto in ambito internazionale, fra cui Wigmore Hall di Londra e Konzerthaus Berlin.\nL'edizione critica dell'opera strumentale integrale, curata da Federico Ferri e Daniele Proni, \u00e8 in corso di pubblicazione da parte di Sugar Suvini-Zerboni. La registrazione in DVD degli Intermezzi eseguiti dall'Accademia degli Astrusi nell'ottobre 2011 al Teatro Comunale di Bologna, con scenografie basate su bozzetti originali di Dario Fo, \u00e8 stata pubblicata e distribuita da Sony nel 2013."}
{"id": "463253", "revid": "56620", "url": "https://it.wikipedia.org/wiki?curid=463253", "title": "Pesce stocco", "text": ""}
{"id": "463260", "revid": "1318658", "url": "https://it.wikipedia.org/wiki?curid=463260", "title": "Steve Rogers", "text": ""}
{"id": "463263", "revid": "125999237", "url": "https://it.wikipedia.org/wiki?curid=463263", "title": "Brionvega", "text": "Brionvega \u00e8 un marchio italiano di elettronica di consumo di propriet\u00e0 della BV 2 s.r.l. di Milano. Creato nel 1963, ha dato il nome ad un'azienda a conduzione familiare di Milano, attiva dal 1945 al 1994, che oper\u00f2 nel medesimo settore ed ha segnato la storia nel campo del \"design\" applicato a prodotti \"hi-tech\".\nStoria.\nDa BP Radio a Radio Vega Televisione (1945-1958).\nLa ditta \"BP Radio S.r.l.\" fu fondata nel 1945 a Milano su iniziativa di tre soci, il signor Giuseppe Brion (1909-1968) con la consorte Onorina Tomasin (1919-2002), e l'ingegner Leone Pajetta, ed inizi\u00f2 con la produzione di componenti elettronici ed elettrici (trasformatori di MF, gruppi di AF, altoparlanti), e di radioricevitori completi con il marchio Vega, attivit\u00e0 che si svolgevano in un laboratorio in Via Pacini 59 nel quartiere Citt\u00e0 Studi. \nNel 1950, la ragione sociale divenne \"Vega BP Radio S.r.l.\". In quel periodo, in Italia furono sperimentate le prime trasmissioni televisive, e Brion che intu\u00ec le potenzialit\u00e0 del nuovo mezzo di comunicazione, inser\u00ec l'impresa nel mercato dei televisori, la cui produzione fu avviata nel 1953 dopo aver rilevato lo stabilimento della ditta milanese Homelight, gi\u00e0 specializzato in questo tipo di produzione. Fu perci\u00f2 nuovamente modificata la ragione sociale in \"Radio Vega Televisione S.r.l.\"., e cinque anni pi\u00f9 tardi, nel 1958, sede e attivit\u00e0 produttive dell'azienda furono spostate in un nuovo ed ampio complesso industriale realizzato in Via Pordenone 8, nel quartiere Lambrate. \nIl \"design\" di Zanuso e Sapper e la nascita di Brionvega (1959-1967).\nL'azienda fece ingresso nel mondo del disegno industriale nel 1959, quando a Rodolfo Bonetto (1929-1991) venne commissionato il progetto di un televisore entrato in produzione in quello stesso anno, il Cristallo 23\"; quasi contemporaneamente, a Marco Zanuso (1916-2001) e al tedesco Richard Sapper (1932-2015), venne invece commissionata la realizzazione del modello Antares II. Entrambi i modelli, seppur non ricordati come iconici, riscossero un importante successo commerciale. \nNel 1960, l'ingegner Pajetta usc\u00ec dall'azienda, che da allora pass\u00f2 interamente sotto il controllo dei coniugi Brion ed assunse la nuova ragione \"Brion Vega Radio Televisione S.a.s.\". Constestualmente, nacque anche il marchio Brion Vega, ideato da Massimo Vignelli (1931-2014), che abbinava il cognome dei proprietari dell'azienda al marchio Vega con cui fino ad allora i suoi prodotti venivano commercializzati. La decisione di modificare anche il marchio aziendale, fu dettata dall'esigenza di distinguere i propri prodotti da quelli di un'altra azienda che operava con un nome simile, la tedesca WEGA, e di evitare possibili contrasti con la medesima.\nNel 1961 usc\u00ec il modello Orion 23\", che si caratterizzava per la sua leggerezza di peso, ma il primo vero successo dell'azienda milanese nel campo del \"design\" si verific\u00f2 l'anno seguente, nel 1962, con il modello Doney 14\" di Zanuso e Sapper, primo televisore a transistor portatile prodotto in Europa, che in quello stesso anno si aggiudic\u00f2 il Premio Compasso d'oro. Nel 1963, venne modificato in maniera definitiva il marchio aziendale, che divenne \"Brionvega\". Un anno pi\u00f9 tardi, nel 1964, avvenne la consacrazione definitiva dell'azienda milanese nel settore del \"design\", con il modello Algol 11\" realizzato da Zanuso e Sapper, che con le sue particolari caratteristiche e funzionali, come lo schermo inclinato e la maniglia estraibile, riscosse un successo straordinario e diverr\u00e0 negli anni a venire un vero e proprio oggetto culto, tanto da trovarsi esposto ai giorni nostri al MoMa di New York e al Museum f\u00fcr Kunst und Gewerbe di Amburgo. Nel 1965, Brionvega apr\u00ec un secondo stabilimento a Casella d'Asolo, in provincia di Treviso, edificato su progetto di Zanuso.\nLe produzioni Brionvega si caratterizzarono per la capacit\u00e0 di coniugare il migliore \"design\" italiano con le pi\u00f9 innovative tecnologie elettroniche. Oltre che con i televisori, importanti successi arrivarono anche con le radio, e sono degni di menzione: il modello TS502 del 1964 disegnato da Zanuso e Sapper, soprannominato \"Radio Cubo\" per la sua caratteristica forma cubica; il radioricevitore RR127 del 1965, anch'esso progettato da Zanuso e Sapper; il radiofonografo modello RR126 disegnato dai fratelli Achille (1918-2002) e Pier Giacomo Castiglioni (1913-1968), un impianto stereofonico ad alta fedelt\u00e0 costituito da un corpo fisso centrale rappresentato dal radioricevitore, sormontato dal giradischi, e dai due altoparlanti laterali, che tramite agganci potevano essere posizionati in tre modi differenti. Altri prodotti importanti furono il televisore Triangular da 26 pollici disegnato da Mario Bellini del 1968, il televisore Black ST201 da 14 pollici del 1969, disegnato da Zanuso e Sapper, che si caratterizz\u00f2 per le sue dimensioni compatte.\nLa morte di Brion e il \"design\" di Lucci e Orlandini (1968-1979).\nNel 1968, mor\u00ec improvvisamente Giuseppe Brion, e la conduzione dell'azienda fu assunta dalla vedova Onorina in qualit\u00e0 di presidente e amministratore delegato, affiancata dal loro figlio Ennio. L'azienda, nei due stabilimenti di Milano e Casella d'Asolo occupava 500 addetti, non risent\u00ec della scomparsa del suo fondatore, e non arrest\u00f2 i successi e la sua crescita: nel 1970, a Brionvega venne assegnato il secondo Compasso d'oro alla produzione con le seguenti motivazioni:\nNel 1971, fu aperto il terzo stabilimento ad Agrate Brianza, e la produzione fu allargata cos\u00ec a tutto il campo dell'elettronica di consumo. Un anno pi\u00f9 tardi, nel 1972, l'azienda fu premiata con la Palma d'oro alla pubblicit\u00e0, e divenne anche societ\u00e0 per azioni assumendo la ragione sociale \"Brionvega S.p.A.\".\nIl nuovo decennio per Brionvega fu prolifico alla stessa maniera di quello precedente: nel 1974, usc\u00ec il fonoamplificatore Concetto 101, e due anni pi\u00f9 tardi, nel 1976, il televisore Mizar 24\", ambedue modelli progettati da Roberto Lucci e Paolo Orlandini, che a quell'epoca sostituirono il duo Zanuso-Sapper come designer dell'azienda. Nel 1978, usc\u00ec il primo televisore a colori prodotto dall'azienda milanese, il Tesi, di 24 pollici, che rappresentava la versione aggiornata del Mizar. Degni di menzione sono anche i televisori a colori Spot 15\" del 1978 - con sintonizzatore fino a 100 canali - e Alta Fedelta 26\" del 1979 - dall'originale forma rettangolare e diviso in due sezioni, quella superiore dove si trova lo schermo e quella inferiore dove si trovano i comandi e l'impianto stereo -, ambedue disegnati da Bellini, .\nIl declino e la cessione a S\u00e8leco (1982-1997).\nNonostante il notevole contributo portato nel campo del disegno industriale e i successi riscossi, Brionvega risent\u00ec della crisi che tra la seconda met\u00e0 degli anni settanta e gli inizi degli anni ottanta aveva colpito l'industria elettronica italiana, in modo particolare quella produttrice dei televisori, messa in difficolt\u00e0 dall'aggressiva concorrenza dei produttori stranieri, e frenata sul piano tecnologico dalla mancata introduzione della televisione a colori in Italia, che avvenne solo nel 1977 con il sistema PAL, molti anni pi\u00f9 tardi rispetto a tanti altri paesi europei, che invece avviarono le trasmissioni televisive a colori gi\u00e0 alla fine degli anni sessanta.\nNel 1984, nel capitale di Brionvega fece ingresso la finanziaria pubblica REL, istituita due anni prima dal Ministero dell'Industria con l'obiettivo di risanare le aziende italiane di elettronica di civile in crisi. REL entr\u00f2 in Brionvega - che impiegava 247 addetti - rilevando il 33% del suo capitale e con una dote di finanziaria di 20 miliardi di lire in tre diverse fasi. L'intervento pubblico, se da un lato port\u00f2 nuova liquidit\u00e0 in azienda, dall'altro non port\u00f2 alcun beneficio ai fini del risanamento, poich\u00e9 Brionvega continuava a registrare perdite di bilancio, seppur pi\u00f9 contenute rispetto agli anni precedenti. \nNel 1985, per ridurre i costi, fu decisa la chiusura dello stabilimento veneto di Casella d'Asolo. Nel 1989, il 33% delle quote di Brionvega furono rilevate dalla Finarte, e di conseguenza diminuiva la partecipazione della famiglia Brion, comunque socio di riferimento con il 42%, come pure quella di REL con il 25%. Dopo l'ingresso di Finarte la gestione dell'azienda venne affidata a Roberto Scalfi, nominato nuovo amministratore delegato, e nel corso del 1990-91 furono ripianate le gravi perdite di bilancio.\nNegli anni ottanta, i prodotti proposti da Brionvega sul mercato, furono i modelli Memphis (1980) disegnato da Ettore Sottsass - formato da una parte superiore cubica che contiene il cinescopio, ed una parte inferiore a forma rettangolare dove si trovano i comandi -, Coro (1981) disegnato da Lucci-Orlandini - con schermo da 26 pollici e predisposto per la ricezione delle trasmissioni in stereofonia -, il Led 20\" (1983) e il Best (1989), realizzati da Bellini, come i successivi modelli Glasscube - con il cinescopio di 20 pollici racchiuso all'interno di una scatola nera a forma cubica - e Quadro 25\" e 28\" (1992).\nNel marzo 1992, la S\u00e8leco di Pordenone, all'epoca la maggiore azienda italiana produttrice di elettronica di consumo, acquis\u00ec il 25% di Brionvega. Poco tempo dopo, tra luglio e agosto, l'azienda friulana acquis\u00ec anche le quote possedute dai Brion e dalla Finarte, assumendone cos\u00ec il totale controllo. A quell'anno, sede legale e stabilimento di produzione risultavano essere localizzate a Cernusco sul Naviglio, nell'hinterland milanese.\nNel 1994, il Gruppo S\u00e8leco, in difficolt\u00e0 finanziarie, attu\u00f2 un piano di riorganizzazione aziendale, che comport\u00f2 tra gli altri la cessazione delle attivit\u00e0 di Brionvega, divenuta da allora un semplice marchio. La stessa S\u00e8leco, tre anni pi\u00f9 tardi, nel 1997, and\u00f2 incontro al fallimento.\nIl marchio Brionvega a Formenti a SIM2 (1998-presente).\nNel 1997, il Gruppo Formenti, azienda lombarda di Lissone con una solida tradizione industriale nel settore dell'elettronica civile domestica e professionale, acquist\u00f2 all'asta fallimentare stabilimento e marchi del Gruppo S\u00e8leco, tra cui quello Brionvega, che conflu\u00ec successivamente nella Formenti-S\u00e8leco S.p.A. Con l'ambizione di rinverdire i fasti degli antichi successi, Formenti cur\u00f2 tra il 2001 e il 2002 il rinnovamento tecnologico di modelli storici quali l'Algol, il Doney, il Glass Cube e la radio TS502, riproposti nella stessa forma ma con un'elettronica aggiornata. Nel 2003, venne lanciato il modello Doge, un televisore CRT da 32 pollici, disegnato da Mario Bellini. L'anno seguente, nel 2004, il marchio Brionvega pass\u00f2 da Formenti-S\u00e8leco a SIM2 Multimedia, altra azienda controllata dal Gruppo brianzolo e rilevata all'asta fallimentare di S\u00e8leco, produttrice di videoproietori. \nFormenti-S\u00e8leco, in difficolt\u00e0 finanziarie, fu posta in liquidazione, commissariata nel 2005, e l'anno seguente, nel 2006, le sue attivit\u00e0 furono rilevate dall'azienda Smart Tv dei fratelli Marco e Carlo Asquini, in seguito divenuta Super//Fluo: il marchio Brionvega veniva rilanciato nel 2007 con una linea di prodotti disegnata dall'ingegner Valerio Cometti, quali il televisore LCD modello Alpha da 19 pollici - con lettore DVD integrato sia analogico che con sintonizzatore incorporato DVB-T - e le riedizioni dei modelli Algol e Doney, tutti costruiti in serie limitata. Nel 2009, con il marchio Briovenga \u00e8 stata lanciata la versione aggiornata della radio TS502 che si connette alla rete wireless. Nello stesso anno, falliva l'azienda dei fratelli Asquini, e nel 2010, SIM2 acquisisce la titolarit\u00e0 esclusiva del marchio Brionvega.\nNel 2019, SIM2 propone sul mercato il radiofonografo RR226, riedizione del modello del 1965 disegnato dai Fratelli Castiglioni.\nInformazioni e dati.\nBrionvega S.p.A. \u00e8 stata un'azienda con sede legale e stabilimento a Cernusco sul Naviglio, Citt\u00e0 metropolitana di Milano, che produceva con l'omonimo marchio televisori e radio destinati alla fascia alta di mercato, dal 1992 controllata dalla S\u00e8leco di Pordenone. Nel 1991, prima di passare al Gruppo friulano, l'azienda produsse 30.000 televisori e realizz\u00f2 un fatturato di 26 miliardi di lire. Brionvega \u00e8 uno dei marchi italiani pi\u00f9 conosciuti all'estero.\nDal 2010 \u00e8 stato un marchio della SIM2 Multimedia di Pordenone, poi passato alla BV 2 S.r.l. di Milano, controllata dalla SIM2 BV S.r.l., azienda con sede e stabilimento a Rivignano Teor, in provincia di Udine."}
{"id": "463266", "revid": "104485", "url": "https://it.wikipedia.org/wiki?curid=463266", "title": "Quercus cerris", "text": "Il cerro (Quercus cerris ) \u00e8 un albero a foglie caduche appartenente alla famiglia delle Fagaceae.\nDescrizione.\nIl cerro ha un tronco con corteccia grigio-brunastra con profonde solcature rossicce (il felloderma si rende infatti visibile). Tende a sviluppare una chioma sino ad una altezza di 30\u201335\u00a0m.\nLe foglie sono alterne, eterogenee morfologicamente, ma in generale hanno forma obovato-oblunga, 7-9 paia di lobi ineguali, picciolo lungo fino a 2,5\u00a0cm, tardivamente caduche.\nI frutti sono ghiande di circa 2,5\u00a0cm di lunghezza, caratteristiche per il \"cappuccio\" che le copre parzialmente ricoperto di una sorta di grossolana peluria riccioluta, di colore giallino chiaro, di cui sono rivestite anche le gemme, ci\u00f2 che ne consente il riconoscimento in ogni stagione. La propagazione avviene tramite ghiande la cui maturazione fisiologica si completa in due anni. \nDistribuzione e habitat.\nL'areale di \"Q. cerris\" si estende in Europa meridionale. In Italia \u00e8 molto frequente negli Appennini e soprattutto nelle regioni centro-meridionali, dal piano sub-montano a quello sub-mediterraneo, mentre \u00e8 assente in Sardegna. La gran parte dei querceti collinari e montani dell'Appennino Settentrionale e Centrale sono cerrete.\nA Lodrino, 750 m s.l.m., in Valle Trompia, si conserva un bosco di cerro. Si tratta di una rarit\u00e0. Il clima freddo dell'arco alpino impedisce la presenza del cerro, tipico dei boschi submediterranei, raramente nella fascia mediterranea. Il clima mite e favorevole di questa area consente la sopravvivenza della pianta. Per la particolarit\u00e0, la zona \u00e8 detta \"Localit\u00e0 Cerreto\", toponimo molto comune lungo l'Appennino."}
{"id": "463267", "revid": "54332726", "url": "https://it.wikipedia.org/wiki?curid=463267", "title": "Borgomastro", "text": ""}
{"id": "463270", "revid": "486946", "url": "https://it.wikipedia.org/wiki?curid=463270", "title": "Africa Korps", "text": ""}
{"id": "463275", "revid": "697352", "url": "https://it.wikipedia.org/wiki?curid=463275", "title": "A13", "text": ""}
{"id": "463278", "revid": "119532180", "url": "https://it.wikipedia.org/wiki?curid=463278", "title": "Mariano Sabatini", "text": "Biografia.\nHa iniziato a lavorare nel 1992 come cronista per una testata romana. Due anni dopo viene chiamato da Luciano Rispoli a sostituire un autore del \"Tappeto Volante\" su Telemontecarlo (TMC). Da allora ha proseguito parallelamente l'attivit\u00e0 giornalistica (iscritto all'ordine dal 1996) e quella di autore televisivo. Giorgio Dell'Arti e Massimo Parrini lo hanno inserito nel \"Catalogo dei viventi\" 2009. Nell'ambito del Festival della Letteratura 2013 \u00e8 stato insignito del Premio Citt\u00e0 di Giulianova.\nDa fine 2019 dirige, insieme a Divier Nelli, la casa editrice Polillo Editore.\nTelevisione.\nDal 1994 fino a luglio 1998, e poi nel 2001 e fino al 2005, \u00e8 autore del talk show \"Tappeto Volante\", in onda prima su TMC poi sul circuito di Odeon TV, su Raisat Album e su Canale Italia (e in contemporanea sul canale 883 di Sky). Arrivato alla tv grazie all'intuizione di Luciano Rispoli che ha ravvisato nel giovane giornalista che era andato a intervistarlo doti di autore, Sabatini ha proseguito a collaborare con grandi network. Sempre per TMC, tra ottobre 1998 e gennaio 1999, \u00e8 autore del \"Primo Campionato di lingua italiana\", nato sul modello del quiz \"Parola mia\" che Luciano Rispoli aveva ideato e condotto per tre stagioni su Raiuno: un quiz che ha visto protagonisti giovani universitari alle prese con etimologie, definizioni, modi di dire e temi scritti in buon italiano. Tra il 2002 e il 2003 firma la riedizione di \"Parola mia\", conduttore Luciano Rispoli: settanta appuntamenti su Raitre; per la quale ha scritturato, come partner di Rispoli, la scrittrice Chiara Gamberale. \nRadio.\nNel 1996 collabora con recensioni di cinema a \"Radiodue Time\". Fino a giugno 1998, scrive i testi di \"Punto d'incontro\", programma-contenitore di Radiodue, per cui in voce una rubrica di cinema. Tra il 2003 e il 2004 \u00e8 opinionista di \"Vacanze romane\" e \"Buongiorno domenica\" che Dina Luce conduce su Nuova Spazio Radio; nello stesso periodo collabora con \"Sesto potere\" su RadioRoma. Nel 2006-'07 \u00e8 opinionista \"Playwatch\" di Fabio Canino e Francesca Zanni su Play Radio. Nelle stagioni 2007-08/ 2008- luglio '09, cura la rubrica sulla tiv\u00f9 \"Breve durata d'ascolto\", intervenendo su Radio Capital, a \"I Capitalisti\" di Flavia Cercato e Andrea Pellizzari (sostituito dal giornalista musicale Massimo Cotto). Dal 2005 firma la rubrica \"Mi scappa la TV\" all'interno del \"FizzShow\" su una \"syndication\" radiofonica nazionale; dal 2007 e per 9 anni elargisce \"Consigli per le letture su IdeaRadio. Tra il 2018 e il 2019 \u00e8 l'ideatore e conduttore di Atuxtv e Techetechem\u00e9 sul circuito nazionale InBlu Radio.\"\nGiornalismo.\nDagli anni novanta ha scritto e curato rubriche di cultura, costume, spettacoli per \"Il Tempo\", \"Il Giornale\", \"Ecco\", i quotidiani del gruppo Agl Espresso, \"Gioia\", \"Bella\", \"Set\", \"Film Tv\", \"Novella 2000\", \"Campus\", \"Maxim\", \"Vera\", \"Vent'anni\", \"Il Mucchio Selvaggio\", \"Nuovo male settimanale\", \"Cosmopolitan\", \"Intimit\u00e0\" (diretto da Bice Biagi), \"King\", \"Moda\", \"Onda Tv\", \"Radiocorriere TV\", l'agenzia Italpress, Metro, Italia Oggi. Affaritaliani, il portale giornalistico ."}
{"id": "463281", "revid": "729019", "url": "https://it.wikipedia.org/wiki?curid=463281", "title": "Zagaglia", "text": "La zagaglia (arabo \"az-za\u0121\u0101yah\", derivato dal berbero \"za\u0121\u0101ya\" - lett. \"lancia; en. \"assegai\"; fr. \"sagaie\"; cat. atzagaia; es. \"azagaya\") \u00e8 un'arma inastata eiettabile, pi\u00f9 corta della lancia propriamente detta ma pi\u00f9 pesante rispetto al giavellotto, con lama pi\u00f9 sviluppata, ampiamente diffusa tra i popoli dell'Africa. Discende, con buona probabilit\u00e0, da un tipo di arma bianca sviluppatasi nel Paleolitico che aveva un corto manico e la lama in pietra, osso o corno. A volte \u00e8 chiamato zagaglia solo il ferro di una comune lancia.\nStoria.\nI primi reperti relativi alla produzione di zagaglie datano alla fase finale del Paleolitico nota come \"Magdaleniano\". A quel tempo la parte contundente delle zagaglie era costituita da una lunga punta in osso/corno. Come altri tipi di proiettili preistorici, anche la zagaglia era utilizzata, al momento del lancio, in combinazione con il propulsore che permetteva all'utilizzatore di massimizzare potenza e gittata. La ricchezza dei reperti ha permesso agli archeologi di identificare diversi tipi di queste armi primitive basate sulla differente lavorazione della punta.\nQuesto tipo di arma and\u00f2 sostanzialmente scomparendo in Europa durante l'Et\u00e0 del bronzo, quando l'arma inastata \"da mischia\", la lancia vera e propria, si differenzi\u00f2 sempre pi\u00f9 dall'arma \"da lancio\", il giavellotto. Un ultimo esempio di zagaglia europea pu\u00f2 forse essere considerata la \"frama\" dei guerrieri germani descritta da Cesare nel \"De bello gallico\". In Africa, invece, la zagaglia sopravvisse durante l'et\u00e0 dei metalli, acquisendo punta in metallo in foggia di lama relativamente pronunciata, restando in uso sia presso le popolazioni sahariane sia presso le popolazioni sud-sahariane."}
{"id": "463282", "revid": "92723", "url": "https://it.wikipedia.org/wiki?curid=463282", "title": "Unione di Krewo", "text": "L'Unione di Krewo (o Unione di Kr\u0117va) fu un accordo politico-dinastico fra la regina di Polonia Edvige e il granduca Jogaila di Lituania, in base al quale fu fondata l'Unione polacco-lituana. Il documento fu firmato nel castello della citt\u00e0 di Krewo (in lituano: \"Kr\u0117va\", ) il 14 agosto 1385 e fissava i seguenti punti:\nLa nobilt\u00e0 polacca era stata per lungo tempo insoddisfatta dell'unione dinastica con l'Ungheria (realizzatasi con la successione di Luigi I d'Ungheria a Casimiro III il Grande). In pi\u00f9, la condivisione di interessi comuni con la Lituania, come ad esempio l'opposizione ai Cavalieri Teutonici e la crescente minaccia costituita dal principato di Mosca, convinse i leader dei due stati ad unire le forze per meglio contrastare le insidie esterne.\nLadislao II Jagellone (come venne chiamato dopo il battesimo) e Edvige d'Angi\u00f2 regnarono insieme sulla nuova realt\u00e0 statale di Polonia e Lituania, ma nel Granducato il potere effettivo fu esercitato dal cugino del re, Vitoldo, che persegu\u00ec una politica di sostanziale indipendenza da Cracovia. Dopo la morte della regina Edvige nel 1399, Ladislao Jagellone rimase unico sovrano di Polonia e primo della dinastia Jagellonica. Il comando da lui esercitato sulle forze armate polacco-lituane fu cruciale nella sconfitta dei Cavalieri Teutonici nella battaglia di Grunwald del 1410.\nJagellone promise anche di incorporare nel territorio della Polonia la Lituania e la Rutenia (Russia Rossa), ma la maggioranza dei nobili lituani si oppose a questo disegno. La promessa del re fu realizzata in parte con l'Unione di Lublino del 1569, che diede vita alla Confederazione polacco-lituana e trasfer\u00ec molti dei territori di Lituania e Rutenia sotto la giurisdizione della Corona polacca. La promessa fu integralmente realizzata pi\u00f9 di quattrocento anni dopo, quando, nel 1791, la Costituzione del 3 maggio dichiar\u00f2 Polonia e Lituania un unico Stato."}
{"id": "463284", "revid": "42020", "url": "https://it.wikipedia.org/wiki?curid=463284", "title": "Edvige d'Angi\u00f2", "text": ""}
{"id": "463286", "revid": "298055", "url": "https://it.wikipedia.org/wiki?curid=463286", "title": "Kaitlin Cooper", "text": ""}
{"id": "463288", "revid": "343572", "url": "https://it.wikipedia.org/wiki?curid=463288", "title": "Porta Ferdinandea", "text": ""}
{"id": "463290", "revid": "287204", "url": "https://it.wikipedia.org/wiki?curid=463290", "title": "Nuvolosit\u00e0", "text": ""}
{"id": "463291", "revid": "117704467", "url": "https://it.wikipedia.org/wiki?curid=463291", "title": "Tropical Pizza", "text": "Tropical Pizza \u00e8 stato un programma radiofonico in onda su Radio Deejay condotto da Nikki.\nIl programma \u00e8 trasmesso dal 1999, con diverse collocazioni orarie. Per via della programmazione insolita, che mischia rock alternativo ed esecuzioni live, ha un folto seguito di ascoltatori che hanno costituito anche alcune \"community\" composta dai cosiddetti \"tropicalisti\". Dal 2010 viene trasmesso dalle 15.30 alle 17.00, dal 2013 dalle 16 alle 18, per poi tornare al precedente orario dal settembre 2016. Da marzo 2019 con la conclusione di Albertino Everyday il programma va in onda dalle 15 alle 17.\nLa programmazione \u00e8 dedicata soprattutto alle sonorit\u00e0 Rock e Alternative, ma passa anche per Funk e Hip Hop, fino ad arrivare alla Discomusic anni ottanta; nel corso della trasmissione \u00e8 riservato uno spazio, non fisso, per le esibizioni dal vivo con sola voce e chitarra di artisti, gruppi musicali importanti soprattutto internazionali, accompagnati spesso dello stesso Nikki, che vanta un passato da musicista.\nLa regia della trasmissione \u00e8 affidata a DJ Aladyn e Annalisa de Stasio, mentre Fosca Donati segue la redazione.\nIl titolo del programma prende ispirazione da uno dei viaggi del conduttore Nikki in Australia dove vide un locale che si chiamava proprio \"Tropical Pizza\" e da qui appunto l'idea per il nome del programma.\nDal 2007 nel programma vengono affrontati temi che talvolta sfociano nel paranormale la rubrica \"paratropical\". Il DJ Aladyn ha il compito di scovare le storie pi\u00f9 misteriose e intriganti.\nNel 2008 entra in gioco un'altra rubrica del DJ Aladyn: il \"blocco sequenziale\", ovvero una sequenza da lui mixata che passa tra i vari generi musicali normalmente ascoltati nel programma.\nDal 2010 Nikki e Aladyn sono anche conduttori su Deejay TV di \"Shuffolato\", un programma che tratta di varie tematiche viaggiando per le principali capitali europee e non solo.\nDurante l'anno Nikki, DJ Aladyn e si esibiscono nei locali del Nord d'Italia con i loro \"live set\", seguiti dal pubblico \"tropicalista\".\nNella stagione 2020-2021 il programma viene sostituito da Deejay Summer Camp (gi\u00e0 andato in onda nell'estate del 2020) in cui a Nikki, DJ Aladyn e Fosca Donati si aggiungono Federico Russo e Francesco Quarna."}
{"id": "463293", "revid": "42020", "url": "https://it.wikipedia.org/wiki?curid=463293", "title": "Trattato di Kreva", "text": ""}
{"id": "463303", "revid": "1299641", "url": "https://it.wikipedia.org/wiki?curid=463303", "title": "Libro di Giobbe", "text": "Il Libro di Giobbe (ebraico \u05d0\u05d9\u05d5\u05d1; greco \u0399\u03ce\u03b2; latino \"Iob\") \u00e8 un testo contenuto nella Bibbia ebraica (Tanakh) e cristiana.\nContenuto.\nSecondo il profeta del VI secolo Ezechiele, Giobbe fu un uomo dell'antichit\u00e0 rinomato per essere un giusto, e perci\u00f2 l'autore del libro potrebbe averlo scelto come personaggio di un racconto sapienziale, una parabola. L'ipotesi che Giobbe sia solo il personaggio di un racconto \u00e8 suggerita anche dal nome stesso, che significa \"il perseguitato\" e fu discussa gi\u00e0 nell'antichit\u00e0 sia dagli ebrei nel Talmud Babilonese sia dai cristiani.\nL'anonimo autore fu quasi sicuramente un israelita, sebbene abbia ambientato la storia fuori da Israele, nell'Edom meridionale o nell'Arabia settentrionale, facendo un'allusione a luoghi distanti tra loro, come la Mesopotamia e l'Egitto. Alcuni dettagli narrativi suggeriscono che l'autore avesse presente la vicenda del re babilonese Nabonide, che risiedette nell'oasi di Tema fra il 550 e il 540 a.C. a causa di una grave malattia della pelle.\nI commentatori hanno proposto per la composizione del libro periodi che vanno dall'epoca pre-mosaica al II secolo a.C.. Fu attribuito a Mos\u00e8 dalla tradizione ebraica, ma l'ipotesi maggiormente condivisa dagli studiosi \u00e8 che il libro sia stato redatto dopo l'esilio babilonese, cio\u00e8 molti secoli dopo l'epoca in cui Mos\u00e9 sarebbe vissuto secondo la cronologia biblica. \nIl libro \u00e8 composto da 42 capitoli descriventi la storia del saggio Giobbe, la cui vita \u00e8 provata da tribolazioni inspiegabili, con ampie meditazioni contenute nei dialoghi con i suoi tre amici sul perch\u00e9 Dio permetta il male all'uomo giusto (vedi Teodicea). \nIl testo \u00e8 principalmente scritto in uno stile poetico, ma l'introduzione (capp. 1-2) e la conclusione (capitolo 42, 7-17) sono in prosa. Al centro del libro il capitolo 28 si differenzia per il suo contenuto tipico della letteratura sapienziale. \nSembra esserci, inoltre, una certa discontinuit\u00e0 teologica fra il testo poetico, che sostiene che Dio \u00e8 troppo distante dall'uomo perch\u00e9 questi possa capirlo e giudicare il suo operato, lasciando aperta la speranza di un \"redentore\" che riscatter\u00e0 il male, e l'epilogo, secondo cui Dio retribuisce in terra il male subito dal giusto.\nIncertezze sulla datazione.\nGli studiosi hanno lungamente discusso sulla storia compositiva del libro, proponendo anche datazioni diverse per le sue parti, ma senza raggiungere conclusioni condivise. La cornice in prosa \u00e8 stata ritenuta da molti un'aggiunta posteriore, ipotesi esclusa da altri. Kugler e Hartin, discutono queste ipotesi, ma propendendono per il VI secolo come datazione pi\u00f9 probabile per diverse ragioni, mentre Fokkelman lo assegna al V, secolo pi\u00f9, secolo meno. Anche Seow lo attribuisce alla fase iniziale del dominio persiano. Secondo altri, tuttavia, i capitoli 3-37 (cio\u00e8 la maggior parte del testo) potrebbero risalire soltanto al IV-II secolo a.C..\nIl libro.\nIl libro esiste sia in ebraico, il testo masoretico, sia nella traduzione in greco, la Septuaginta, redatta in Egitto negli ultimi secoli prima dell'era volgare. Inoltre tra i Rotoli del Mar Morto sono stati rinvenuti manoscritti in aramaico ed ebraico.\nIl problema della retribuzione.\nIl libro di Giobbe intende rispondere alla domanda di come Dio premi o castighi le azioni degli uomini. Il popolo ebraico ha fatto in proposito un lungo cammino, che ha portato a grandi scoperte e riflessioni. Si possono riassumere le tappe principali di questo cammino nello schema seguente:"}
{"id": "463304", "revid": "599013", "url": "https://it.wikipedia.org/wiki?curid=463304", "title": "Polemarco (disambigua)", "text": ""}
{"id": "463306", "revid": "447535", "url": "https://it.wikipedia.org/wiki?curid=463306", "title": "Scolmatore", "text": "Per scolmatore s'intende un'opera idraulica, generalmente un canale o una galleria sotterranea, in grado di diminuire la portata di piena di un fiume o di un torrente, deviandone una quota parte. Lo scolmatore funziona quindi come una \"deviazione idraulica\", consentendo di diminuire il livello di piena massima del fiume. Generalmente l'acqua incanalata nello scolmatore ha come recapito finale un grande serbatoio come un lago o il mare.\nFunzionamento idraulico.\nSebbene in piena si realizzi un regime di moto vario, generalmente si assumono condizioni di moto permanente, per le quali \u00e8 possibile tracciare i profili del pelo libero. L'inizio del canale scolmatore \u00e8 posto in corrispondenza della sezione A, a monte della quale si trova il corso d'acqua da cui prelevare parte della portata di piena. La portata defluente nello scolmatore \u00e8 quindi inferiore rispetto a quella del corso d'acqua. Per questo motivo, l'altezza di moto uniforme a monte di A \u00e8 maggiore di quella di valle. Essendo il problema del contenimento in alveo delle portate di piena tipico di corsi d'acqua di pianura, si assume di essere in alveo a debole pendenza, per il quale l'altezza di moto uniforme formula_1 \u00e8 maggiore dell'altezza critica formula_2 (formula_3). In condizioni di moto uniforme si ha quindi il transito di una corrente lenta, la quale \u00e8 governata da valle. Il profilo deve essere quindi tracciato da valle verso monte a partire dalla sezione A, a valle della quale, in assenza di perturbazioni, si realizza un moto uniforme. Dalla sezione A verso monte si traccia quindi un profilo D2, che tende asintoticamente all'altezza di moto uniforme di monte.\nLa presenza del canale scolmatore genera un profilo come nella figura B.\nCaratteristiche.\nL'obiettivo di un canale scolmatore \u00e8 quello di ridurre la portata di piena in tratte localizzate dove l'alveo presenta una marcata insufficienza. L'efficacia di interventi simili \u00e8 localmente elevata, nel senso che la tutela del territorio circostante ne beneficia, e globalmente, ovvero su scala di bacino, \u00e8 modesta, a meno che il canale non alimenti un grande serbatoio, sia esso un lago o il mare."}
{"id": "463310", "revid": "466539", "url": "https://it.wikipedia.org/wiki?curid=463310", "title": "Premi Oscar 1947", "text": "La 19\u00aa edizione della cerimonia di premiazione degli Oscar si \u00e8 tenuta il 13 marzo 1947 a Los Angeles, allo \"Shrine Civic Auditorium\", condotta dall'attore Jack Benny.\nVincitori e candidati.\nVengono di seguito indicati in grassetto i vincitori. \nDove ricorrente e disponibile, viene indicato il titolo in lingua italiana e quello in lingua originale tra parentesi.\nOscar onorario.\nA Laurence Olivier - Enrico V - Per il suo eccezionale successo come attore, produttore e regista nel portare Enrico V sullo schermo.\nAd Harold Russell per aver portato speranza e coraggio ai compagni veterani attraverso la sua apparizione in \"I migliori anni della nostra vita\".\nA Ernst Lubitsch per i suoi distinti contributi all'arte del cinema.\nPremio giovanile.\nA Claude Jarman Jr.\nPremio alla memoria Irving G. Thalberg.\nA Samuel Goldwyn"}
{"id": "463312", "revid": "1149807", "url": "https://it.wikipedia.org/wiki?curid=463312", "title": "Motorball", "text": ""}
{"id": "463314", "revid": "1149807", "url": "https://it.wikipedia.org/wiki?curid=463314", "title": "Motorballer", "text": ""}
{"id": "463315", "revid": "3347935", "url": "https://it.wikipedia.org/wiki?curid=463315", "title": "Kishiro", "text": ""}
{"id": "463318", "revid": "1568601", "url": "https://it.wikipedia.org/wiki?curid=463318", "title": "Grotta del Broion", "text": "Nel comune di Longare (VI) in localit\u00e0 Lumignano si trova la grotta del Broion, una cavit\u00e0-inghiottitoio di tipo carsico, che si apre sul versante meridionale del monte Broion a circa 150 m s.l.m.\nIl monte Broion si trova sul lato orientale del complesso dei Colli Berici, un sistema collinare situato a sud del margine prealpino con la pianura e che appare in continuit\u00e0 morfotettonica con i monti Lessini.\nNel 1951 in questa grotta sono state ritrovate dal geologo Piero Leonardi significative tracce dell'uomo di Neandertal.\nGeologia della zona.\nLe numerose localit\u00e0 carsiche della zona, compresa la grotta del Broion, si trovano in un litotipo formato dai sedimenti di natura carbonatica, rappresentati alla base dalla Formazione di Priabona (stadio Priaboniano dell'Eocene sup.), composta di calcari marnosi stratificati, e al tetto dalla Formazione delle Calcareniti di Castelgomberto (Oligocene), un complesso carbonatico massiccio e indistintamente stratificato.\nAi margini di quest'area e nelle valli che solcano i Colli Berici, affiorano formazioni pi\u00f9 antiche, sottostanti stratigraficamente alle suddette: sono principalmente rocce vulcaniche (basalti, tufi, neck basaltici), risultato di attivit\u00e0 eruttive del passato.\nIl margine sudorientale dei Colli Berici, in corrispondenza del quale si trova la Grotta, presenta un brusco rilievo morfologico dovuto alla presenza di un complesso di faglie con orientamento prevalentemente NNE-SSO, lungo le quali sono avvenuti movimenti disgiuntivi con componente verticale.\nReperti.\nLa stazione preistorica del Broion rappresenta una delle successioni pi\u00f9 complete per la cronostratigrafia del Quaternario recente in Italia settentrionale per la presenza di reperti paleontologici e paleoetnologici appartenenti ad un arco di tempo compreso tra il Riss recente e la chiusura dell'ultimo interglaciale."}
{"id": "463319", "revid": "287204", "url": "https://it.wikipedia.org/wiki?curid=463319", "title": "Alita Last Order", "text": " \u00e8 un manga di Yukito Kishiro apparso dal 2001 sulla rivista manga giapponese \"Ultra Jump\" di Sh\u016beisha e continuato dal 2011 su Evening di K\u014ddansha.\nLa sua genesi \u00e8 particolare: si tratta infatti del seguito del manga, sempre di Kishiro, \"Alita l'angelo della battaglia\". La storia, per\u00f2, non riprende dove era finita nel fumetto precedente, ma riparte invece dal penultimo gruppo di capitoli, cancellando di fatto il finale della serie e sviluppando una lunga catena di nuovi eventi.\nI fatti principali sono: lo scopo dell'esistenza della citt\u00e0 di Jeru, la storia dell'umanit\u00e0 in quegli anni, al di fuori di Jeru, di Salem e della citt\u00e0 discarica; le guerre interplanetarie; la politica di Ladder; e il ruolo che Alita (o meglio ci\u00f2 che era in precedenza) ha avuto in tutto questo e che sta di nuovo per avere.\nTrama.\n\"Alita Last Order\" inizia dalla distruzione di Alita dopo i fatti avvenuti al \"Granite Inn\" (\"Locanda di Granito\") in \"Alita l'angelo della battaglia\". Lo scienziato pazzo \"Desty Nova\" riesce a condurre i resti di Alita su Salem ed a riassemblare il cervello di Alita grazie ai suoi strumenti nanotecnologici, e le dona il corpo cyborg pi\u00f9 potente mai realizzato, e progettato con l'ausilio delle nanotecnologie; l\"Imaginos Body\". Alita affronta numerose peripezie e nuovi avversari, quali il guerriero Sechs, le inseparabili Elf e Zwolf, o il potentissimo mostro nanotecnologico Satumode; sconfiggendo Satumode, Alita salva la vita dei cittadini di Salem sopravvissuti all'ondata di follia causata dalla divulgazione da parte di Nova dell'orribile segreto di Salem. Alita viene tuttavia a conoscenza dell'esistenza di una citt\u00e0 spaziale situata in cima all'ascensore orbitale, all'altro lato di Salem, detta Jeru; la salita verso Jeru attraverso l'ascensore orbitale le permette di avere nuovi alleati al proprio fianco (Sechs, Elf e Zwolf) e di fare la conoscenza di nuovi personaggi come l'hacker Ping Wu ed un nuovo temibile nemico, il governatore di Jeru, Aga Mbadi, detto anche Trinidad; scopre molti dettagli sulla sua vita passata e viagger\u00e0 a lungo, giungendo persino sulla colonia spaziale Leviathan.\nGli ultimi episodi la vedono impegnata nel torneo Z.O.T. (Zenith of All Things) presso Jeru, ad affrontare nemici fuori dal comune come Caerula Sanguis, che si scopre essere la donna che ha causato la condanna a morte di Alita duecento anni prima; con l'esecuzione della condanna a morte Alita fu espulsa dalle autorit\u00e0 di Jeru nell'atmosfera al di sopra di Salem; solo cos\u00ec il cyberdottore Ido ha potuto rinvenirne i resti duecento anni dopo, nella citt\u00e0 discarica. Vi sono inoltre nuove rivelazioni riguardanti il passato e la storia della Terra nel periodo successivo all'evento che caus\u00f2 la quasi estinzione del genere umano, ossia la caduta di un grosso meteorite vicino al Giappone; e conseguentemente vi sono rivelazioni su alcuni importanti personaggi quali Caerula Sanguis e la sua relazione con Arthur Farrell, colui che secoli prima realizz\u00f2 il sistema di governo basato su Melkizedek, un computer apparentemente dotato di capacit\u00e0 precognitive. Dopo l'incontro con una versione virtuale di Caerula, Ping Wu affronta Aga Mbadi in un duello virtuale. Wu Ping finisce in coma ma la sua azione permette ad Alita di bloccare temporaneamente l'accesso di Aga Mbadi a Melkizedek. Intanto, a Salem le copie di backup dello scienziato pazzo Desty Nova vengono distrutte in continuazione e in continuazione si riformano, finch\u00e9 un Desty Nova perfettamente formato propone ai Salemiti di allearsi con lui per fronteggiare una probabile minaccia da Jeru; inoltre riesce a stabilire i contatti con la citt\u00e0 discarica e, quindi, con Kaos.\nNel frattempo, Aga Mbadi ha anche fatto attaccare militarmente la nave degli Space Angels ma i suoi soldati sono stati distrutti e un furibondo Sechs lo accusa di fronte alla televisione di aver violato ogni regola di neutralit\u00e0 dello Z.O.T. In quel momento appare Zekka, un karateka spaziale fuori di testa che sfida Sechs, il quale si dimentica dell'attacco e di tutto il resto. Intanto, Alita, che ha trovato il cervello di Lou con l'aiuto di \"Porta-Nova\", un backup di Desty Nova finito in mano a Wu Ping, si trova a fronteggiare un inaspettato e terribile nemico: \"Supernova\", il Desty Nova catturato da Aga Mbadi e divenuto suo alleato. Il quale, a sua volta, fa nuove, inaspettate e terribili rivelazioni sul conto di Alita (per recuperare il cervello di Lou, era necessario sostituirlo con un altro. Ma Supernova rivela che il cervello nuovo altro non \u00e8 che il cervello originale di Alita, nella cui testa \u00e8 attualmente presente un chip uguale a quello degli abitanti di Salem). Alita subisce quindi lo stesso identico shock esistenziale a suo tempo subito dal dottor Ido, e da tutti gli altri abitanti di Salem: la scoperta di non avere pi\u00f9 un cervello vivente, ma un chip al suo posto, un cervello meccanico.\nTale shock \u00e8 cos\u00ec forte, che SuperNova riesce facilmente a fare a pezzi una sconvolta Alita con i mezzi di hakeraggio fornitigli da Aga Mbadi; subito dopo egli distrugge anche Porta-Nova. Il Desty Nova di Salem riesce a fuggire tagliando i contatti, e medita sul futuro: il Super Nova ha raggiunto un livello di conoscenze, di visione e di potere praticamente imbattibile. Intanto Alita, o quello che ne rimane, cade precipitando fino in fondo alla struttura, ma viene raccolta dai robot del roboasilo, che piangono la sorte di Wu Ping e decidono di soccorrerla. In risposta alle loro preghiere, appare la versione virtuale di Arthur che rievoca i ricordi di Alita per esortarne il ritorno. La lezione di Arthur \u00e8 che la \"vita\" non \u00e8 legata ad una qualche matrice di memoria, biologica o di silicio: la vita \u00e8 un'onda che afferma se stessa tramite l'azione. E qualcosa, nel buio pi\u00f9 profondo, torna a pulsare. Una volta eliminata Alita, Aga Mbadi si rammarica con Zekka del fallito tentativo di recuperare \"il fata morgana\" da parte di SuperNova, concludendo per\u00f2 che nonostante le molte variabili non previste i suoi piani proseguono per il meglio.\nHa inizio il primo dei round per i quarti di finale dello Z.O.T che vede affrontarsi il karateka elettromagnetico Toji e una gigantesca e misteriosa creatura del gruppo \"Space anomalies\". Nelle prima fase dell'incontro Supernova rivela in diretta ai microfoni dello Z.O.T che Alita \u00e8 morta causando lo sconforto di Toji. Dopo alcune difficolt\u00e0 Toji riesce a sconfiggere la strana creatura (un organismo proveniente da Mercurio, pianeta ritenuto inabitabile a causa di nanotecnologie impazzite, ovvero le Graygoo) solo grazie all'aiuto di Zekka, che rivela di essere l'assassino del maestro di Toji, di cui un tempo fu compagno sotto gli insegnamenti di un unico maestro. Nel secondo round dei quarti di finale scendono in campo gli Space Angels che ormai combattono senza Alita. Sechs affronta il temibile rappresentante della squadra di Giove: War-man 609. Nonostante lo svantaggio dovuto alle enormi dimensioni dell'avversario e all'armamento, Sechs riesce a vincere il primo round, ma \u00e8 solo grazie all'intervento della guardia del corpo della regina di Marte che Sechs riesce apparentemente a vincere la successiva trasformazione dell'avversario.\nIl colpo di scena successivo rivela che il quinto ed ultimo modulo del combattente di Giove \u00e8 addirittura \"Tunguska\", un cyborg studiato come arma definitiva in vista della prossima guerra interplanetaria: collegato energeticamente tramite subspazio alla madrepatria Giove, \u00e8 indistruttibile in quanto in grado di scaricare l'energia di ogni attacco sull'immensa dinamo che avvolge il suo pianeta madre, ed inoltre risulta dotato di un raggio di energia dalla capacit\u00e0 distruttiva praticamente illimitata. L'attacco di tale cyborg lacera come carta gli enormi scudi del campo di combattimento, uccidendo centinaia di spettatori, compreso lo stesso rappresentante e ambasciatore di Giove, presente sulle tribune. Tale precipitare degli eventi fa temere un disastro completo: la rivelazione di quest'arma segreta potrebbe portare alla distruzione di Jeru, dell'ascensore orbitale e di Salem, nonch\u00e9 dare il via alla guerra stessa. Mbadi si rende conto di aver commesso un errore madornale a permettere alle Space Angels di mettere alle corde la squadra di Giove.\nQuando tutto sembra perduto, il cyborg di manutenzione degli Space Angels, ricevuto dai robot del roboasilo in consegna il nucleo di Alita (comprensivo del Fata Morgana), esegue le istruzioni di spararlo verso il campo di battaglia. Afferrato dall'avversario, tale nucleo si rivela composto di nanomacchine sconosciute, in grado di superare le barriere antinanomacchina gioviane. Dall'interno del corpo del guerriero, distrutto dall'interno, esce una nuova versione di Alita.\nIl torneo viene immediatamente interrotto da Aga Mbadi e da Supernova, ma i loro attacchi, sia fisici che informatici, si rivelano totalmente inefficaci. Aga Mbadi, messo sotto scacco, \u00e8 costretto ad annunciare di fronte ai giornalisti, ai Karateka dello spazio e alla squadra di Venere, che il torneo continuer\u00e0 come previsto. Intanto Supernova si accorge esterrefatto che il biochip di Alita si \u00e8 fuso con il Fata Morgana, che il suo corpo si \u00e8 fuso con quello di Tunguska, impadronendosi delle sue risorse e che le nanomacchine del nuovo corpo di Alita sono di tipo diverso da quelle da lui progettate. Nel mezzo della storia, un flashback nella mente di Aga Mbadi rivela come l'attuale tecnocrate avesse cominciato ad inserire nel proprio cervello i biochip degli scienziati pazzi prodotti a Salem (il primo fu lo scienziato pazzo Jean Vares, che glielo propose come \"regalo\"). A seguito della vittoria della squadra di Alita, le manovre di Aga Mbadi vengono smascherate e i suoi biochip neutralizzati. Prima di morire, Aga Mbadi scaraventa Jeru contro la luna e Alita fonde il suo corpo cibernetico con la citt\u00e0 per evitare un impatto catastrofico. \nNel frattempo, Figura Quattro, Ido e Chaos continuano le loro avventure alla ricerca di Alita, finendo a Salem dove si scontrano con un clone di Desty Nova (il cuoco), tornato ai suoi esperimenti folli. Anche questo viene neutralizzato. Il cervello originale di Alita viene ritrovato e riportato in vita, con un corpo organico, per la gioia di Figura Quattro. La scena finale della storia rappresenta l'altra Alita, dotata di corpo e di cervello completamente artificiali, arrivata su Marte...\nCambiamenti rispetto ad \"Alita l'angelo della battaglia\".\nOltre al seguito, questo svolgimento alternativo ha alterato le spiegazioni retroattive di alcuni degli avvenimenti.\nL'autorappresentazione di Melchisedek, l'intelligenza artificiale che controlla Salem (e Jeru) si mostra con l'immagine di una vecchia signora materna nella prima versione ed \u00e8 totalmente impazzita; nella nuova versione si visualizza con l'immagine di un vecchio signore, cio\u00e8 Arthur. Anche la ragione della sostituzione dei cervelli degli abitanti di Salem \u00e8 differente: nel primo caso, la pazzia dell'IA; nel secondo, la costruzione di un mainframe organico.\nAnche la storia della guerra che ha determinato la separazione tra Jeru e Salem appare differente. \nNon ci sono conseguenze dello ZOTT nel vecchio fumetto. Il torneo e le sue conseguenze appaiono solo in \"Last Order\". \nLa sorte di Lou \u00e8 differente nelle due versioni. Nella prima, a causa del suo comportamento \"irregolare\", Lou viene espulsa e gettata nel vuoto - come gi\u00e0 a suo tempo Ido. Nella seconda versione il suo chip cerebrale \u00e8 stato analizzato e distrutto e la versione di Lou che viene recuperata ha il cervello organico, senza memorie di Alita.\nRispetto alla vecchia versione, lo spazio dedicato al biochip che sostituisce il cervello degli abitanti di Salem riceve uno spazio e un trattamento molto pi\u00f9 esteso e il modo in cui viene considerato \u00e8 differente."}
{"id": "463323", "revid": "1226", "url": "https://it.wikipedia.org/wiki?curid=463323", "title": "Creazionismo evolutivo", "text": ""}
{"id": "463325", "revid": "15756", "url": "https://it.wikipedia.org/wiki?curid=463325", "title": "Praiano", "text": "Praiano () \u00e8 un comune italiano di abitanti della provincia di Salerno in Campania.\nIn quanto parte della Costiera amalfitana, il territorio comunale \u00e8 Patrimonio dell'umanit\u00e0 dell'UNESCO dal 1997.\nGeografia fisica.\nClima.\nLa stazione meteorologica pi\u00f9 vicina \u00e8 quella di Amalfi. In base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +10,7\u00a0\u00b0C; quella del mese pi\u00f9 caldo, agosto, \u00e8 di +26,8\u00a0\u00b0C.\nLe precipitazioni medie annue superano i 1.700\u00a0mm, distribuite mediamente in 96 giorni, e presentano un minimo estivo, un picco in autunno-inverno ed un massimo secondario in primavera.\nOrigini del nome.\nIl nome probabilmente deriva dal termine praia, ossia spiaggia, dal greco \"plagion\" (\"\u03c0\u03bb\u03b1\u03b3\u03b9\u03bf\u03bd\", piano inclinato), con l'aggiunta del suffisso di pertinenza -anus (Plagianus).\nSociet\u00e0.\nReligione.\nLa maggioranza della popolazione \u00e8 di religione cristiana di rito cattolico appartenenti all'arcidiocesi di Amalfi-Cava de' Tirreni.\nInfrastrutture e trasporti.\nMobilit\u00e0 urbana.\nI trasporti urbani sono effettuati dalla societ\u00e0 \"Torquato Tasso\"; i trasferimenti per le altre localit\u00e0 della Costiera amalfitana sono effettuati dalla societ\u00e0 Sita Sud.\nAmministrazione.\nAltre informazioni amministrative.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Destra Sele."}
{"id": "463328", "revid": "767487", "url": "https://it.wikipedia.org/wiki?curid=463328", "title": "Matchbook Romance", "text": "I Matchbook Romance sono una band emo originaria di Poughkeepsie, nata nel 1997. Hanno pubblicato cinque EP e due album studio prima di sciogliersi nel 2007. Da allora la band si \u00e8 occasionalmente riunita per alcuni concerti speciali, fino al 2015 quando \u00e8 stata annunciata quella che dovrebbe essere una reunion.\nStoria.\nLe origini della band rimontano al 1997, quando il cantante e chitarrista Andrew Jordan ed il bassista Ryan Kienle suonavano in diverse piccole band della zona ai tempi della \"high school\". Ad una di queste, i Fizzlewink, si aggiungono il batterista Aaron Stern ed il chitarrista Ryan \"Judas\" DePaolo nel 2001. Il gruppo cambia nome in The Getaway, e pubblica il suo primo EP \"The Getaway\" nello stesso anno. Grazie a questo lavoro ed alla costante opera di autopubblicizzazione compiuta dai membri della band tramite Internet, i quattro sono notati da Brett Gurewitz e messi sotto contratto dalla sua etichetta Epitaph Records. Poco dopo, a seguito di un caso di omonimia con una band di Toronto, la band deve cambiare nome. Matchbook Romance \u00e8 stato inizialmente ideato dal batterista Aaron Stern ed inserito in una lista di altri nomi; questa lista \u00e8 stata inviata a Brett Gurewitz, il quale ha considerato quello come il nome migliore per la band.\nCon la Epitaph i Matchbook hanno pubblicato nel 2003 l'EP \"West for Wishing\" (prodotto da Gurewitz stesso) e l'album di debutto \"Stories and Alibis\", facendo uscire i singoli \"Promise\" e \"My Eyes Burn\". L'album riscuote subito un grande successo, arrivando a vendere 200.000 copie e portando la band sulla copertina della celebre rivista Alternative Press. Il 6 settembre 2004 la Epitaph pubblica \"Matchbook Romance/Motion City Soundtrack\", uno split tra i Matchbook Romance ed i Motion City Soundtrack, composto di due canzoni per band; i Matchbook contribuiscono con una versione acustica di \"Playing for Keeps\" e con l'inedita \"In Transit (For You)\". I Matchbook Romance presero parte come headliner al primo Epitaph Tour nel 2005, suonando a fianco di alcuni gruppi della stessa etichetta come Motion City Soundtrack, From First to Last, The Matches e Scatter the Ashes.\n\"Voices\", il secondo album del gruppo, fu pubblicato il 14 febbraio 2006, da cui estrassero come primo singolo la traccia \"Monsters\".\nIl 12 marzo 2007 hanno annunciato attraverso MySpace che si sarebbero sciolti. La band \u00e8 tornata assieme a fine maggio 2009, ma solo per fare 5 concerti nell'area di New York. Per l'occasione \u00e8 stato lanciato un nuovo store online ufficiale della band.\nDopo anni di silenzio, nei quali i membri del gruppo hanno dato avvio a vari side project, il 17 settembre 2012 \u00e8 stato creato un account su Twitter che annunciava di essere quello ufficiale della band, facendo sperare i fan in una \"reunion\" a breve. Il 4 ottobre viene annunciato un \"reunion show\" (A Very GK! Holiday Festival 2012), che avr\u00e0 luogo il 16 dicembre a Poughkeepsie assieme agli Anadivine. Due giorni prima, inoltre, la band si esibir\u00e0 a Teaneck assieme ai This Condition. La band ha dato la possibilit\u00e0 ai fan di scegliere la scaletta per questi concerti, chiedendo loro di inviarne una tramite Spotify; il gruppo avrebbe poi scelto la migliore tra quelle proposte.\nNel 2015 la band conferma la sua presenza ad una serie di date del Warped Tour, tornando a suonare per la prima volta dal 2012.\nMembri.\nAndrew Jordan e Ryan Kienle hanno formato una nuova band nel 2010 chiamata DriftDivision; nel 2012 Kienle ha lasciato la band, per formare, assieme a Ryan DePaolo, i Those Old Bones. DePaolo aveva precedentemente avviato un suo progetto denominato Hill Valley. Aaron Stern \u00e8 invece confluito nei D.R.U.G.S., un supergruppo che comprendeva (prima che nel 2012 4 membri su 5, lui compreso, lo abbandonassero) anche Matt Good (ex From First to Last), Craig Owens (ex Chiodos), Nick Martin (ex Underminded), e Adam Russell (ex Story of the Year)."}
{"id": "463329", "revid": "638792", "url": "https://it.wikipedia.org/wiki?curid=463329", "title": "Yoko Asagiri", "text": ""}
{"id": "463330", "revid": "93556", "url": "https://it.wikipedia.org/wiki?curid=463330", "title": "Capri (Italia)", "text": "Capri \u00e8 un comune italiano di abitanti della citt\u00e0 metropolitana di Napoli in Campania. \u00c8 uno dei due comuni (insieme ad Anacapri) nei quali si divide amministrativamente l'isola di Capri.\nGeografia fisica.\nSi trova nell'omonima isola situata nel Golfo di Napoli. A Capri si trovano i noti faraglioni, rocce di dimensione gigantesca emergenti dal mare.\nClima.\nIl clima caprese \u00e8 di tipo subtropicale, mite d\u2019inverno e caldo-secco d\u2019estate.\nStoria.\nLo storico e geografo greco Strabone nella sua \"Geografia\", riteneva che Capri fosse stata un tempo unita alla terraferma. Questa sua ipotesi \u00e8 stata poi confermata sia dall'analogia geologica che lega l'isola alla penisola sorrentina sia da alcune scoperte archeologiche.\nLa colonizzazione greca di Capri e dell'intera Campania affonda le sue origini nella leggenda. A partire dall'VIII secolo a.C., i Greci cominciarono a percorrere tutto il Golfo di Napoli e, secondo Livio (8, 22, 5-6), si insediarono inizialmente sull'isola di Ischia e, sulla terraferma, a Cuma; solo pi\u00f9 tardi giunsero a Capri.\nIl ruolo rivestito da Capri in epoca romana fu notevole. La svolta storica dell'isola fu nel 29 a.C., quando Cesare Ottaviano, tornando dall'Oriente, sbarc\u00f2 a Capri dove, secondo il racconto di Svetonio, una quercia vecchissima cominci\u00f2 a dar segni di vita. Il futuro Augusto, interpretando questo come un segno favorevole, sottrasse Capri dalla dipendenza di Napoli (sotto la quale era posta dal 328 a.C.), scambiandola con la pi\u00f9 grande e fertile isola di Ischia e facendola cos\u00ec diventare dominio di Roma (Vitae Caesarum, 2, 92).\nCon la fine dell'epoca imperiale romana, Capri ritorn\u00f2 a far parte dello Stato napoletano e inizi\u00f2 a diventare il centro di scorrerie e di saccheggi da parte di pirati.\nA partire dal XIX secolo l'isola ebbe una nuova veste. Divent\u00f2 meta di numerosi viaggiatori che la visitarono e ne ammirarono la natura e la celebre Grotta Azzurra, divenuta intanto famosa in tutto il mondo.\nTra il 1927 e il 1946 i due comuni dell'isola furono aggregati in un unico comune. Dopo il 2000 \u00e8 stato riproposto il ritorno ad un'unica entit\u00e0 amministrativa sull'isola.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2018 i cittadini stranieri residenti a Capri erano 833, corrispondenti all'11,6% della popolazione. Le nazionalit\u00e0 maggiormente rappresentate erano:\nCultura.\nMedia.\nSull'isola di Capri ha sede Television Broadcasting System, famosa per i canali Telecapri e Retecapri, esiste inoltre Radio Capri, che trasmette una programmazione musicale.\nBiblioteca comunale.\nLa biblioteca comunale popolare Luigi Bladier \u00e8 situata nella Certosa di San Giacomo, il complesso monastico costruito fra il 1371 ed il 1374 da Giacomo Arcucci, la cui storia \u00e8 collegata direttamente alle vicende dell'isola, subendo diverse trasformazioni e restauri. La biblioteca \u00e8 stata costituita nel 1958 ed il suo patrimonio librario ha incorporato quello della precedente Biblioteca \"Forges Davanzati\". Essa, da allora, \u00e8 gestita direttamente dal Comune di Capri. Prende il nome da Luigi Bladier, docente di materie letterarie presso varie scuole dell'isola, che ha dedicato tutta la sua esistenza alla Biblioteca di cui \u00e8 stato bibliotecario capo.\nInfrastrutture e trasporti.\nIl comune \u00e8 servito dalla Funicolare di Capri che collega la zona di Marina Grande al centro dell'isola.\nIl porto si trova a Marina Grande.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune."}
{"id": "463331", "revid": "638792", "url": "https://it.wikipedia.org/wiki?curid=463331", "title": "Genmu Senki Leda", "text": ""}
{"id": "463332", "revid": "122169621", "url": "https://it.wikipedia.org/wiki?curid=463332", "title": "Specialit\u00e0 del ciclismo su pista", "text": "Esistono numerose specialit\u00e0 del ciclismo su pista, ciascuna delle quali ha una diversa tipologia di svolgimento e un diverso regolamento, e ciascuna delle quali richiede una differente preparazione. Di solito ogni pistard \u00e8 specializzato in una sola prova o gruppo di prove. Le specialit\u00e0 vengono suddivise in tre famiglie:\n200 metri a cronometro.\nLa cronometro sui 200 metri \u00e8 una gara individuale con partenza lanciata che solitamente viene disputata per selezionare i ciclisti partecipanti alla fase a eliminazione di un evento di velocit\u00e0. Ciascun concorrente, al fine di guadagnare velocit\u00e0 in vista dell'arrivo, percorre una distanza di circa 800 metri per poi spingere al massimo nei 200 metri cronometrati prima del traguardo.\nVelocit\u00e0.\nNella gara di velocit\u00e0 due, tre o quattro ciclisti si sfidano partendo dallo stesso punto della pista e coprendo due o tre giri di pista (a seconda che la stessa sia rispettivamente lunga pi\u00f9 o meno di 333 metri).\nSi tratta, specialmente nella sfida a due, di una tipologia di gara molto tattica, tanto che viene fissato per sorteggio quale degli atleti debba partire per primo: il secondo \u00e8 infatti avvantaggiato in quanto pu\u00f2 studiare meglio le mosse dell'avversario e sfruttarne la scia al momento dello sprint. I ciclisti non partono subito alla massima velocit\u00e0, ma percorrono i primi giri ad andatura ridotta, studiandosi nel tentativo di sorprendersi a vicenda. Solo gli ultimi 200 metri vengono effettivamente cronometrati. Talvolta gli atleti rallentano a tal punto da fermarsi, facendo surplace, nel tentativo di far passare avanti l'avversario.\nLa fase eliminatoria avviene cronometrando i tempi individuali sui 200 metri lanciati: solitamente \u00e8 in queste occasioni che si stabiliscono le prestazioni migliori in senso assoluto, in quanto viene meno la componente tattica della gara. Gli atleti che superano le eliminatorie procedono poi agli scontri diretti, uno contro l'altro: passa il turno chi per primo vince due confronti con l'avversario. Se necessario, gare di ripescaggio tra gli sconfitti, spesso a tre o quattro partecipanti, permettono al vincitore di accedere anch'egli al turno successivo.\nInseguimento individuale.\nNella gara di inseguimento individuale due ciclisti competono su una distanza fissata partendo da fermi da due punti degli opposti rettilinei della pista. Vince il ciclista che riesce a raggiungere l'avversario o altrimenti, a ricongiungimento non avvenuto, il concorrente che realizza il miglior tempo. La distanza da percorrere \u00e8 di 4\u00a0km per le prove maschili open, 3\u00a0km per quelle femminili Elite e per quelle maschili juniores, 2\u00a0km per quelle femminili juniores.\nLe competizioni a inseguimento sono caratterizzate in genere da una prima \"manche\" nella quale i corridori scendono in pista uno dopo l'altro per stabilire il loro tempo di qualifica. Gli autori dei quattro migliori tempi vengono quindi accoppiati per le semifinali e le finali.\nInseguimento a squadre.\nNell'inseguimento a squadre due formazioni si fronteggiano su una lunghezza di gara prefissata partendo anch'esse da due punti opposti della pista; vince la squadra che riesce a raggiungere l'altra, oppure quella che percorre la distanza nel minor tempo. Sia nelle competizioni maschili che in quelle femminili le squadre sono composte da quattro ciclisti, e la lunghezza da percorrere \u00e8 4\u00a0km; prima delle modifiche al regolamento UCI apportate in data 25 febbraio 2013, nelle gare femminili le formazioni erano invece formate da tre cicliste, e gareggiavano sulla distanza dei 3\u00a0km.\nLe competizioni seguono lo stesso formato previsto nelle gare di inseguimento individuale, con qualificazione e seguente tabellone a eliminazione diretta. Il tempo finale di ogni squadra viene rilevato sulla ruota anteriore del terzo ciclista al traguardo.\nCorsa a cronometro.\nLa gara a cronometro \u00e8 una gara contro il tempo nella quale ciascun corridore percorre una distanza prefissata partendo da fermo. Vince chi ottiene il miglior tempo. Le competizioni maschili si svolgono sulla distanza di un chilometro (da cui la denominazione \"chilometro da fermo\"), quelle femminili sulla distanza di 500 metri.\nLa gara si disputa in prova unica: i ciclisti, che scendono in pista uno per uno secondo un ordine prestabilito, hanno quindi un unico tentativo per stabilire il miglior tempo.\nCorsa a punti.\nLa corsa a punti \u00e8 una gara di gruppo nella quale la vittoria viene assegnata a chi totalizza pi\u00f9 punti. Si disputa su distanze variabili a seconda della categoria: 30 chilometri nelle gare maschili Elite, 20 in quelle femminili Elite, 15/16 in quelle maschili juniores e 10 in quelle femminili juniores. Tali distanze sono superiori nelle gare dei campionati del mondo.\nCi sono due modi per accumulare punti: classificarsi tra i primi quattro in uno degli sprint intermedi, oppure guadagnare un giro sul gruppo. In genere lo sprint, sulle piste di 250 metri, \u00e8 ogni 10 giri, altrimenti, sulle piste pi\u00f9 lunghe, \u00e8 ogni due chilometri. Al primo classificato di ogni volata vanno 5 punti, al secondo 3, al terzo 2, al quarto 1. L'altra possibilit\u00e0 di guadagnare punti \u00e8 offerta dalla \"presa di giro\": se un corridore riesce a doppiare il gruppo, prende 20 punti; al contrario, per\u00f2, se viene doppiato dallo stesso gruppo, perde 20 punti.\nKeirin.\nIl keirin, specialit\u00e0 di origine giapponese, \u00e8 una gara di velocit\u00e0 sulla distanza di due chilometri, caratterizzata dalla presenza, nelle fasi iniziali, di una particolare motocicletta a pedali, detta \"derny\". I corridori partecipanti, generalmente da quattro a otto, partono da fermi, allineati, e si incolonnano in scia al derny, che transita per la linea di partenza alla velocit\u00e0 di 30 km/h (25 per le donne). In questa fase \u00e8 vietato superare la moto; il corridore sorteggiato con il numero uno e partito alla corda deve inoltre mantenere obbligatoriamente, almeno per il primo giro, la posizione dietro al \"derny\".\nLa motocicletta accelera quindi gradualmente fino a portarsi alla velocit\u00e0 di 50 km/h (45 per le donne): i corridori tentano durante questa fase di guadagnare una posizione vantaggiosa, generalmente non quella direttamente dietro la moto. Poi il \"derny\" esce dalla pista, a 600/700 metri dal traguardo (2,5 giri all'arrivo per le piste da 250 metri, 1,5 per quelle da 400), e i corridori disputano la volata.\nVelocit\u00e0 a squadre.\nLa gara di velocit\u00e0 a squadre, o velocit\u00e0 olimpica, prevede che due squadre di tre corridori si affrontino su una distanza di soli tre giri di pista. I primi due corridori di ciascun team tirano ciascuno per un giro, allargandosi e staccandosi al termine della prima e della seconda tornata rispettivamente; solo il terzo prosegue fino al traguardo. Vince la squadra il cui ultimo atleta ottiene il miglior tempo. Nelle categorie femminili la prova viene disputata da squadre di due sole atlete su una distanza di due giri.\nLe competizioni si articolano in genere su una prima \"manche\" di qualificazione, e quindi su una finale, cui accedono direttamente le due formazioni con i migliori tempi di qualificazione. Similmente a quanto avviene nell'inseguimento a squadre, la partenza \u00e8 da fermo, con i ciclisti di ciascuna squadra allineati sui due rettilinei opposti della pista.\nAmericana.\nL'americana, o madison, \u00e8 una corsa a punti a coppie, prettamente maschile, nella quale i corridori di una stessa squadra si alternano in gara dandosi il cambio \"all'americana\" (afferrandosi la mano). La graduatoria finale viene stilata in base al numero di giri completati da ciascuna coppia: la gara infatti termina quando la squadra a pieni giri ha concluso tutte le tornate previste. In caso di pi\u00f9 squadre a pieni giri, vince tra esse quella che ha ottenuto pi\u00f9 punti negli sprint intermedi (in ciascuno vanno 5 punti al primo, 3 al secondo, 2 al terzo, 1 al quarto).\nNella categoria Elite vengono generalmente percorsi da 65 a 100 giri (a seconda della lunghezza della pista), per una distanza di circa 25-26 chilometri; cinque sono gli sprint intermedi. Ai campionati del mondo il chilometraggio \u00e8 invece di circa 50 chilometri e il numero di sprint, ogni 20 giri, pu\u00f2 arrivare a 10. L'americana \u00e8 la prova pi\u00f9 importante del programma delle Sei giorni, in quanto i giri conquistati o perduti in tale specialit\u00e0 determinano la classifica finale.\nScratch.\nLo scratch \u00e8 una gara che si disputa sulla distanza di 15 chilometri per gli uomini \u00c9lite e di 10 chilometri per le donne \u00c9lite, con partenza in linea. La classifica finale viene compilata semplicemente in base all'ordine di arrivo al traguardo. I ciclisti doppiati dal gruppo devono lasciare la pista; i ciclisti vittime di incidenti o problemi meccanici ottengono una neutralizzazione per il numero di giri pi\u00f9 vicino alla distanza di 1.300 metri. In caso di caduta di gruppo, comunque, si pu\u00f2 arrivare all'arresto della gara da parte dei commissari e ad un'eventuale ripartenza.\nTandem.\nLa gara di tandem si svolge con le stesse regole di quella di velocit\u00e0, salvo che si percorrono sei giri invece di tre, ma si corre appunto sul tandem, la bicicletta a due posti.\nAnche questa prova, come il dietro motori, negli ultimi anni \u00e8 stata eliminata dal programma olimpico e dei campionati mondiali, e viene corsa raramente.\nMezzofondo.\nNelle gare di mezzofondo ciascun corridore \u00e8 preceduto da un allenatore in sella ad una motocicletta di grande cilindrata: questo consente agli atleti, detti \"stayer\", di raggiungere velocit\u00e0 molto elevate (70-80\u00a0km/h) sfruttando l'effetto scia. A differenza del \"moped\" impiegato nel derny e nelle fasi iniziali del keirin, la motocicletta \u00e8 provvista di un'estremit\u00e0 posteriore con un rullo al quale il ciclista in scia cerca di avvicinarsi il pi\u00f9 possibile. Anche le biciclette sono molto particolari, con ruota anteriore di diametro ridotto (in genere 24 pollici) \u2013 questo per far stare meglio il corpo del pistard nella scia della moto \u2013 e rinforzi di acciaio su sella e manubrio.\nLa distanza di gara \u00e8 di alcune decine di chilometri; spesso si disputano due manche con ordine di partenza invertito, per non dare un vantaggio a chi parte davanti, in quanto i sorpassi sono difficoltosi nonch\u00e9 pericolosi, sia per l'alta velocit\u00e0 sia perch\u00e9 occorre superare anche la moto dell'avversario. Per questo motivo sulle piste da regolamento \u00e8 tracciata una linea celeste, distante 2,45 metri dal bordo interno della pista e detta proprio \"linea degli stayer\", all'esterno della quale deve transitare il binomio moto-ciclista che intenda effettuare un sorpasso. La vittoria della gara va al corridore che taglia per primo il traguardo, non alla motocicletta dell'allenatore.\nQuesta tipologia di gara, un tempo popolare, ha perso importanza negli ultimi anni, essendo stata tolta dal programma dei Giochi olimpici e dei campionati del mondo.\nCorsa a eliminazione.\nLa corsa a eliminazione, o australiana, \u00e8 una gara di gruppo nella quale, al termine di ogni giro (salvo il primo) oppure ogni due giri, viene eliminato il corridore che transita per ultimo, con la ruota posteriore, sulla linea del traguardo. Vince l'ultimo corridore che rimane in pista.\nOmnium.\nL'omnium \u00e8 una specialit\u00e0 che comprende, dal 2016, quattro prove di gruppo da svolgere nello stesso giorno, nell'ordine scratch, corsa tempo, corsa a eliminazione e corsa a punti. In base al regolamento introdotto nel giugno 2014, in ognuna delle prime tre prove al vincitore vengono assegnati 40 punti, al secondo 38, al terzo 36 e cos\u00ec via fino ai piazzati dalla ventunesima posizione in poi, che ricevono 1 punto. Nella quarta prova, la corsa a punti, i punti ottenuti con il normale regolamento (20 punti per un giro guadagnato, -20 per un giro perso, 5-3-2-1 per gli sprint) si sommano al subtotale precedente di ciascun ciclista, definendo la classifica finale.\nA parit\u00e0 di punteggio tra due o pi\u00f9 concorrenti, ha la posizione migliore in classifica quello con il miglior piazzamento nello sprint finale della corsa a punti.\nGiro lanciato.\nIl giro lanciato \u00e8 una specialit\u00e0 inclusa nell'omnium. Consiste nel compiere un giro cronometrato dopo averne percorso uno o uno e mezzo (o mezzo) a seconda della lunghezza della pista. Lo scopo \u00e8 quello di ottenere il minor tempo rispetto agli avversari nel giro a tempo.\nDerny.\nIl derny, specialit\u00e0 nata in Europa, \u00e8 una gara di endurance che si disputa su distanze tra 25 e 40 km. Il nome deriva dalla particolare motocicletta a pedali (il derny) utilizzata dall'allenatore (pilota) di ciascun partecipante per fargli sfruttare la scia.\nIn una prova possono competere al massimo 10 derny (in funzione delle caratteristiche della pista), e per accedere alla finale possono essere previste delle qualifiche su distanza leggermente inferiore. \nLa vittoria va al corridore che taglia per primo il traguardo dopo i giri previsti.\nRecord dell'ora.\nUn'ultima specialit\u00e0 di riferimento del cilismo su pista \u00e8 il record dell'ora, che consiste nel coprire il maggior percorso possibile in un'ora partendo da fermo."}
{"id": "463339", "revid": "115502681", "url": "https://it.wikipedia.org/wiki?curid=463339", "title": "Prospettivit\u00e0", "text": "In geometria descrittiva una prospettivit\u00e0 \u00e8 una relazione simmetrica tra due piani distinti o due rette distinte che ne mette in corrispondenza biunivoca i rispettivi punti. Si ottiene come risultato di una \"proiezione\" rispetto a un centro e di una \"sezione\" con un piano o con una retta. Due piani legati da una prospettivit\u00e0 vengono detti \"prospettivi\".\nIl centro della proiezione \u00e8 detto \"centro della prospettivit\u00e0\", e la retta di intersezione dei due piani \u00e8 detta \"asse della prospettivit\u00e0\" ed \u00e8 anche il luogo dei punti uniti. La prospettivit\u00e0 (e il principio di \"proiezione e sezione\") fornisce una rappresentazione prospettica di un piano su un altro.\nQuando l'asse della prospettivit\u00e0 \u00e8 una retta impropria, ovvero quando i due piani sono paralleli, la prospettivit\u00e0 \u00e8 un'omotetia tra i due piani. Se inoltre il centro della prospettivit\u00e0 \u00e8 un punto improprio (cio\u00e8 se le rette di proiezione sono tra loro parallele), la prospettivit\u00e0 \u00e8 una traslazione."}
{"id": "463350", "revid": "1305772", "url": "https://it.wikipedia.org/wiki?curid=463350", "title": "(You Drive Me) Crazy", "text": "(You Drive Me) Crazy \u00e8 il terzo singolo, registrato nel 1998, della cantante pop Britney Spears, estratto dal suo album di debutto \"...Baby One More Time\" nell'autunno del 1999, e inserito nel suo album dei maggiori successi \"\" (quest'ultimo risale al 2004). La canzone fu scritta e prodotta da Max Martin e Rami.\nLa versione della canzone \"(You Drive Me) Crazy (The Stop Remix!)\" fa parte della colonna sonora del film \"Drive Me Crazy\" che usc\u00ec il 13 settembre 1999.\nVideo musicale.\nCome per i primi due estratti dall'album \"...Baby One More Time\", il videoclip per \"(You Drive Me) Crazy\" fu diretto da Nigel Dick ed \u00e8 rimasto nella top 10 di TRL USA su MTV per 65 giorni. Nel 2000 \u00e8 stato candidato agli MTV Video Music Award nella categoria Best Dance Video.\nInizia con la ripresa nitida di un'insegna luminosa che riporta il titolo del singolo: \"Crazy\" e poi la telecamera s'abbassa lentamente, rivelando prima degli orologi ultramoderni e infine tre cameriere (una delle quali \u00e8 Britney) con un vassoio per ciascuna. Dopo aver pronunziato il primo verso della canzone, la telecamera slitta ad inquadrare immediatamente la discoteca, e le tre cameriere iniziano a camminare, seguite subito da un'altra (che, in realt\u00e0, \u00e8 l'attrice Melissa Joan Hart, interprete di Sabrina nel famoso telefilm Sabrina, vita da strega la quale aveva utilizzato \"Crazy\" come colonna sonora per un suo film), mentre intanto dietro vari ragazzi e ragazze seguono la cantante. Lei cammina e poi si ritrova in camerino davanti al proprio beauty-case, per truccarsi e agghindarsi davanti ad uno specchio; poi si pettina insieme alle colleghe e si scioglie i capelli annodati, rivelando i capelli liberi e ondulati.\nA questo punto, prima cammina dall'estremit\u00e0 del corridoio centrale vestita con un top satinato di colore verde e pantaloni neri, seguita da un gruppo di ragazzi che si fanno strada. Dall'altra parte, l'adocchia un gruppo di ragazzi che si mettono quindi a percorrere lo stesso tragitto, mentre l'artista continua a cantare. I maschi e le femmine s'incontrano mischiandosi fra di loro, e un ragazzo cerca di ballare di Britney. Questa si scosta ed allora il ragazzo compie una capriola. Tutti i ragazzi si mettono a ballare, supportando la Spears che prima si dimena con le braccia, il busto e le gambe. Intanto, la vediamo cantare sul palco del locale molto forte ed il Dj della discoteca mixa i suoni e solleva/abbassa le braccia a ritmo. Poi la cantante si trova ancora a ballare, mentre una cameriera (sempre Britney) cerca di scrivere le ordinazioni dei clienti, che guardano ammaliati la ragazza che sta ballando.\nMentre il Dj mixa e fende l'aria con le braccia, Britney \u00e8 supportata dai ragazzi, si mette al centro e muove molto i fianchi e il busto, aiutandosi con le mani. Poi, tutti s'avvicinano a delle sedie messe poco prima, si siedono e Britney, seguita dal gruppo, s'abbassa fino alle gambe guardando la camera, e fendendo l'aria con il capo. In questa parte lenta, si vede l'artista al microfono alzare le braccia gridando: \"Stop!\" in un bianco di luce. Il Dj si blocca, la ragazza lo guarda con risolutezza e in un altro lampo di luce, accanto ai presenti, Britney ricomincia a ballare con i suoi ragazzi, con movimenti pi\u00f9 a scatti e repentini. L'ultimo stacchetto \u00e8 eseguito con i ragazzi del locale, che s'uniscono all'euforia e Britney alza le braccia mentre la camera s'illumina rivelando la cantante al microfono.\nIl video musicale \u00e8 tutto incentrato su riprese dirette e nettamente decise, che hanno fatto del singolo uno tra quelli pi\u00f9 ricercati per lo stile pop della cantante e il suo ballo cadenzato e a scatti, oppure lento ma deciso.\nSuccesso commerciale.\n\"(You Drive Me) Crazy\" \u00e8 divenuto il secondo singolo di Spears ad entrare nella Top 10 della Billboard Hot 100, stazionando alla decima posizione per una settimana. Il singolo ha inoltre raggiunto la sesta posizione della Hot 100 Airplay, il pi\u00f9 alto risultato tra tutti i singoli della cantante. Ci\u00f2 nonostante, il singolo ha riscontrato un discreto successo commerciale, probabilmente dovuto al fatto che esso venne commercializzato nel territorio statunitense solamente in vinile.\nCome anche i due singoli precedenti, \"(You Drive Me) Crazy\" ha ottenuto un grande successo anche nella Top 40 radio, entrando nella Top 10 di tutte e tre le classifiche: Top 40 Tracks, Pop Songs e Rhythmic Songs. Il singolo ha dimostrato di essere anche un successo internazionale, raggiungendo la Top 5 in numerose nazioni europee e vendendo oltre 5 milioni di copie."}
{"id": "463353", "revid": "154639", "url": "https://it.wikipedia.org/wiki?curid=463353", "title": "Libro di Amos", "text": "Il Libro di Amos (ebraico \u05e2\u05de\u05d5\u05e1, \" 'am\u00f2s\"; greco \u0391\u03bc\u03ce\u03c2, \"am\u00f3s\"; latino \"Amos\") \u00e8 un testo contenuto nella Bibbia ebraica (Tanakh) e cristiana.\n\u00c8 scritto in ebraico e, secondo l'ipotesi maggiormente condivisa dagli studiosi, la redazione del libro \u00e8 avvenuta nel Regno di Giuda, attorno al 775-750 a.C.\n\u00c8 composto da 9 capitoli e descrive vari oracoli del profeta Amos contenenti inviti alla preghiera, minaccia di castighi, esortazione alla speranza."}
{"id": "463355", "revid": "120134437", "url": "https://it.wikipedia.org/wiki?curid=463355", "title": "Banda Corbari", "text": "La banda Corbari (nota anche come battaglione Corbari), dal nome del suo comandante Silvio Corbari, \u00e8 stata una brigata partigiana italiana attiva durante la seconda guerra mondiale nel territorio di Forl\u00ec e Ravenna. \nI componenti del gruppo sono stati insigniti di medaglia d'oro al valore militare alla memoria.\nStoria.\nCreata da Silvio Corbari, ad essa sono state attribuite varie azioni ai danni dei fascisti che la render\u00e0 nota in tutta la Romagna; tra queste in particolare l'assalto avvenuto il 9 gennaio 1944 della caserma dei Reali Carabinieri e il presidio militare fascista di Tredozio, senza colpo ferire, occupando il paese che terr\u00e0 per una decina di giorni, prima che i fascisti possano organizzare una reazione. Tredozio verr\u00e0 presa e occupata per altre due volte nei mesi successivi. Altra azione fu l'omicidio del Console della Milizia fascista Gustavo Marabini nei pressi di Predappio.\nDal gennaio 1944 per undici mesi la sua formazione si mosse tra i territori delle province di Ravenna e Forl\u00ec, effettuando numerosi attacchi ed imboscate ai danni delle forze occupanti, che gli valsero la stima e l'aiuto della popolazione locale.\nIn diverse situazioni la formazione tenne in scacco i fascisti, che - per giungere a una sua eliminazione - dovettero ricorrere all'aiuto di reparti militari tedeschi, ma fu solo grazie al tradimento Franco Rossi - componente della stessa banda \n- che fu individuato il rifugio della banda a Ca' Cornio, nei pressi di Tredozio.\nCircondati con forze ingenti i pochi partigiani presenti, durante lo scontro Corbari e Adriano Casadei tentarono la fuga, mentre Iris Versari (compagna di Corbari), ferita ad una gamba, preferi suicidarsi davanti ai fascisti. Corbari cadendo perse conoscenza e fu catturato insieme a Casadei, accorso per aiutarlo. Corbari e Casadei furono impiccati a Castrocaro. I loro corpi vennero successivamente esposti a Forl\u00ec, in piazza Saffi, insieme a quelli di Iris Versari e Arturo Spazzoli.\nLa formazione partigiana continu\u00f2 la sua attivit\u00e0 sino al novembre 1944 al comando del fratello di Silvio, Romeo Corbari.\nComponenti.\nNel periodo di massima attivit\u00e0, raggiunse le trenta unit\u00e0; tuttavia i componenti principali furono:"}
{"id": "463356", "revid": "298055", "url": "https://it.wikipedia.org/wiki?curid=463356", "title": "Ryan Atwood", "text": ""}
{"id": "463359", "revid": "298055", "url": "https://it.wikipedia.org/wiki?curid=463359", "title": "Julie (The O.C.)", "text": ""}
{"id": "463361", "revid": "5923903", "url": "https://it.wikipedia.org/wiki?curid=463361", "title": "Battaglia di Caer Caradock", "text": ""}
{"id": "463363", "revid": "298055", "url": "https://it.wikipedia.org/wiki?curid=463363", "title": "Jimmy Cooper (The O.C.)", "text": ""}
{"id": "463364", "revid": "1543377", "url": "https://it.wikipedia.org/wiki?curid=463364", "title": "Operazioni di mercato aperto", "text": "Le operazioni sul mercato aperto (\"open market operations\") sono transazioni che la banca centrale effettua nel mercato interbancario. Il termine \u00e8 usato con riferimento alle sole banche centrali, che per statuto non hanno profitti e, diversamente dagli altri operatori, agiscono non con finalit\u00e0 di lucro, ma per sostenere la moneta nazionale.\nMediante operazioni sul mercato aperto la banca centrale acquista/vende titoli di Stato, immettendo o assorbendo moneta. I titoli di Stato vengono collocati in un'asta (esterna alla Borsa), riservata a grandi investitori istituzionali che poi rivendono i titoli ai risparmiatori e ad altri soggetti economici. In Borsa esiste un mercato secondario dei titoli, in cui i titoli scambiati non sono degli emittenti, ma di acquirenti (piccoli risparmiatori e imprese, ma anche banche che li rivendono alla clientela), che decidono di vendere.\nScopo.\nLa compravendita dei titoli di Stato \u00e8 il principale canale con il quale la Banca centrale assolve il suo compito statutario di regolare la quantit\u00e0 di moneta. Comprando titoli, inietta moneta nel sistema; vendendoli, raccoglie moneta riducendo la liquidit\u00e0 in circolazione.\nLe operazioni sul mercato aperto assicurano la liquidit\u00e0 necessaria al sistema bancario, come \u00e8 riportato nei testi di economia. Da notare che non \u00e8 affatto equivalente ad assicurare la liquidit\u00e0 al sistema economico (di cui quello bancario \u00e8 solo un sottosistema), ovvero a monetizzare il mercato. La liquidit\u00e0 cos\u00ec erogata, in definitiva, influenza comunque anche le riserve.\nLe operazioni sul mercato aperto sono quindi il modo in cui tecnicamente le banche centrali danno attuazione alla politica monetaria, a seguito di una decisione di alzare/abbassare i tassi.\nRegolamentazione.\nIl \"mercato aperto\" in questione \u00e8 formato dalla banca centrale, dalle banche nazionali ed estere (autorizzate dalla Banca Centrale ad operare sul territorio), da alcune SIM. L'oggetto di scambio sono titoli di Stato; il mercato \u00e8 regolamentato e lo scambio avviene secondo procedure bilaterali Banca-Banca Centrale, aste mensili a tasso fisso o settimanali a tasso variabile. Le aste sono gestite dalla Banca Centrale, che decreta quali banche sono aggiudicatari dei titoli; la Banca Centrale a sua volta gestisce l'asta applicando un preciso regolamento.\nTitoli non statali.\nLe Banche Centrali possono anche acquistare titoli diversi da quelli di Stato, come ad esempio i bond di aziende private emessi in qualit\u00e0 di prestito obbligazionario.\nL'obiettivo di queste operazioni \u00e8 quello di sostenere i corsi azionari spingendoli verso l'alto, e nel contempo di ridurre i tassi d'interesse richiesti dal settore del credito per i prestiti che questo offre ai privati. La ricchezza totale presente nel sistema viene incrementata di conseguenza."}
{"id": "463365", "revid": "460080", "url": "https://it.wikipedia.org/wiki?curid=463365", "title": "Iguaz\u00fa", "text": "Iguaz\u00fa (in spagnolo) o Igua\u00e7u (in portoghese) pu\u00f2 riferirsi a:"}
{"id": "463366", "revid": "121691386", "url": "https://it.wikipedia.org/wiki?curid=463366", "title": "Marco Verzaschi", "text": "\u00c8 laureato in Pedagogia. Successivamente consegue, con brillanti risultati, una laurea triennale in Scienze dell'Amministrazione, scrivendo un progetto di tesi su \"il percorso della semplificazione normativa in Italia\". \nAl termine degli studi magistrali consegue a pieni voti un Master di primo livello in Smart Public Administration presso la Link Campus University.\nEsperienza politica.\nNel 1986 venne eletto consigliere municipale a Roma tra le file della Democrazia Cristiana e poco dopo entr\u00f2 nel consiglio d'amministrazione della municipalizzata nella nettezza urbana, l'AMNU (AMA). \nCon la fine della Prima Repubblica aderisce, nel gennaio del 1994, a Forza Italia e nell'anno successivo venne eletto consigliere della regione Lazio e Capogruppo Consiliare del partito.\nNel 1996 subentra nel Consiglio Comunale della citt\u00e0 di Roma fondando il gruppo di Forza Italia nell'assemblea capitolina e contribuendo in maniera significativa al radicamento del partito di Berlusconi nella capitale e nella regione Lazio.\nNel 1997 venne eletto dal primo congresso di FI, segretario della citt\u00e0 di Roma. \nRiconfermato consigliere regionale nel 2000, durante l'amministrazione guidata da Francesco Storace, fu assessore all'ambiente (2000-2003) e alla sanit\u00e0 (2003-2005).\nContemporaneamente venne nominato Commissario per l'emergenza dei rifiuti per la Regione Lazio, con decreto del presidente del consiglio nel maggio del 2000; incarico mantenuto fino al maggio del 2005.\nRiconfermato per la terza volta come consigliere dopo le elezioni regionali del 2005, nel luglio dello stesso anno, Verzaschi pass\u00f2 da Forza Italia all'UDEUR.\nIn vista delle elezioni politiche del 2006, si \u00e8 candidato alla Camera con la lista dell'UDEUR, non risultando eletto ma \u00e8 nel maggio dello stesso anno che entra a far parte del secondo governo Prodi in qualit\u00e0 di sottosegretario alla Difesa, sostenendo l'attivit\u00e0 del ministro soprattutto nelle crisi del Kosovo, del Libano e dell'Afghanistan.\nIl 7 dicembre 2007 rassegna le dimissioni per \"motivi strettamente personali\" legati all'inchiesta giudiziaria che lo coinvolge.\nVicende giudiziarie.\nIl 10 dicembre 2007, tre giorni dopo le dimissioni dalla carica di Sottosegretario, Verzaschi viene arrestato e sottoposto ad arresti domiciliari con l'accusa di corruzione e concussione nell'ambito di un'indagine sulle ASL di Roma. \nL'accusa di corruzione \u00e8 legata a una presunta tangente di 200 000 euro erogata a Verzaschi da Anna Giuseppina Iannuzzi (detta ironicamente \"Lady Asl\") per accreditare presso la Regione il Centro Romano San Michele, una struttura con disponibilit\u00e0 di quasi 200 posti letto.\nL'accusa di concussione \u00e8 invece legata a una presunta consegna, a Verzaschi, di una tangente di 200 000 euro, nella primavera del 2004, dalle mani dell'imprenditore Renato Mongillo, titolare della societ\u00e0 Security Service. La tangente, secondo l'accusa, era stata richiesta da Verzaschi a Mongillo in cambio dell'aggiudicazione di una gara d'appalto.\nIn seguito alla riforma del reato di concussione attuata dalla cosiddetta Legge Severino, l'accusa di concussione contro Verzaschi viene riqualificata in induzione indebita a dare o promettere utilit\u00e0.\nIl 28 ottobre 2013 il Tribunale di Roma condanna Verzaschi a 4 anni di reclusione (di cui 3 annullati dall'indulto) per induzione indebita a dare o promettere utilit\u00e0. Viene invece dichiarata prescritta l'accusa di corruzione.\nVerzaschi ha annunciato ricorso in Appello. \nIn questa sede fu dichiarata prescritta anche l'accusa legata alla vicenda Mongillo."}
{"id": "463367", "revid": "263983", "url": "https://it.wikipedia.org/wiki?curid=463367", "title": "Gioco del quindici", "text": "Il gioco del quindici \u00e8 un rompicapo classico creato nel 1874 da Noyes Palmer Chapman, postino in servizio a Canastota, e popolarizzato nel 1891 da Samuel Loyd. Il gioco consiste di una tabellina di forma quadrata, solitamente di plastica, divisa in quattro righe e quattro colonne (quindi 16 posizioni), su cui sono posizionate 15 tessere quadrate, numerate progressivamente a partire da 1. Le tessere possono scorrere in orizzontale o verticale, ma il loro spostamento \u00e8 ovviamente limitato dall'esistenza di un singolo spazio vuoto. Lo scopo del gioco \u00e8 riordinare le tessere dopo averle \"mescolate\" in modo casuale (la posizione da raggiungere \u00e8 quella con il numero 1 in alto a sinistra e gli altri numeri a seguire da sinistra a destra e dall'alto in basso, fino al 15 seguito dalla casella vuota).\nIl gioco del quindici (spesso generalizzato in versione n-esima) \u00e8 un classico problema con cui vengono spiegati gli algoritmi basati su euristiche. Fra le euristiche comunemente usate per questo problema abbiamo il numero di tessere con posizione errata (il cui tipico modello matematico \u00e8 la distanza di Hamming) e la somma delle distanze di Manhattan tra ogni tessera e la sua posizione corretta. Entrambe le euristiche sono ammissibili (ovvero non sovrastimano mai il numero di mosse mancanti), quindi permettono di risolvere il problema in maniera ottimale per alcuni algoritmi come A*.\nStoria.\nLoyd descrisse per la prima volta il suo \"fifteen puzzle\" (\"rompicapo del quindici\") nel volume \"Sam Loyd's Cyclopaedia of 5000 Puzzles, Tricks and Conundrums\", pubblicato postumo nel 1914 dal figlio (anche lui Samuel Loyd). Il gioco ebbe subito grande successo, contribuendo alla fama del suo inventore, gi\u00e0 rinomato enigmista e autore di altri giochi di successo.\nLoyd mise in palio la cifra di mille dollari come premio per chi fosse riuscito a risolvere una versione del gioco partendo da una posizione identica a quella finale, ma con i numeri 14 e 15 scambiati. Un premio che nessuno mai avrebbe potuto reclamare poich\u00e9, come l'autore sapeva benissimo, la soluzione del gioco partendo da una tale configurazione \u00e8 matematicamente impossibile.\nIl gioco del quindici \u00e8 oggi considerato un solitario classico, un cosiddetto \"scacciapensieri\" o \"rompicapo\". \u00c8 stato commercializzato da tantissime case editrici e in moltissime varianti. Molte edizioni uniscono l'idea originale con quella del puzzle, distribuendo sulle tessere un disegno che riappare correttamente solo quando gli stessi sono state riordinati correttamente. Esistono anche varianti con un numero di caselle (e quindi di tessere) differente. Molte versioni software sono disponibili per personal computer.\nAnalisi matematica della soluzione.\nUna generalizzazione naturale del gioco del quindici \u00e8 un puzzle di formula_1 su una griglia formula_2. Per determinare se a partire da una data configurazione formula_3 se ne possa raggiungere un'altra formula_4 occorre calcolare le permutazioni dei numeri sulle caselle (nell'ordine di lettura): il numero di inversioni (coppie non ordinate) deve essere pari."}
{"id": "463371", "revid": "1982", "url": "https://it.wikipedia.org/wiki?curid=463371", "title": "Celeste Carlo Negarville", "text": ""}
{"id": "463376", "revid": "1776051", "url": "https://it.wikipedia.org/wiki?curid=463376", "title": "Roberto Pinza", "text": "Biografia.\nLaureato in giurisprudenza, avvocato civilista, \u00e8 stato assistente incaricato di diritto privato all'Universit\u00e0 di Bologna e presidente dapprima della Camera di Commercio dell'Emilia-Romagna e successivamente della scuola di \"master Profingest\". Tra le sue altre esperienze in campo lavorativo, vi \u00e8 anche quella di tesoriere dell'Arel.\nEletto deputato per la prima volta nel 1992 con la Democrazia Cristiana, ha successivamente aderito al Partito Popolare Italiano ed ha confermato il suo seggio alla Camera anche nel 1994 e nel 1996. Sottosegretario al ministero del Tesoro nel primo governo Prodi e nel primo governo D'Alema, \u00e8 stato esponente della Margherita con cui \u00e8 approdato alla Camera nel 2001 ed al Senato al termine delle elezioni politiche del 2006.\nPinza ha fatto parte del secondo governo Prodi in qualit\u00e0 di viceministro dell'Economia e delle Finanze.\nIl 26 ottobre 2006 si dimette da senatore, lo sostituisce Luca Marcora.\nIl 17 maggio 2013 viene eletto presidente della Fondazione della Cassa di Risparmio di Forl\u00ec."}
{"id": "463382", "revid": "117893667", "url": "https://it.wikipedia.org/wiki?curid=463382", "title": "Carotene", "text": "Il carotene o E160a, nella codifica europea degli additivi alimentari, \u00e8 una provitamina terpenica contenuta nelle carote e in numerosi vegetali a cui conferisce colorazione rossa o arancio. Dal suo metabolismo si producono due molecole di vitamina A.\nIl carotene \u00e8 formato da 8 unit\u00e0 isopreniche ciclizzate agli estremi ed esiste in due forme dette \u03b1 e \u03b2. Il \u03b2-carotene \u00e8 la forma pi\u00f9 diffusa in natura.\nAssumere \u03b2-carotene \u00e8 preferibile rispetto all'assunzione di retinolo, poich\u00e9 il corpo pu\u00f2 assume la quantit\u00e0 di \u03b2-carotene che necessita, espellendo la porzione in eccesso, cosa non pu\u00f2 fare con il retinolo che, se in eccesso, pu\u00f2 danneggiare fegato e altri organi, essendo tossico a dosi elevate.\nLa quantit\u00e0 massima di retinolo-equivalente che una persona adulta pu\u00f2 assumere in una giornata, continuativamente e senza incorrere in rischi per la salute, \u00e8 di circa 1,5\u00a0mg pro die.\n6\u00a0mg di \u03b2-carotene equivalgono a 1\u00a0mg di retinolo.\nIl metabolismo che trasforma il carotene in vitamina A \u00e8 lento, pertanto una quantit\u00e0 in eccesso di carotene (livelli ematici di carotene &gt; 250 \u00b5g/dl, corrispondenti a&gt;4,65 mmol/l) pu\u00f2 originare una carotenosi, in cui la cute (ma non le sclere) assume un colorito giallo intenso, in particolare modo a livello della palma delle mani e della pianta dei piedi.\nAlcuni studi epidemiologici hanno evidenziato una correlazione significativa fra l'insorgenza del cancro e l'assunzione (in alte dosi per anni) di \u03b2-carotene tramite cibo nei fumatori, confermando viceversa l'azione positiva anticancro del \u03b2-carotene in quanti non fumano. Non \u00e8 ancora chiaro il meccanismo chimico sottostante, fra le ipotesi, l'induzione degli enzimi del citocromo P450 con aumento dei cancerogeni da fumo; ovvero che il fumo di sigaretta aumenta la scissione asimmetrica del \u03b2-carotene, diminuendo il livello di acido retinoico in modo significativo, portando a una proliferazione cellulare nei fumatori e, di conseguenza, una maggiore probabilit\u00e0 di cancro ai polmoni; che si comporti come un ossidante in presenza di alte percentuali di ossigeno nei polmoni."}
{"id": "463386", "revid": "88786", "url": "https://it.wikipedia.org/wiki?curid=463386", "title": "Orazio Lazzarino", "text": "Biografia e carriera.\nNato nel quartiere di Gallico a Reggio Calabria, si laure\u00f2 in Fisica presso l'Universit\u00e0 di Napoli nel 1904, quindi in Ingegneria Elettrotecnica nel 1909 e in Matematica nel 1910, sempre a Napoli.\nSubito dopo, fu assistente presso il Regio Osservatorio Astronomico di Capodimonte (\"effettivo\" nel 1905, \"stabile\" nel 1910), fino allo scoppio della prima guerra mondiale, durante la quale svolse varie e delicate mansioni tecniche presso le direzioni dell'Aviazione militare e del Genio di Pavia.\nLibero docente dal 1918, vinse la cattedra di meccanica razionale presso l'Universit\u00e0 di Cagliari nell'ottobre 1920 e, dopo un breve periodo di insegnamento a Catania, dal 1921 al 1924, si trasfer\u00ec a Pisa, dove complet\u00f2 la sua carriera accademica.\nNella citt\u00e0 toscana, ricopr\u00ec le cattedre di Astronomia e Geodesia dal gennaio 1925, quindi quella di Fisica Matematica, a partire dal 1928, presso l'Istituto di Matematica dell'Universit\u00e0 di Pisa.\nIn sua memoria, gli \u00e8 stato intitolato un istituto comprensivo di Gallico.\nAttivit\u00e0 scientifica e di ricerca.\nQuando era assistente all'Osservatorio di Capodimonte, condusse numerose e accurate osservazioni, in particolare su alcune stelle variabili, fra cui la W Ursae Majoris, le RZ e TV Cassiopeiae, la R Canis Majoris.\nSuccessivamente si interess\u00f2, per molti anni, a vari argomenti di stereodinamica, fra cui l'integrazione delle equazioni di moto di un corpo rigido rotante attorno ad un punto fisso (e.g., un giroscopio) trovate dalla Kowalewski nel 1889, nonch\u00e9 l'equivalenza fra i sistemi differenziali di Eulero-Poisson-Darboux e di Hess-Schiff; tratt\u00f2 pure, fra i primi, il problema del moto di un solido con cavit\u00e0 interne ripiene di liquidi a loro volta anch'essi in moto.\nFrutto dei molti anni di insegnamento, furono alcune opere di meccanica razionale, astronomia e fisica matematica."}
{"id": "463387", "revid": "599013", "url": "https://it.wikipedia.org/wiki?curid=463387", "title": "Jimmy Cooper", "text": ""}
{"id": "463390", "revid": "3348679", "url": "https://it.wikipedia.org/wiki?curid=463390", "title": "Tronchetti Provera", "text": ""}
{"id": "463391", "revid": "88740", "url": "https://it.wikipedia.org/wiki?curid=463391", "title": "Asturias (disambigua)", "text": ""}
{"id": "463392", "revid": "106872", "url": "https://it.wikipedia.org/wiki?curid=463392", "title": "MXY7 Ohka", "text": ""}
{"id": "463395", "revid": "1318658", "url": "https://it.wikipedia.org/wiki?curid=463395", "title": "Cascate dell'Iguaz\u00fa", "text": "Le cascate dell'Iguaz\u00fa (port. \"Cataratas do Igua\u00e7u\", sp. \"Cataratas del Iguaz\u00fa\", guaran\u00ed \"Chororo Yguasu\") sono cascate generate dal fiume Iguaz\u00fa al confine tra la provincia argentina di Misiones (80%) e lo Stato brasiliano del Paran\u00e1 (20%). Sono le cascate pi\u00f9 estese del mondo con una larghezza di 7.65 km\nDescrizione.\nIl sistema consiste di 275 cascate, con altezze fino a 70 metri, lungo 4 chilometri del fiume Iguaz\u00fa. La \"Garganta del Diablo\" (\"Gola del diavolo\") (lato argentino), una gola a forma di U profonda 150 metri e lunga 700 metri, \u00e8 la pi\u00f9 imponente, e segna il confine tra Argentina e Brasile. La maggioranza delle cascate \u00e8 nel territorio argentino, ma dal lato brasiliano (600 metri) si ottiene una visione pi\u00f9 panoramica della \"Garganta del Diablo\".\nLe cascate sono condivise dal Parco nazionale dell'Iguaz\u00fa (Argentina) e dal Parco nazionale dell'Igua\u00e7u (Brasile). Questi parchi sono stati designati dall'UNESCO patrimonio dell'umanit\u00e0 nel 1984 e 1986 rispettivamente.\nIl nome \"Iguaz\u00fa\" viene dalle parole guaran\u00ed \"y\" (acque) e \"guasu\" (grandi). Una leggenda guaran\u00ed dice che un dio pretendeva di sposare una bellissima ragazza chiamata \"Naip\u00fa\", che per\u00f2 scapp\u00f2 con il suo amante mortale \"Caroba\" in canoa. Arrabbiato, il dio modific\u00f2 il fiume creando le cascate, nelle quali \"Naip\u00f9\" cadde trasformandosi in roccia, mentre \"Caroba\" si trasform\u00f2 in albero. Si narra che da questa posizione i due amanti continuino ad osservarsi.\nVicino alla cascata, su ciascun lato, ci sono due importanti citt\u00e0: la brasiliana Foz do Igua\u00e7u, situata nello Stato brasiliano del Paran\u00e1, e Puerto Iguaz\u00fa, situata nella provincia argentina di Misiones. Altre importanti attrazioni turistiche vicino alle cascate sono la centrale idroelettrica di Itaipu, e le missioni gesuite guaran\u00ed in Paraguay, Argentina, e Brasile.\nLe cascate dell'Iguaz\u00fa al cinema e in TV.\nAlcuni film e video musicali che sono ambientati presso le cascate dell'Iguaz\u00fa:"}
{"id": "463397", "revid": "767487", "url": "https://it.wikipedia.org/wiki?curid=463397", "title": "Yoshiro Nakamatsu", "text": "Noto anche come Dr. Nakamats (\"maths\" significa matematica in inglese), ha all'attivo pi\u00f9 di 4000 brevetti, ed Tuttavia molte delle sue invenzioni sono basate su teorie originali non validate scientificamente, e secondo alcuni detrattori non funzionerebbero.\nTalvolta viene presentato (erroneamente) come l'inventore del Floppy disk; in realt\u00e0 nel 1979 la IBM, che vendeva floppy disk in Giappone, al fine di evitare conflittualit\u00e0, stipul\u00f2 con lui un contratto per l'utilizzo di alcuni suoi brevetti registrati nel 1952, riguardanti (ma indirettamente), il Floppy disk. Successivamente, fraintendendo l'oggetto del contratto, qualcuno ha considerato Nakamatsu l'inventore del Floppy disk.\nLaureato all'Universit\u00e0 di T\u014dky\u014d, ha all'attivo quattro tesi di laurea e ha dichiarato che non smetter\u00e0 mai di studiare.\nNel 2005 ottiene il premio Ig Nobel per la nutrizione, per aver fotografato e analizzato retrospettivamente ogni cibo che ha mangiato nell'arco di 34 anni (pratica che continua tuttora).\nEgli ha dichiarato di voler vivere ben 144 anni grazie all'attenta dieta, composta da un solo pasto al giorno di circa 700 Kcal e ad uno stile di vita che prevede palestra giornaliera e soltanto 4 ore di sonno."}
{"id": "463398", "revid": "1543377", "url": "https://it.wikipedia.org/wiki?curid=463398", "title": "Sclerodermia", "text": "La sclerodermia \u00e8 una malattia cronica di tipo autoimmune (il sistema immunitario del malato attacca i suoi stessi tessuti). In greco antico sclerodermia significa letteralmente \"pelle dura\".\nA causa di un'abnorme attivit\u00e0 di fibrosi, combinata a un malfunzionamento del microcircolo periferico, la sclerodermia causa appunto l'ispessimento della pelle.\nNei casi pi\u00f9 gravi lo stesso meccanismo si estende ai tessuti di organi interni quali polmoni, apparato digerente e - meno frequentemente - cuore e reni. In questo caso si parla di sclerosi sistemica progressiva (\"Systemic Sclerosis\", SSc).\n\u00c8 classificata fra le connettiviti; gli specialisti di riferimento sono il reumatologo e l'immunologo. La malattia fu descritta per la prima volta nel 1753 dal medico dell'Ospedale degli Incurabili di Napoli, Carlo Curzio.\nForme cliniche.\nVi sono due principali tipi di sclerodermia, a loro volta differenziati in diverse tipologie: \nEpidemiologia.\nIn Italia la prevalenza della malattia \u00e8 di circa 20.000 malati; ogni anno si registra un'incidenza di circa 300 nuovi casi. Ci\u00f2 la rende una malattia rara - al gennaio 2012, in effetti, viene considerata ufficialmente come tale solo in Piemonte e in Toscana - ma non rarissima.\nIl picco massimo di incidenza si registra tra la terza e la quinta decade di vita. Le donne sono colpite pi\u00f9 degli uomini con un rapporto di circa 3:1 e questa differenza si accentua con l'et\u00e0 fertile, in cui l'incidenza nel sesso femminile rispetto al sesso maschile raggiunge un rapporto superiore o uguale a 8:1.\nNegli USA si \u00e8 registrata un'incidenza (nuovi casi annui) di 20 per ogni milione di abitante, con una sensibile crescita nei decenni centrali del XX secolo dovuta probabilmente al perfezionamento dei metodi diagnostici. La prevalenza \u00e8 di circa 300.000 casi.\nTra le connettiviti sistemiche \u00e8 la terza patologia in ordine di frequenza dopo la sindrome di Sj\u00f6gren e il lupus eritematoso sistemico (quarta se si considera come connettivite anche l'artrite reumatoide).\nIn alcuni casi i pazienti affetti da sclerodermia possono sviluppare altre malattie autoimmuni: le pi\u00f9 frequenti, artrite reumatoide, sindrome di Sj\u00f6gren, tiroidite di Hashimoto e cirrosi biliare primitiva.\nLa sclerodermia non \u00e8 una malattia ereditaria: la maggior parte degli sclerodermici non ha alcun parente affetto da sclerodermia, ma \u00e8 possibile trovare tra i familiari un individuo affetto da altre malattie autoimmuni come l'artrite reumatoide. Esiste comunque una predisposizione individuale a sviluppare la malattia, che dipende dal substrato genetico.\nSintomi e segni.\nNella maggioranza dei casi il sintomo d'esordio \u00e8 il fenomeno di Raynaud (dita che cambiano colore in presenza di sbalzi di temperatura o emozioni).\nIl Raynaud della sclerodermia \u00e8 detto \"fenomeno di Raynaud secondario\", proprio perch\u00e9 non \u00e8 di natura benigna e rivela una patologia sottostante. Il Raynaud primario \u00e8 invece molto diffuso nella popolazione generale (fino al 3-5%), soprattutto nelle giovani donne. La comparsa del fenomeno di Raynaud pu\u00f2 precedere di mesi o anni, con un intervallo di tempo pi\u00f9 lungo nella sindrome CREST (acronimo di Calcinosi, Raynaud, Esofagopatia, Sclerodattilia e Teleangectasie), le altre manifestazioni della malattia. La tecnica diagnostica per individuare un possibile Raynaud secondario \u00e8 la capillaroscopia dei capillari intorno all'unghia, oggi molto utilizzata per le sue caratteristiche di esame non invasivo, indolore e facilmente ripetibile.\nIn una minoranza di casi i sintomi iniziali sono di tipo articolare: artrite - tipicamente senza reperto di sinovite, ma con frequente evidenza di calcificazioni ossee - o semplice artralgia. Altri sintomi precoci della malattia, bench\u00e9 totalmente aspecifici, possono essere: reflusso gastroesofageo; sensazione di formicolio o intorpidimento agli arti, soprattutto notturna (sindrome del tunnel carpale); prurito generalizzato. Si pu\u00f2 manifestare neuropatia periferica.\nL\"American College of Rheumatology\" (ACR) e l\"European League Against Rheumatism\" (EULAR) hanno aggiornato nel 2013 i criteri per porre diagnosi di sclerodermia. L'esame clinico e l'anamnesi devono portare ad un punteggio pari o superiore a 9 osservando i seguenti parametri:\nQuesti criteri hanno sostituito quelli del 1980, giudicati inadeguati perch\u00e9 non coglievano gli aspetti clinici pi\u00f9 sottili e ignoravano gli esami del sangue. Essi includevano comunque un sintomo ancora oggi ricercato dai reumatologi, cio\u00e8 la perdita di tessuto adiposo nei polpastrelli. Quest'ultimo \u00e8 infatti un possibile segno di ischemia digitale, cos\u00ec come altri mutamenti di aspetto osservabili alle estremit\u00e0 delle mani: distrofia ungueale - unghie rigate o \"pitting\", da non confondersi con le simili manifestazioni dell'artrite psoriasica - lacerazioni o sovracrescita delle cuticole, eritema periungueale.\n\u00c8 oggi allo studio un protocollo diagnostico per la fase precoce o preclinica della malattia (\"very early SSc\"), che consenta di istituire una terapia efficace prima che si verifichino danni cutanei o viscerali difficilmente reversibili. I tre sintomi al centro dell'attenzione per una diagnosi precoce dovrebbero essere: \nI risultati del nuovo protocollo sono attesi per il 2015.\nDiagnosi.\nGli esami pi\u00f9 utilizzati nell'iter diagnostico risultano essere i test ANA/ENA per la ricerca di autoanticorpi e la capillaroscopia. I test di laboratorio in grado di diagnosticare la sclerodermia sono:\nIn una seconda fase o in \"follow up\" il medico pu\u00f2 prescrivere esami utili a monitorare la funzionalit\u00e0 esofagea (manometria esofagea), cardiaca (ecocardiogramma), polmonare (TAC ad alta risoluzione).\nDa un punto di vista genetico \u00e8 stata osservata una blanda correlazione con gli alleli HLA-DRB1*01 e HLA-DRB1*11. La presenza degli alleli HLA-B*57 e HLA-Cw*14 avrebbe invece una funzione protettiva. La tipizzazione genetica \u00e8 comunque meno utile rispetto all'iter diagnostico di altre malattie reumatiche come la spondilite anchilosante o la sindrome di Beh\u00e7et.\nAlcuni autori hanno recentemente osservato un significativo aumento dei livelli plasmatici di D-dimero nei pazienti affetti da sclerosi sistemica. Ci\u00f2 sarebbe da ricondurre ai disordini vascolari caratteristici della malattia.\nIn diagnosi differenziale vanno considerate poche altre condizioni:\nCause.\nLe cause della sclerodermia restano per ora sconosciute. Non \u00e8 una malattia infettiva anche se si ipotizza che possano essere alcuni virus (CMV) a scatenare la risposta immunitaria verso i tessuti dell'ospite (mimetismo molecolare) o parvovirus B19.\nSecondo un recente studio italiano la sclerodermia sarebbe correlata alla mancanza dell'inibitore molecolare \"Wif-1\" nei fibroblasti. Lo studio ha dimostrato inoltre come nei pazienti sclerodermici l'aumento dei radicali liberi sia generato dal legame fra una struttura superficiale dei fibroblasti (recettore del Pdgf) e un anticorpo normalmente assente nei soggetti sani ma presente in oltre il 90% di sclerodermici. Questa ipotesi, se confermata, potrebbe introdurre novit\u00e0 importanti sia nella diagnosi che nella terapia della malattia.\nLa maggiore frequenza tra la popolazione femminile (come anche nel caso del lupus sistemico) sembra da ricondursi ai provati effetti degli estrogeni sulle risposte immunitarie anomale studiate in laboratorio. In particolare l'asse estradiolo-prolattina sembra quello pi\u00f9 chiamato in causa nello scatenare la risposta autoimmune.\nAlcune sostanze chimiche, infine, possono dare una fibrosi simile a quella presente in un paziente sclerodermico (lavoratori delle miniere di carbone esposti a polveri di silicio, e lavoratori in contatto con cloruro di vinile, resine epossidiche, idrocarburi aromatici).\nPatogenesi.\nLa sclerodermia \u00e8 caratterizzata da:\nI tre tipi cellulari coinvolti dalla malattia sono:\nIn particolare si ha un aumento della deposizione delle fibre di collagene. Non aumenta il numero dei fibroblasti, ma aumenta la loro attivit\u00e0: secernono macromolecole e collagene che si ammassano tra loro. Il risultato \u00e8 un ispessimento cutaneo e un'adesione ai piani pi\u00f9 profondi (infatti non \u00e8 possibile distinguere gli strati del derma). Inoltre c'\u00e8 l'assenza del normale film idrolipidico, e scomparsa degli annessi cutanei.\nI fibroblasti dei pazienti colpiti, inoltre, sono pi\u00f9 resistenti all'apoptosi.\nQuesta loro resistenza all'apoptosi dipende da:\nPer quanto riguarda il danno vascolare, nel siero dei pazienti con sclerodermia \u00e8 stato riscontrato un fattore citotossico prodotto dai linfociti T attivati, che si chiama \"Granzima 1\". Questo degrada l'endotelio e porta all'innesco di una risposta immunitaria contro la membrana basale. Il danno endoteliale consiste in una flogosi che porta a proliferazione intimale e a occlusione del vaso. Per esposizione subintimale aumenta l'adesione piastrinica, e quindi fenomeni trombotici.\nA livello delle dita i problemi vascolari possono dare alterazioni trofiche distalmente con necrosi e assorbimento puntale, teleangectasie, ulcere facilmente infettabili e le cosiddette \"pitting scars\", cio\u00e8 cicatrici all'estremit\u00e0 dei polpastrelli. Uno studio del 2009 condotto sul oltre 1600 pazienti affetti da lesioni digitali ha mostrato i seguenti subset di espressione clinica:\nL'anomalia del tono vascolare \u00e8 responsabile del fenomeno di Raynaud.\nNella sclerosi sistemica c'\u00e8 positivit\u00e0 per specifici autoanticorpi:\nLa malattia \u00e8 sistemica, quindi sono coinvolti vari organi e sistemi:\nTerapie.\nAl momento non esiste una cura definitiva per la malattia. Esistono tuttavia diversi trattamenti sintomatici che danno sollievo, possono rallentare il decorso clinico e migliorare la qualit\u00e0 di vita del paziente (spesso seriamente compromessa anche in termini di funzionalit\u00e0 lavorativa, autonomia quotidiana e benessere psicologico).\nI FANS o il cortisone (ad esempio il Prednisone) sono comunemente utilizzati per trattare i processi infiammatori a carico dell'apparato articolare, cutaneo e respiratorio.\nIn una fase precoce possono essere somministrati farmaci della classe DMARD come l'Idrossiclorochina (Plaquenil). Essi nascono per il trattamento dell'artrite reumatoide, ma vi si pu\u00f2 ricorrere anche in pazienti sclerodermici per contrastare la riduzione della rima articolare e l'infiammazione in genere.\nSul versante degli immunosoppressori, il pi\u00f9 efficace sembra essere la ciclofosfamide, mentre \u00e8 controversa l'efficacia del metotrexato (utilizzato con maggior successo in altre malattie reumatiche). Da alcuni anni si stanno conducendo dei trials clinici con l'immunosoppressore tacrolimus e il modulatore immunitario talidomide, un inibitore della produzione del TNF-alfa.\nIl trattamento della vasculopatia (sia periferica che organo-specifica) pu\u00f2 essere affidato, a seconda del quadro clinico del paziente, a:\nL'uso di farmaci che ritardano la fibrosi tissutale, cutanea o degli organi interni, \u00e8 una strada terapeutica da tempo esplorata. I farmaci con azione antifibrotica comprendono:\nIl reflusso gastroesofageo viene trattato con inibitori della pompa protonica o rimedi naturali quali il succo di aloe vera.\nSoltanto recentemente \u00e8 stata esplorata la strada del trapianto di cellule staminali, definita negli USA \"rischiosa ma promettente\": a fronte di grandi pericoli nell'immediato, potrebbe garantire importanti benefici per il paziente, a lungo termine.\nSmettere di fumare \u00e8 essenziale dopo una diagnosi di sclerodermia. Il fumo \u00e8 particolarmente controindicato in questi pazienti, sia perch\u00e9 peggiora la vasocostrizione determinata dai depositi di collagene su tutto l'apparato circolatorio, sia perch\u00e9 accelera il coinvolgimento polmonare caratteristico della patologia.\nNel 2012, inoltre, Pier Giorgio Silvestrin ha brevettato una linea specifica di abbigliamento riscaldato.\nPrognosi.\nLa sclerodermia \u00e8 in assoluto la pi\u00f9 pericolosa fra le malattie reumatiche sistemiche (assieme al lupus eritematoso sistemico), sia per l'interessamento multi-organo che per il severo impatto sulla vita quotidiana del paziente e sul suo benessere psicologico.\nIl decorso \u00e8 molto variabile, ma i primi 2-5 anni di malattia rappresentano spesso il periodo pi\u00f9 a rischio. Se questa fase viene superata senza particolari complicazioni, \u00e8 possibile una stabilizzazione o persino un miglioramento (soprattutto nel caso della sclerosi cutanea).\nIn ogni caso dopo una diagnosi di sclerodermia si rendono necessarie importanti modifiche dello stile di vita, e la capacit\u00e0 di reazione psicologica e di riadattamento delle abitudini quotidiane (\"coping\") \u00e8 un fattore assai importante della prognosi. Uno studio condotto su 142 pazienti ha rilevato che almeno il 50% presentava sintomi di depressione.\nOggi ha un valore prognostico codificato la capillaroscopia: i quadri \"early\", \"active\" e \"late\" dei capillari periungueali possono aiutare il medico nel prevedere l'aggressivit\u00e0 della malattia e nell'impostare la terapia corretta.\nLa grande variabilit\u00e0 della prognosi \u00e8 ben rispecchiata dai risultati, spesso discordi, degli studi.\nUno studio inglese ha mostrato come l'aspettativa di vita media di un paziente con sclerodermia vada stimata intorno ai 14,2 anni dal momento della diagnosi.\nUn altro studio condotto in \"follow up\" su 260 pazienti gi\u00e0 diagnosticati ha mostrato tassi di sopravvivenza dell'86% a 3 anni, del 76% a 6 anni e del 61% a 9 anni. La forma pi\u00f9 lieve, sclerodermia cutanea (limitata quasi solo alla pelle), ha una sopravvivenza buona, 80-90 % a 10 anni, con una speranza di vita quasi normale.\nEsiste poi una minoranza di casi (\"sclerodermia acuta\") che pu\u00f2 portare invece al decesso in meno di uno-due anni nonostante le cure.\nFattori prognostici sfavorevoli sono:\nLa morte sopraggiunge spesso per le complicazioni legate all'ipertensione polmonare. In una minore percentuale di casi a essere responsabile \u00e8 il malfunzionamento dell'apparato digerente, che talora costringe alla nutrizione enterale. Si \u00e8 invece abbassata drasticamente la mortalit\u00e0 per le crisi renali acute, oggi ben trattate (se riconosciute in tempo) con i farmaci ACE-inibitori.\nIl rischio di sviluppare ipertensione polmonare sarebbe accentuato, fra le pazienti sclerodermiche, dalla menopausa.\nUno studio eseguito su quasi 400 pazienti fra il 1995 e il 1999 ha evidenziato i seguenti \"subset\" di complicazioni a 10 anni dalla diagnosi:\nCasi famosi e impatto mediatico.\nDi sclerodermia mor\u00ec molto probabilmente (anche se la diagnosi \u00e8 stata dedotta in seguito) il pittore svizzero Paul Klee nel 1940. Nella data della sua morte, il 29 giugno, si tiene a cadenza annuale la \"Giornata italiana per la lotta alla Sclerodermia\".\nSoffriva di sclerodermia l'attore Will Sampson che mor\u00ec a 53 anni nel 1987.\nNel 2001 mor\u00ec di sclerodermia il giornalista di \"Sette\" Gian Amilcare Ponchielli, nipote del celebre musicista. In sua memoria fu istituito un premio per giovani ricercatori dall'Universit\u00e0 Statale di Milano. In quell'occasione venne lanciato un allarme sul taglio dei day hospital per il trattamento della patologia.\nFilm.\nSul dramma di una quarantenne colpita da sclerodermia \u00e8 incentrato il film per la televisione \"For hope\" che il regista Bob Saget dedic\u00f2 nel 1996 alla sorella Gay, deceduta per le complicazioni della malattia poco tempo prima. Prodotto dal network ABC, il film viene periodicamente riproposto dalle televisioni americane, e nel corso degli anni ha notevolmente accresciuto la consapevolezza sulla malattia negli USA."}
{"id": "463399", "revid": "869733", "url": "https://it.wikipedia.org/wiki?curid=463399", "title": "Magica Dorem\u00ec", "text": " \u00e8 una serie anime \"mah\u014d sh\u014djo\", creata da Izumi T\u014dd\u014d e prodotta dalla Toei Animation. Trasmessa in Giappone su TV Asahi dal febbraio 1999 al gennaio 2003, in Italia la serie \u00e8 stata acquistata da Mediaset, che l'ha mandata in onda su Italia 1 dal marzo 2002 al maggio 2005, con il titolo per la prima stagione, per la seconda, per la terza e per la quarta.\nL'opera ha avuto una trasposizione manga di quattro volumi in contemporanea, due lungometraggi nel luglio 2000 e luglio 2001, un OAV col titolo tra il giugno e il dicembre 2004 e un adattamento light novel col titolo dal dicembre 2011. In occasione del ventesimo anniversario della serie, un ONA in chiave comica col titolo \u00e8 stato pubblicato attraverso il canale YouTube della Toei Animation dal marzo 2019 al marzo 2020, mentre i cinque corti di sono stati trasmessi dal gennaio al febbraio 2020, a cui ha fatto seguito un film nell'autunno 2020.\nTrama.\nLa serie segue le avventure vissute da un gruppo di bambine delle elementari diventate apprendiste streghe nel loro percorso verso il conseguimento del titolo di strega.\nPrima stagione.\nDoremi Harukaze \u00e8 una bambina di 8 anni che frequenta il terzo anno della scuola elementare. Un giorno, senza volerlo, si imbatte nel negozio di magia che si nascondeva da tempo in citt\u00e0. Dorem\u00ec, incuriosita, entra e incontra la strega Eufonia (Majo-Rika). Poich\u00e9 la bimba aveva letto molti libri che riguardavano il mondo delle streghe e le streghe in generale, scopre immediatamente che lei \u00e8 una di loro, cos\u00ec senza sapere a cosa andr\u00e0 incontro, grida ad alta voce che Eufonia \u00e8 una strega. La donna, cos\u00ec, si trasforma in una ranocchia che prende il nome di Raganella. Non avendo pi\u00f9 speranze, la ranocchia Raganella fa s\u00ec che Dorem\u00ec diventi un'apprendista strega con lo scopo di insegnarle la magia, in modo che superi tutti gli esami del mondo magico e diventi una vera e propria strega, cos\u00ec da farle infine recuperare le sue vere sembianze.\nSuccessivamente vengono a conoscenza del segreto di Dorem\u00ec due sue compagne di scuola: Melody (Hazuki) Fujiwara e Sinfony (Aiko) Senoo. Raganella, non avendo altra scelta, dona dei Jingle-Set (oggetti usati per trasformarsi) anche a loro, che insieme a Dorem\u00ec supereranno gli esami di apprendistato. Le bambine cominceranno inoltre a lavorare nel negozio di Eufonia, il MAHO, che si occupa della vendita di talismani magici e portafortuna. Ognuna di loro ha una fatina allo stadio iniziale, cio\u00e8 fatine che non parlano, al contrario di Lal\u00e0 che \u00e8 la fatina di Raganella che pu\u00f2 parlare come un essere umano. Nel corso della serie, anche Bib\u00ec (sorella minore di Dorem\u00ec) viene a conoscenza del loro segreto, dunque anche lei si unir\u00e0 al gruppo. A met\u00e0 stagione, inoltre, Dorem\u00ec, Melody e Sinfony conosceranno un'altra apprendista di nome Lullaby (Onpu) Segawa. Quest'ultima \u00e8 una bambina attrice e apprendista della strega Malissa (Majo-Ruka), l'acerrima rivale di Eufonia. Inizialmente Lullaby usa la magia per modificare i sentimenti e i ricordi delle persone a suo piacimento (cosa vietata nel regolamento del mondo delle streghe, pena cadere in un sonno profondo lungo 100 anni). Questo in ogni caso sembra non avere alcun effetto su di lei, dal momento che ha con s\u00e9 un talismano che la protegge donatole dalla strega Malissa. Questo talismano per\u00f2 si inizia via via a frantumare con l'utilizzo. \nQuando le apprendiste riescono a superare anche l'ultimo esame di stregoneria, la regina trasforma il loro MagiTest, pieno di note magiche, in un piccolo cristallo, rendendole ufficialmente streghe. Con il tempo il cristallo diventer\u00e0 sempre pi\u00f9 grande e potente. Mentre tornano al negozio di magia dal Mondo delle Streghe, vengono scoperte dai genitori e altri compagni di classe delle bambine. Lullaby usa la magia per cancellare loro la memoria e salvare tutte dal divenire ranocchie. Il talismano protettivo per\u00f2 si distrugge, e cade in un sonno profondo lungo 100 anni. Doremi, Melody e Sinfony decidono di invocare il cerchio magico e di sacrificare i loro cristalli fatati per risvegliarla, aiutate anche dalla magia di Bib\u00ec. Alla fine riescono nell'impresa e Lullaby torna cosciente, ma sono costrette a rinunciare ai poteri magici.\nSeconda stagione.\nDoremi, Melody, Sinfony e Lullaby decidono di riunirsi al MAHO per salutare Raganella e le fatine. Una volta arrivate, per\u00f2, scoprono che sono gi\u00e0 partite, ma grazie all\u2019intervento della Regina delle streghe le ragazze riescono ad accedere al mondo magico, in cui dove poi, assisteranno alla nascita della piccola Hanna, generata da una rosa blu. La regina affida Hanna a Dorem\u00ec e le altre facendole tornare nuovamente apprendiste streghe, che dovranno impegnarsi duramente per crescere la piccola. In seguito, grazie al potere del cerchio magico e all'intervento della regina, cambiano l'aspetto del negozio, trasformandolo nel Flower Garden MAHO, abbandonando la vendita di talismani magici per dare spazio a quella dei fiori.\nLe bambine dovranno anche fronteggiare Alexander, un mago proveniente dal mondo dei maghi che ha il compito di rapire la piccola Hanna per sfruttarne i grandi poteri e far rifiorire il regno dei maghi. A questo proposito la regina dona alle apprendiste il potere del \"giro di Do\". Una volta risolto il conflitto con il regno dei maghi, le ragazze dovranno occuparsi di un altro problema: la precedente regina delle streghe, tornata nella foresta pietrificata, lancia una maledizione su Hanna facendola ammalare. Cos\u00ec Doremi e le altre sacrificano il loro cristallo fatato per salvare la piccola, ma il loro castigo sar\u00e0 un sonno lungo 1000 anni. Hanna ritorna in forma e le bambine si svegliano, ma dovranno nuovamente rinunciare ai poteri magici.\nTerza stagione.\nNonostante la legge del mondo delle streghe preveda che chi ha perso un cristallo fatato non possa pi\u00f9 essere un'apprendista, la regina decide di fare un'eccezione con Dorem\u00ec e le altre, portandole ad essere nuovamente apprendiste. Questa volta dovranno inoltre superare esami di pasticceria, giudicati dalle streghe del consiglio contrarie alla loro riabilitazione. Inoltre, conoscono una nuova apprendista: Mindy (Momoko) Asuka, proveniente dall'America, che le aiuter\u00e0 nell'impresa e insegner\u00e0 loro tutti i segreti per essere una brava pasticciera. Il MAHO viene dunque trasformato nella Sweet House MAHO. Durante la serie, l'ex regina Majo-Tourbillion lancia un incantesimo su Hanna rendendole sgradite le verdure, indispensabili per la crescita di una strega. Pian piano, per\u00f2, Dorem\u00ec e le altre riescono a far piacere le verdure a Hanna e superano tutte le prove di pasticceria, indebolendo anche l'incantesimo che Majo-Tourbillon si autoinflisse nel momento in cui si ritir\u00f2 nella Foresta Pietrificata.\nQuarta stagione.\nLa scomparsa della Foresta Pietrificata rivela il vero aspetto dell'ex regina, che \u00e8 dormiente e intrappolata da sei rovi contenenti una potente barriera magica. Per liberarla definitivamente, le apprendiste decidono di riprodurre i regali che Majo-Tourbillon fece ai suoi nipoti per ricordarle i bei momenti passati con gli esseri umani, che ormai l'ex regina crede ignobili e senza cuore. Nel corso della serie, si scopre che l'odio covato da Majo-Tourbillon \u00e8 sorto da un equivoco: la donna, infatti credeva che i suoi nipoti non si fossero presentati al funerale del padre, figlio dell'ex regina, dato che il fatto che la nonna non invecchiasse mai aveva causato loro dei problemi con gli altri esseri umani durante l'infanzia.\nLa piccola Hanna si trasforma inoltre in una ragazzina dell'et\u00e0 di Doremi in modo da poter andare a scuola con lei, causando non pochi problemi alle ragazze. Alla fine della stagione, dopo il risveglio di Majo-Tourbillon, la regina delle streghe offre a Doremi e alle sue amiche la possibilit\u00e0 di diventare streghe, rinunciando per\u00f2 alla vita sulla Terra e ai loro cari: dopo una lunga riflessione, le bambine rinunciano alla magia, fondendo i loro Cristalli Fatati in uno unico per Hanna, che diventer\u00e0 la prossima regina delle streghe.\nEpisodi.\nLa serie \u00e8 formata complessivamente da quattro stagioni, andate in onda su TV Asahi: la prima stagione di 51 episodi dal 7 febbraio 1999 al 30 gennaio 2000, la seconda di 49 episodi dal 6 febbraio 2000 al 28 gennaio 2001, la terza di 50 episodi dal 4 febbraio 2001 al 27 gennaio 2002 e la quarta di 51 episodi dal 3 febbraio 2002 al 26 gennaio 2003; in Italia, \u00e8 stata trasmessa in prima visione dalle reti Mediaset, con la prima stagione dal 4 marzo 2002, la seconda dal 9 settembre successivo al gennaio 2003, la terza dall'11 novembre 2003 all'11 maggio 2004 e la quarta dal 3 febbraio al 25 maggio 2005.\nSigle.\nLe sigle italiane, interpretate da Cristina D'Avena con musica di Giorgio Vanni e Max Longhi e testo di Alessandra Valeri Manera, presentano un arrangiamento completamente diverso dalle originali e vengono usate sia in apertura che in chiusura.\nOAV.\nNel 2004 \u00e8 stata prodotta una serie OAV di 13 episodi, intitolata . Distribuita in Giappone dal 26 giugno all'11 dicembre 2004, in Italia la serie \u00e8 stata acquistata da Mediaset, che l'ha mandata in onda su Boing dal 9 marzo al 6 aprile 2009. Ogni episodio \u00e8 caratterizzato dalla presenza di un segreto, appunto \"Naisho\": Sinfony, pur essendo abile in ogni sport, non sa nuotare, Lullaby \u00e8 piena di incertezze e dubbi sulla sua carriera artistica e Melody \u00e8 impegnata con problemi d'amore.\nIl periodo cronologico in cui sono ambientati questi episodi \u00e8 tra la terza e la quarta stagione, poich\u00e9, il MAHO \u00e8 ancora una pasticceria, Hanna \u00e8 piccola e gli abiti da apprendiste sono quelli double-face.\nNell'ultimo episodio, Dorem\u00ec fa la conoscenza di Fami, una ragazzina della sua stessa et\u00e0 che sembra conoscerla e che le dice di essere venuta da Tokyo per visitare sua nonna, che da piccola le raccontava spesso storie su magie e streghe e che sostiene di essere stata una strega da giovane. Le due passano tutta la giornata insieme, scoprendo di avere gli stessi gusti e sogni, e festeggiano il Giorno delle Bambine. La sera, Dorem\u00ec va con Bib\u00ec al MAHO per festeggiare il compleanno di Lullaby: Fami le segue di nascosto e vede Dorem\u00ec usare la magia, decidendo di tornare a casa perch\u00e9 ora sa che sua nonna, ovvero Dorem\u00ec, era stata davvero una strega.\nManga.\nDal marzo 1999 al gennaio 2003, la rivista \"Nakayoshi\" ha pubblicato un adattamento manga della serie in quattro volumi, disegnato da Shizue Takanashi. I primi tre volumi coprono la prima e la seconda stagione, mentre l'ultimo adatta la terza stagione.\nIn Italia \u00e8 stato pubblicato da Play Press Publishing nel 2004 con il titolo \"Magica Dorem\u00ec\", uguale alla serie animata; dei quattro volumetti giapponesi sono stati pubblicati soltanto i primi tre. L'adattamento ha lasciato i volumetti identici a quelli originali, con anche le interviste allo staff; tuttavia, le pagine sono state ribaltate all'occidentale e i nomi dei personaggi sono quelli utilizzati nel doppiaggio italiano dell'anime.\nRispetto all'anime, i personaggi indossano vestiti completamente diversi o con colori differenti, e le ranocchie sono molto pi\u00f9 grandi e hanno anche delle piccole zampette. Le apprendiste sono tutte innamorate della loro controparte dei FLAT 4, cosa che nell'anime avviene brevemente solo per Dorem\u00ec. Inoltre i capelli di Mindy, invece, sono verdi.\nLight novel.\nAnnunciata a settembre 2011, dal dicembre seguente K\u014ddansha ha pubblicato un adattamento light novel col titolo , scritta da Midori Kuriyama (i primi nove volumi) e Yumi Kageyama (il decimo) e illustrata da Yoshihiko Umakoshi. La storia \u00e8 ambientata diversi anni dopo l'anime, con i personaggi cresciuti che frequentano il liceo e si preparano ad entrare nel mondo del lavoro. Composta da 10 volumi, di cui il primo ha superato le 50.000 copie vendute, le copertine sono dedicate a ciascuna delle apprendiste. L'uscita del quarto, sesto e nono volume prevede anche un'edizione deluxe accompagnata ognuna da un drama-CD.\nIl produttore della Toei Animation Hiromi Seki ha mostrato interesse nel produrre un possibile adattamento anime, ma ci\u00f2, rivela, dipende dalle vendite che l'opera riesce a fare.\nONA.\nIn occasione del ventesimo anniversario della serie, nel 2019 \u00e8 stata prodotta una serie ONA di 26 mini-episodi in chiave comica, intitolata . Pubblicata attraverso il canale ufficiale YouTube della Toei Animation dal 23 marzo 2019 al 22 marzo 2020, i personaggi sono ridisegnati in stile super deformed.\nCorti animati.\nIn occasione del ventesimo anniversario della serie, cinque corti col titolo sono stati trasmessi al LB Pop-Up Theater di Shibuya dal 10 gennaio al 20 febbraio 2020.\nColonna sonora.\nDurante il corso della serie, sono stati pubblicati numerosi album e singoli da Bandai, King Records e Marvelous Entertainment.\nVideogiochi.\nDurante il corso della serie, sono stati pubblicati diversi videogiochi dalla Bandai, Dorasu e Amada Printing MFG.CO.,LTD..\nOjamajo Kids.\nDurante la trasmissione della quarta stagione, la Toei Animation ha organizzato alcuni eventi live con esibizioni di danza di un gruppo di ragazze, le Ojamajo Kids, che rappresentavano le apprendiste streghe. Le apprendiste sono state interpretate da Kasumi Suzuki (Dorem\u00ec), Tsugumi Shinohara (Hana), Miiya Tanaka (Hazuki), Chiharu Watanabe (Aiko), Makoto Takeda (Onpu) e Chisato Maeda (Momoko).\nTrasmissioni e adattamenti nel mondo.\n\"Magica Dorem\u00ec\" \u00e8 stato trasmesso, oltre che in Giappone e in Italia, anche in diversi Paesi in tutto il mondo.\nAdattamenti europei.\nItaliano.\nIl doppiaggio italiano cambia soltanto i nomi delle protagoniste, degli oggetti magici e delle formule magiche. Hazuki diventa Melody, Aiko viene chiamata Sinfony, Onpu prende il nome di Lullaby, Pop cambia nome in Bib\u00ec, Momoko diventa Mindy, Hana viene chiamata Hanna, Majo-Rika cambia nome in Eufonia/Raganella e Majo-Ruka diventa Malissa. Viene tuttavia rimosso in tutte le puntate il segmento pre-sigla che riassume la trama dell'episodio, ma che non crea problemi sul suo svolgimento (nei DVD sono comunque presenti).\nLe sigle sono cantate da Cristina D'Avena e viene adottata la stessa sigla sia in apertura, sia in chiusura. Le immagini mostrate durante la sigla provengono sia dagli episodi che dalla sigla originale giapponese. Per la quarta stagione, l'adattamento italiano ha usato la stessa sigla della seconda stagione, togliendo per\u00f2 i riferimenti al compito delle apprendiste di curare la piccola Hanna.\nLa sigla della prima serie (\"Magica Dorem\u00ec\") ha avuto due versioni televisive. La prima versione dura circa due minuti ed \u00e8 stata utilizzata per la prima visione del 2002 su Italia 1. Tale versione \u00e8 stata ripresa anche per una parte delle repliche del 2003, fino a quando Luca Tiraboschi (ex-direttore di Italia 1) ha deciso di ridurre la durata delle videosigle dei cartoni ad un minuto. Per questo motivo si \u00e8 dovuta realizzare una versione da un minuto della sigla, la quale ha sostituito quella originale da due minuti. Tuttavia, la sostituzione si \u00e8 applicata solamente alla sigla di apertura, visto che non c'era la necessit\u00e0 di realizzare una nuova sigla di chiusura, la quale veniva troncata dopo pochi secondi quasi sempre. Per le repliche dell'anime su Boing e su Italia Teen Television \u00e8 stata ripristinata la sigla storica da due minuti.\nAnche della sigla della seconda e della quarta serie (\"Ma che magie Dorem\u00ec!\") esistono due versioni, sempre da due minuti e da un minuto. Quella da due minuti \u00e8 stata utilizzata per la trasmissione della seconda serie nel 2002, mentre quella da un minuto \u00e8 stata utilizzata per la trasmissione della quarta serie nel 2005, in entrambi i casi sia per la sigla di testa sia per quella di coda.\nPer quanto concerne invece la sigla della terza serie (\"Dored\u00f2 Dorem\u00ec\"), \u00e8 stata creata soltanto una versione da un minuto. Curiosamente, per\u00f2, nelle repliche della serie su Boing nelle ultime settimane del 2010, accadeva spesso che gli episodi venissero montati per sbaglio con doppie sigle, infatti si poteva ascoltare per due volte di seguito sia quella iniziale sia quella finale.\nLe sigle di chiusura della prima e della quarta serie hanno il teleschermo diviso in due parti: a sinistra appaiono le stesse immagini della sigla di apertura, mentre nella met\u00e0 destra scorrono verticalmente, su sfondo nero, i titoli di coda. Quando questi finiscono, la parte di sinistra con le immagini si espande a tutto schermo, con un effetto di transizione. Tale layout non \u00e8 stato utilizzato, appunto, per la sigla di chiusura della seconda e della terza serie, le quali sono completamente identiche a quelle di apertura, con la sola eccezione dei titoli di coda che scorrono orizzontalmente nella parte inferiore del teleschermo.\nInglese.\nLa serie \u00e8 stata chiamata \"Magical Doremi\" e i nomi dei personaggi sono stati cambiati. Doremi Harukaze \u00e8 diventata Dorie Goodwyn, Hazuki Fujiwara viene chiamata Reanne Griffith, Aiko Senoo prende il nome di Mirabelle Haywood, Onpu Segawa diventa Ellie Craft, Momoko Asuka viene chiamata Madelyn Truscott, Lala diventa Laralie, Majo-Rika cambia nome in Patina, Pop Harukaze prende il nome di Caitlyn Goodwyn e la Regina delle Streghe viene chiamata Lumina.\nIl MAHO viene chiamato DoReMi Shop dalle iniziali dei nomi delle protagoniste, mentre il Minarai Tap diventa Dreamspinner. La musica di sottofondo, alcuni dialoghi e delle scene sono stati modificati, eliminando gli ideogrammi e i riferimenti al Giappone.\nSpagnolo.\nLa serie \u00e8 arrivata in Spagna con il nome \"Magical DoReMi\" e in Portogallo come \"Magical D\u00f3 R\u00e9 Mi\". Il doppiaggio mantiene i nomi pressoch\u00e9 invariati, anche se Majo-Rika diventa Bruja Rika. Sono state tradotte e adattate tutte le sigle di apertura e chiusura.\nNel doppiaggio catalano, la serie prende il nome di \"La m\u00e0gica Do-Re-Mi\" e i nomi rimangono invariati, a parte Pop che diventa Popi e Hana viene chiamata Flor.\nTedesco.\nAlcuni nomi sono stati cambiati: Hazuki diventa Emilie, Aiko cambia nome in Sophie, Pop diventa Bibi, Onpu viene chiamata Nicole, Majo-Rika diventa Majorca e Majo-Ruka prende il nome di Malissa. Sono state tradotte e adattate tutte le sigle di apertura e chiusura.\nFrancese.\nLa serie \u00e8 arrivata in Francia con il titolo \"Dor\u00e9mi Magique\" e i nomi sono stati cambiati. Hazuki Fujiwara viene chiamata Emilie, Aiko prende il nome di Sophie, Onpu diventa Loulou, Momoko viene chiamata Mindy, Lala diventa Lili, Raganella cambia nome in Maggie Grigri e Pop prende il nome di Bibi. Sono state tradotte e adattate tutte le sigle di apertura e chiusura.\nAdattamento statunitense.\nLa serie \u00e8 andata in onda su 4Kids, ma \u00e8 stata interrotta all'episodio 26 della prima stagione. Nel 2010 la serie riprende dall'inizio la trasmissione sullo stesso canale. Dei 51 episodi della prima serie, ne sono stati trasmessi solo 50, saltando l'episodio 30.\nAdattamenti asiatici.\nCoreano.\nLa serie \u00e8 arrivata in Corea del Sud come \"Kkomamabeobsa Remi\" () e i nomi dei personaggi sono stati cambiati. Doremi Harukaze \u00e8 diventata Do Remi (), Hazuki Fujiwara viene chiamata Jang Mei (), Aiko Senoo prende il nome di Yu Sarang (), Onpu Segawa diventa Jin Bora (), Momoko Asuka viene chiamata Na Momo (), Pop Harukaze cambia nome in Do Tomi (). Sono stati eliminati tutti i caratteri giapponesi, sostituiti da coreani. Sono stati censurati interi episodi durante le serie: nella prima gli episodi 22, 27, 29, 30, 33, 41 e 47; nella seconda il 10, 11, 13, 14, 24, 29, 35, 39 e 45; nella terza il 9, 10, 13, 14, 15, 29, 33, 40, 41 e 46; nella quarta il 19, 23 e 29. La terza e la quarta serie sono state intitolate, rispettivamente, \"Forte Kkomamabeobsa Remi \u0192\" () e \"Kkomamabeobsa Remi Vivace!\" (). Sono state tradotte e adattate tutte le sigle di apertura e chiusura, ad eccezione della sigla della quarta serie, in cui cambia leggermente l'arrangiamento.\nAccoglienza.\nNella lista dei 100 migliori anime di TV Asahi, stilata nel 2005 e votata dai telespettatori giapponesi, \"Ojamajo Doremi\" si \u00e8 classificata al 63\u00ba posto, mentre nella lista analoga votata invece via web \u00e8 arrivata al 46\u00ba. Nello stesso sondaggio nel 2006 \u00e8 invece arrivata 64\u00aa. Retrospettivamente, la rivista \"Famits\u016b\" ha classificato Dorem\u00ec Harukaze come la trentunesima eroina pi\u00f9 famosa degli anime degli anni '90."}
{"id": "463400", "revid": "767487", "url": "https://it.wikipedia.org/wiki?curid=463400", "title": "Carico di rottura", "text": "In fisica e scienza dei materiali il carico di rottura (detto anche forza di rottura o sollecitazione a rottura) \u00e8 il limite, in termini di forza o sollecitazione esterna applicata, oltre il quale un materiale risulta definitivamente inservibile dal punto di vista della resistenza.\nDescrizione.\nApplicando una forza o sollecitazione esterna a un materiale, questo subir\u00e0 una deformazione e un cambiamento dello stato tensionale interno dovuto allo scambio di interazione delle molecole che lo compongono. \nAumentando progressivamente la forza esterna, le tensioni interne la equilibreranno di volta in volta, ma soltanto fino a un punto limite oltre il quale ci\u00f2 non sar\u00e0 pi\u00f9 possibile: in tale circostanza il materiale si romper\u00e0 e il valore di intensit\u00e0 della forza esterna applicata in quel momento sar\u00e0 chiamata appunto carico o forza di rottura.\nPossiamo dire dunque che il carico di rottura rappresenta la massima sollecitazione monoassiale che un materiale pu\u00f2 sostenere prima di arrivare a rottura.\nIn fisica questo valore caratteristico viene definito come il rapporto tra la forza \"F\", applicata a una determinata sezione di un materiale, che provoca la rottura del provino e l'area iniziale (ossia prima dell'applicazione del carico) della sezione del provino stesso.\nIn quanto sollecitazione, il carico di rottura viene misurato nel Sistema internazionale di unit\u00e0 di misura (SI) in Pa (1 Pa=1\u00a0N/m\u00b2) o, pi\u00f9 spesso, in MPa (1 MPa=1\u00a0N/mm\u00b2).\nCarichi di rottura per le varie sollecitazioni.\nIl carico di rottura, come regola generale, varia a seconda del \"tipo di sollecitazione\" a cui \u00e8 sottoposto il materiale. Tuttavia, nel caso di materiali omogenei ed isotropi, si pu\u00f2 considerare indipendente dalle modalit\u00e0 di applicazione del carico.\nPer materiali che non soddisfano queste condizioni, invece, il carico di rottura pu\u00f2 variare a seconda delle modalit\u00e0 di applicazione dello stesso, per cui vengono effettuate prove diverse, finalizzate a verificare il comportamento del materiale nelle condizioni in cui dovr\u00e0 effettivamente operare. \nI differenti tipi sono:"}
{"id": "463406", "revid": "106908", "url": "https://it.wikipedia.org/wiki?curid=463406", "title": "M\u1ef9 S\u01a1n", "text": "Il complesso monumentale di M\u1ef9 S\u01a1n si trova nella provincia di Qu\u1ea3ng Nam, a circa 70 km dalla citt\u00e0 di \u0110\u00e0 N\u1eb5ng, nel Vi\u00eat Nam centrale.\nNel 1999 l'UNESCO lo ha inserito tra i patrimoni dell'umanit\u00e0.\nStoria.\nLa traccia pi\u00f9 antica di monumenti di culto a M\u1ef9 S\u01a1n \u00e8 la stele con iscrizione del IV secolo, in cui il re Bhadravarman annuncia la fondazione di un tempio dedicato a Shiva Bhadreshvara. Questa fondazione ha un particolare rilievo storico, in quanto il complesso religioso di M\u1ef9 S\u01a1n era il principale luogo di culto dei sovrani del regno Champa, nonch\u00e9 il luogo dove venivano cremati dopo la loro morte.\nDella prima fase di esistenza del complesso monumentale non rimane nulla, verosimilmente perch\u00e9 tutte le strutture furono costruite in legno e altri materiali deperibili. Le epigrafi cham parlano di edifici in laterizi solo a partire dal VII secolo.\nDegli undici gruppi di monumenti conosciuti, il pi\u00f9 antico \u00e8 il gruppo E, che risale allo VIII secolo. Il complesso cess\u00f2 di essere utilizzato a scopi cultuali nel XIII secolo."}
{"id": "463407", "revid": "22475", "url": "https://it.wikipedia.org/wiki?curid=463407", "title": "Mitch Richmond", "text": "\u00c8 membro del Naismith Memorial Basketball Hall of Fame dal 2014. Ha vinto la medaglia d'oro alle Olimpiadi di .\nCarriera.\nIl college e le stagioni a Golden State.\nMitch Richmond ha frequentato il college a Kansas State University e si \u00e8 dichiarato eleggibile per il draft del 1988. Viene scelto come quinta chiamata assoluta da parte dei Golden State Warriors. Nei Warriors diventa una delle colonne della squadra, con una prima stagione che va al di l\u00e0 delle aspettative di chiunque, dato che le sue cifre sono 22 punti, 5 rimbalzi e 5 assist. Con questi numeri diventa in breve il secondo marcatore della squadra, dietro al solo Chris Mullin. Inoltre sotto coach Don Nelson la squadra ha un gioco molto veloce che garantisce tanti tiri e possessi di palla a tutti, cosa che a Richmond piace molto. Nel suo anno da rookie, fa anche la sua prima comparsa nei play-off, nei quali i Warriors vincono al primo turno contro gli Utah Jazz, ma perdono al secondo turno in 5 partite contro i Phoenix Suns. L'anno dopo, nonostante le medie di Mullin e Richmond si mantengono sui livelli dell'anno prima, e nonostante l'arrivo di una point guard come Tim Hardaway, i Warriors mancano l'accesso alla post season. Nella stagione 1990-91 arriva per\u00f2 il pronto riscatto di Golden State che, sempre con lo stile di gioco spumeggiante di coach Nelson, tornano ai play-off, battendo al primo turno i San Antonio Spurs ma arrendendosi ai Los Angeles Lakers.\nLo scambio a Sacramento.\nLa dirigenza dei Warriors decide per\u00f2 di fare delle modifiche al roster per dare una dimensione pi\u00f9 interna al gioco della squadra; cede cos\u00ec Richmond in cambio dei diritti su Billy Owens ai Sacramento Kings. A Sacramento Richmond \u00e8 la stella indiscussa della squadra, non ha pi\u00f9 compagni come Mullin o Hardaway pronti a rubargli le luci della ribalta; nel contempo per\u00f2 non ha neanche una squadra che sia in grado di garantirgli l'approdo ai play-off. Le annate a Sacramento si susseguono senza che i Kings arrivino mai a combattere per il primato nella Western Conference. Soltanto nella stagione 1995-96 arriva l'approdo alla post season, ma arriva anche un'eliminazione al primo turno per mano della squadra che aveva compilato il miglior record della Conference, i Seattle Sonics. Nelle due annate successive i Kings continuano a restare esclusi dalla parte pi\u00f9 interessante della stagione, nonostante le medie di punti di Richmond continuino a salire fino anche a toccare i 25 punti di media a stagione. Nell'estate del 1998 per\u00f2, i Kings decidono di cedere Richmond insieme ad Otis Thorpe ai Washington Wizards in cambio di Chris Webber. \u00c8 uno scambio dal quale i Kings avranno tutto da guadagnare dato che acquistano un giocatore giovane per uno pi\u00f9 anziano le cui medie punti sarebbero scese negli anni immediatamente successivi.\nI tre anni a Washington e la scelta dei Lakers.\nNella prima stagione a Washington la media punti di Richmond scende per la prima volta in carriera sotto i 20 punti. Le sue medie scenderanno da l\u00ec a poco tempo di ancora qualche punto, e anche nella capitale Richmond resta sempre fuori dai play-off. Nell'estate del 2001 scade il suo contratto e da free agent Richmond firma per i campioni in carica dei Lakers con la volont\u00e0 di ottenere finalmente un successo di squadra. Le prestazioni di Richmond sono per\u00f2 ormai di scarso livello e il suo contributo nella vittoria del titolo \u00e8 praticamente nullo, anche se nell'ultima partita coach Phil Jackson gli concede la passerella finale, inserendolo a pochi minuti dal termine. Richmond corona cos\u00ec il proprio sogno di ritirarsi da campione NBA.\nTecnica e riconoscimenti.\nRichmond \u00e8 stato un giocatore dalla incredibile vena realizzativa, capace di eseguire tiri dall'arco ma anche di penetrare nel cuore dell'area per concludere vicino a canestro. Ha ottenuto 6 convocazioni all'All Star Game, venendo nominato MVP dell'edizione del 1995 quando segn\u00f2 23 punti in appena 22 minuti di gioco. \u00c8 stato inserito per due volte nel secondo quintetto ideale della lega e per due volte nel terzo. In una carriera di 14 anni \u00e8 riuscito a giocare soltanto 21 partite di play-off. Ha partecipato a due Olimpiadi, vincendo l'oro nel 1996 e il bronzo a Seoul 1988. Nella stagione 1988-89 ha vinto il NBA Rookie of the Year Award. Attualmente \u00e8 34\u00ba di tutti i tempi tra i marcatori NBA. \u00c8 inoltre il terzo marcatore nella storia dei Sacramento Kings, che nel 2003 hanno ritirato la sua maglia numero 2."}
{"id": "463408", "revid": "1543377", "url": "https://it.wikipedia.org/wiki?curid=463408", "title": "J\u00f3zef Pi\u0142sudski", "text": "Ricopr\u00ec in vita il ruolo di Capo di Stato (1918\u20131922) e Primo Maresciallo della Polonia (dal 1920), per poi assumere la carica \"de facto\" di ministro della Guerra (1926-1935). Dopo il primo conflitto globale, esercit\u00f2 un forte impatto nelle politiche della Polonia e rappresent\u00f2 una figura illustre nello scacchiere internazionale. \u00c8 considerato tra i padri della Seconda Repubblica di Polonia istituita nel 1918, ovvero 123 anni dopo la terza e ultima spartizione della Polonia ad opera dell'Austria, della Prussia e della Russia nel 1795.\nConsiderandosi un difensore della cultura e delle tradizioni della Confederazione polacco-lituana, Pi\u0142sudski credeva in una Polonia multietnica, identificando la fedelt\u00e0 allo Stato come il principale fattore di coesione, indipendentemente dall'origine etnica dei cittadini. Il suo principale avversario politico, Roman Dmowski, guida del Partito nazionaldemocratico, al contrario, chiedeva a gran voce lo sviluppo di una Polonia limitata ai confini storici antecedenti alla grande divisione del 1138 e basata principalmente su una popolazione etnicamente polacca omogenea e sulla religione cattolica come fede nazionale.\nAll'inizio della sua carriera politica, Pi\u0142sudski divenne un esponente di spicco del Partito Socialista: credendo che l'indipendenza della Polonia passasse per un intervento militare, diede vita alle Legioni polacche. Nel 1914, predisse che un nuovo grande conflitto avrebbe sconfitto l'Impero russo e le Potenze centrali. Dopo lo scoppio della Grande Guerra nel 1914, le legioni di Pi\u0142sudski combatterono a fianco dell'Impero austro-ungarico contro la Russia. Nel 1917, quando la Russia viveva sul fronte condizioni difficili, egli ritir\u00f2 il suo sostegno agli Imperi centrali e fu imprigionato a Magdeburgo dai tedeschi.\nDal novembre 1918, quando la Polonia riconquist\u00f2 la sua indipendenza, e, fino al 1922, Pi\u0142sudski assunse il ruolo di Capo di Stato della Polonia; tra il 1919 e il 1921 diresse le truppe polacche in sei guerre di confine che ridefinirono le demarcazioni della nazione. Sull'orlo della sconfitta nella guerra polacco-sovietica nell'agosto 1920, le sue forze respinsero gli invasori russi sovietici nella storica battaglia di Varsavia, dipinta dai contemporanei come una vittoria decisiva. Nel 1923, con il governo dominato dai suoi oppositori, in particolare i nazionaldemocratici, Pi\u0142sudski si ritir\u00f2 dalla politica attiva. Tre anni dopo torn\u00f2 al potere grazie al golpe del maggio 1926 e divenne l'uomo forte del regime di Sanacja (\"risanamento\") appena instaurato. Da allora fino alla sua morte nel 1935, si occup\u00f2 principalmente di affari militari e esteri. Fu durante questo periodo che si svilupp\u00f2 un intenso culto della personalit\u00e0 permasto fino al XXI secolo.\nVari aspetti dell'amministrazione di Pi\u0142sudski, inclusa l'incarcerazione dei suoi oppositori politici nel campo di internamento di Bereza Kartuska, rimangono controversi. Ad ogni modo, resta un personaggio molto stimato nella memoria polacca ed \u00e8 considerato, insieme al suo principale rivale Roman Dmowski, come uno dei fondatori della moderna Polonia indipendente.\nBiografia.\nOrigini, giovent\u00f9 e formazione.\nJ\u00f3zef Pi\u0142sudski nacque il 5 dicembre 1867 dall'aristocratica famiglia dei Pi\u0142sudski nell'edificio di loro propriet\u00e0 vicino al piccolo centro abitato di Zalavas, oggi in Lituania. Al momento della sua nascita, il villaggio faceva parte dell'Impero russo e lo era dal 1795. Prima di allora, era compreso nel Granducato di Lituania, che a sua volta rientrava nella Confederazione polacco-lituana rimasta in piedi dal 1569 al 1795. Dopo la prima guerra mondiale, l'insediamento cadde sotto l'amministrazione polacca e fece parte della Polonia quando Pi\u0142sudski divenne primo ministro, mentre durante il secondo conflitto globale il villaggio entr\u00f2 a far parte dell'URSS. La tenuta figurava nella dote di sua madre, Maria, un membro della ricca famiglia dei Billewicz. I Pi\u0142sudski, anche se stavano vivendo un periodo difficile, rimanevano molto legati alle tradizioni polacche e gli storici tendono a considerarli un tipico esempio di nucleo familiare polonizzato residente in Lituania. Secondogenito della famiglia, J\u00f3zef, durante il periodo in cui frequent\u00f2 il ginnasio russo a Vilnius, si distinse per essere uno studente particolarmente diligente. Uno degli studenti polacchi pi\u00f9 giovani dell'istituto era anche il futuro rivoluzionario sovietico Feliks Dzer\u017einskij, in seguito divenuto uno dei principali oppositori di Pi\u0142sudski. Insieme ai suoi fratelli Bronis\u0142aw, Adam e Jan, J\u00f3zef si avvicin\u00f2 allo studio della storia e della letteratura polacca grazie a sua madre Maria, nata Billewicz, materie per\u00f2 bandite dalle autorit\u00e0 russe. Suo padre, anch'egli di nome J\u00f3zef, aveva partecipato alla rivolta di gennaio del 1863 esplosa in opposizione al dominio russo.\nLa famiglia appariva risentita dalle intense politiche di russificazione messe in atto dal governo di San Pietroburgo, non ultimo il rigido bando di stampa imposto in Lituania. Il giovane J\u00f3zef non amava profondamente la forzosa partecipazione alle celebrazioni della Chiesa ortodossa e lasci\u00f2 la scuola con un senso di avversione non solo per lo zar e l'Impero in generale, ma anche per la cultura russa, che conosceva bene.\nNel 1885 Pi\u0142sudski cominci\u00f2 a studiare medicina all'Universit\u00e0 di Kharkov (oggi Charkiv, in Ucraina), dove si interess\u00f2 alle attivit\u00e0 della \"Narodnaja volja\", vicini al movimento culturale populista. Nel 1886 fu sospeso per aver partecipato a manifestazioni studentesche e poi respinto per via delle sue simpatie politiche dall'Universit\u00e0 di Dorpat (Tartu, Estonia).\nEsilio in Siberia.\nIl 22 marzo 1887 sub\u00ec un arresto ad opera delle autorit\u00e0 zariste con l'accusa di aver complottato con i socialisti di Vilnius per assassinare lo zar Alessandro III. Si scopr\u00ec in seguito che l'unico collegamento che consisteva con Pi\u0142sudski era il coinvolgimento del fratello maggiore Bronis\u0142aw, poi condannato a quindici anni di lavori forzati (\"katorga\") in Siberia orientale. J\u00f3zef ricevette una condanna pi\u00f9 mite: cinque anni di esilio in Siberia da scontare prima a Kirensk sul Lena, poi a Tunka. Durante il trasporto in un convoglio di prigionieri, Pi\u0142sudski rimase trattenuto per diverse settimane in una prigione di Irkutsk. Nonostante il suo futuro apparisse gi\u00e0 scritto, decise comunque di aderire a una sommossa scatenatasi al momento nell'istituto penitenziario: dopo che uno dei detenuti aveva insultato una guardia e si era rifiutato di scusarsi, lui e altri prigionieri politici furono picchiati dalle guardie per il loro gesto di sfida. Pi\u0142sudski perse due denti e partecip\u00f2 a un successivo sciopero della fame fino a quando le autorit\u00e0 ripristinarono i diritti dei prigionieri politici che erano stati sospesi dopo l'accaduto. Per il suo coinvolgimento, and\u00f2 condannato nel 1888 a sei mesi di reclusione. Trascorse la prima notte della sua incarcerazione nel freddo siberiano di 40 gradi sotto lo zero; la mattina successiva, dopo una visita medica, si scopr\u00ec che aveva contratto una malattia che lo stava quasi per uccidere e comunque permasero problemi di salute che lo avrebbero afflitto per tutta la vita.\nDurante i suoi anni di esilio in Siberia, Pi\u0142sudski incontr\u00f2 molti \"sybirak\", ovvero i prigionieri coattivamente trasferiti nella regione, tra cui Bronis\u0142aw Szwarce, uno dei principali fomentatori della rivolta di gennaio del 1863. Poich\u00e9 gli fu permesso di optare per la mansione che preferisse, Pi\u0142sudski scelse di guadagnarsi da vivere insegnando matematica e lingue straniere ai bambini locali (sapeva esprimersi pi\u00f9 o meno fluentemente in francese, tedesco e lituano, mentre il russo e il polacco erano gli idiomi cui si esprimeva nella lingua di tutti i giorni; in seguito, avrebbe appreso anche l'inglese a un livello basilare). I funzionari locali decisero che, in quanto nobile polacco, non aveva diritto ai 10 rubli di pensione ricevuti dalla maggior parte degli altri esuli. Durante l'esilio, presenzi\u00f2 all'ammutinamento di un prigioniero e perse due dei suoi denti anteriori quando fu colpito dal calcio di una pistola: per coprire questo difetto estetico, conserv\u00f2 per quasi tutta la sua vita i suoi caratteristici e folti baffi.\nAdesione e militanza nel Partito Socialista.\nNel 1892 Pi\u0142sudski fece ritorno dall'esilio e si stabil\u00ec presso la residenza Adomavas di sua propriet\u00e0 vicino a Teneniai (distretto di \u0160ilal\u0117). Nel 1893 ader\u00ec al Partito Socialista Polacco (\"PSP\") e collabor\u00f2 all'insediamento della loro formazione politica in Lituania. Inizialmente si schier\u00f2 con le frange dei socialisti pi\u00f9 radicali, ma nonostante l'apparente internazionalismo proletario del movimento socialista, rimase un nazionalista polacco. Nel 1894, in qualit\u00e0 di capo redattore, riusc\u00ec ad imbastire la pubblicazione di un giornale socialista clandestino, il \"Robotnik\" (\"Il Lavoratore\"), figurando altres\u00ec tra i principali giornalisti che vi lavoravano e, all'inizio, anche come tipografo. Nel 1895 divenne un esponente di spicco del PSP, sostenendo la necessit\u00e0 di porre in secondo piano le visioni divergenti e promuovendo una fusione tra le idee socialiste e il nazionalismo, poich\u00e9 questa combinazione offriva la maggiore possibilit\u00e0 di ripristinare l'indipendenza polacca.\nIl 15 luglio 1899, mentre aderiva ancora a formazioni politiche clandestine, Pi\u0142sudski spos\u00f2 un'altra organizzatrice socialista, Maria Juszkiewiczowa, il cui cognome natio era Koplewska. Secondo il suo capo biografo, Wac\u0142aw J\u0119drzejewicz, il matrimonio si basava pi\u00f9 su motivazioni pragmatiche che legate ai sentimenti, essendo entrambi assai coinvolti nei movimenti socialisti e indipendentisti. La tipografia di \"Robotnik\" aveva sede nel loro appartamento prima a Wilno, poi a \u0141\u00f3d\u017a e si immaginava che, celando l'attivit\u00e0 dietro una normale vita familiare, si potessero sollevare meno sospetti. La legge russa tutelava inoltre la moglie dall'accusa per le attivit\u00e0 illegali del marito. Il matrimonio si deterior\u00f2 dopo che, diversi anni dopo, Pi\u0142sudski inizi\u00f2 una relazione con un socialista pi\u00f9 giovane, Aleksandra Szczerbi\u0144ska. Maria mor\u00ec nel 1921 e in ottobre Pi\u0142sudski spos\u00f2 Aleksandra. In quel momento, la coppia aveva due figlie, Wanda (1918-2001) e Jadwiga (1920-2014).\nNel febbraio 1900, dopo che le autorit\u00e0 russe trovarono la tipografia clandestina del \"Robotnik\" a \u0141\u00f3d\u017a, Pi\u0142sudski fin\u00ec imprigionato nella cittadella di Varsavia. Dopo aver simulato di soffrire di incapacit\u00e0 mentale nel maggio 1901, riusc\u00ec a evitare la permanenza in un ospedale psichiatrico a San Pietroburgo con l'aiuto di un medico polacco, W\u0142adys\u0142aw Mazurkiewicz, e con altri suoi conterranei fugg\u00ec dapprima in Galizia, poi nell'Austria-Ungheria e, dopo, a Leytonstone, a Londra, soggiornando assieme al compagno di partito Leon Wasilewski e alla sua famiglia.\nDurante questo periodo, quasi tutti i movimenti politici della Polonia russa e della Lituania presero una posizione conciliativa nei confronti dell'Impero russo e mirarono a negoziare, piuttosto che all'indipendenza, ad un'autonomia limitata. Il PSP di Pi\u0142sudski rimase l'unica forza politica disposta a fronteggiare lo Zarato puntando esclusivamente sull'ottenimento dell'autonomia della Polonia e a ricorrere alla violenza, se necessario, per raggiungere questo obiettivo.\nAllo scoppio della guerra russo-giapponese (1904\u20131905), nell'estate del 1904, Pi\u0142sudski si rec\u00f2 a Tokyo, dove tent\u00f2 senza successo di ottenere l'assistenza dei nipponici per scatenare una sommossa in Polonia. Si offr\u00ec di fornire al Giappone dei rapporti militari classificati per minare la Russia e propose la costituzione di una legione polacca composta esclusivamente da biancorossi imprigionati dal Giappone e arruolati tra le fila dell'esercito russo. Fu durante quella fase che Pi\u0142sudski deline\u00f2 il progetto \"prometeismo\", un piano che continu\u00f2 a perseguire per decenni e finalizzato a indebolire la Russia fornendo supporto alle potenze confinanti e fomentando i movimenti nazionalisti nelle aree esterne della nazione. Quando incontr\u00f2 Yamagata Aritomo, sugger\u00ec di scatenare attivit\u00e0 di guerriglia in Polonia affinch\u00e9 San Pietroburgo fosse distratto e chiese al Giappone di fornirgli armi. Sebbene il diplomatico giapponese Hayashi Tadasu sostenesse il piano, il governo, incluso Yamagata, si mostrava pi\u00f9 scettico sulle possibili conseguenze in campo internazionale e temporeggi\u00f2.\nRoman Dmowski, che rimase il principale avversario politico di Pi\u0142sudski finch\u00e9 rimase in attivit\u00e0, si rec\u00f2 anch'egli nel Sol Levante e present\u00f2 opposizione al piano di Pi\u0142sudski, cercando di scoraggiare i nipponici dal sostenere una rivoluzione polacca che Dmowski riteneva destinata al fallimento. Alla fine, Tokyo offr\u00ec a Pi\u0142sudski molto meno di quanto sperasse: gli furono fornite armi e munizioni destinate al PSP e alle frange meno pacifiche, ma nessun coordinamento generale e nemmeno la possibilit\u00e0 di dare vita alla legione.\nNell'autunno del 1904, Pi\u0142sudski form\u00f2 un'unit\u00e0 paramilitare (l'Organizzazione di combattimento del Partito socialista polacco, o \"boj\u00f3wki\") con l'obiettivo di creare un movimento di resistenza armato contro le autorit\u00e0 imperiali. Il PSP scaten\u00f2 un numero crescente di manifestazioni, principalmente a Varsavia; il 28 ottobre 1904, la cavalleria cosacca russo rispose con la forza a una protesta e, per rappresaglia, durante una sommossa avvenuta il 13 novembre, i paramilitari di Pi\u0142sudski aprirono il fuoco contro la polizia e i militari russi. Concentrando in principio la loro attenzione su spie e informatori, nel marzo 1905 i paramilitari cominciarono a impiegare degli esplosivi per assassinare ufficiali di polizia russi selezionati.\nDurante la rivoluzione russa del 1905, Pi\u0142sudski gioc\u00f2 un ruolo di primo piano negli eventi avvenuti nel territorio del Regno del Congresso di epoca napoleonica. All'inizio del 1905, ordin\u00f2 al PSP di dare luogo a uno sciopero generale durato due mesi coinvolgendo circa 400.000 lavoratori, quando alla fine intervennero le autorit\u00e0 russe. Nel giugno 1905, Pi\u0142sudski invi\u00f2 sostegni paramilitari a una rivolta accaduta a \u0141\u00f3d\u017a. Durante le giornate di giugno, come divenne nota l'insurrezione avvenuta nella citt\u00e0 appena menzionata, scoppiarono tafferugli tra i paramilitari di Pi\u0142sudski e gli uomini armati fedeli a Dmowski e alla Democrazia nazionale. Il 22 dicembre 1905, Pi\u0142sudski invit\u00f2 tutti i lavoratori polacchi ad insorgere, ma l'appello rimase in gran parte inascoltato.\nA differenza dei nazionaldemocratici, Pi\u0142sudski ordin\u00f2 al suo partito di boicottare le elezioni alla Duma di Stato. La decisione e la sua determinazione a cercare di ottenere l'indipendenza polacca attraverso la rivoluzione causarono tensioni all'interno del PSP, tanto che nel novembre 1906 il partito si spacc\u00f2 sulla figura di Pi\u0142sudski come principale esponente del partito. La sua linea di pensiero venne chiamata la \"Vecchia fazione\" o \"Fazione rivoluzionaria\" (\"\"Starzy\" o \"Frakcja Rewolucyjna\"\"), mentre gli avversari erano conosciuti come \"Nuova fazione\", \"Fazione moderata\" o \"Ala sinistra\" (\"\"M\u0142odzi\", \"Frakcja Umiarkowana \", \"Lewica\"\"). I \"Nuovi\" simpatizzavano con la Socialdemocrazia del Regno di Polonia e Lituania, credendo che si dovesse dare priorit\u00e0 alla cooperazione con i rivoluzionari russi per rovesciare il regime zarista e modellare una societ\u00e0 socialista al fine di facilitare i negoziati per l'indipendenza.\nPi\u0142sudski e i suoi sostenitori della frangia estremosta continuarono a tramare una rivoluzione contro la Russia zarista per garantire l'indipendenza polacca. Nel 1909, la sua fazione costituiva la maggioranza nel PSP e Pi\u0142sudski rimase una figura di spiccio fino allo scoppio della prima guerra mondiale.\nPi\u0142sudski, che in maniera profetica immaginava lo scoppio di un conflitto in Europa, si prodig\u00f2 affinch\u00e9 il nucleo di un futuro esercito polacco fosse quanto pi\u00f9 disciplinato possibile: passava da ci\u00f2 la certezza dell'indipendenza della Polonia dai tre imperi che l'avevano cancellata dalla mappa politica alla fine del XVIII secolo. Nel 1906 Pi\u0142sudski, con la connivenza delle autorit\u00e0 austriache, fond\u00f2 a Cracovia una scuola militare per l'addestramento di unit\u00e0 paramilitari. Solo nel 1906, gli 800 combattenti, che operavano in cinque squadre distinte nel territorio del vecchio Congresso di Polonia, assassinarono 336 funzionari russi; negli anni successivi, il numero delle vittime diminu\u00ec, mentre i sovversivi salirono di numero a circa 2.000 nel 1908.\nI paramilitari bloccarono inoltre i trasporti di valuta russa che stavano lasciando i territori polacchi: la notte tra il 26 e il 27 settembre 1908, rapinarono ad esempio un treno postale russo che trasportava entrate fiscali da Varsavia a San Pietroburgo. Pi\u0142sudski, che prese parte all'incursione di Bezdany avvenuta vicino a Vilnius, utilizz\u00f2 i fondi cos\u00ec \"espropriati\" per finanziare la sua organizzazione militare segreta. Il guadagno di quell'unica sortita (200.812 rubli) si rivel\u00f2 un'autentica pioggia d'oro per l'epoca ed eguagli\u00f2 l'intero introito accumulato dai combattenti dei due anni precedenti.\nNel 1908, Pi\u0142sudski trasform\u00f2 le sue unit\u00e0 paramilitari nell'\"Associazione per la lotta attiva\" (\"Zwi\u0105zek Walki Czynnej\" o \"ZWC\"), guidata da tre dei suoi collaboratori, ovvero W\u0142adys\u0142aw Sikorski, Marian Kukiel e Kazimierz Sosnkowski. Lo scopo principale della ZWC risultava quello di addestrare ufficiali e sottufficiali per costituire un futuro esercito polacco.\nNel 1910 furono create due organizzazioni paramilitari legali nella zona austriaca della Polonia, una a Leopoli e una a Cracovia, per condurre corsi di scienza militare. Con il permesso dei funzionari austriaci, Pi\u0142sudski istitu\u00ec una serie di \"club sportivi\", confluiti poi nell'Associazione dei fucilieri (\"Zwi\u0105zek Strzelecki\"), per coprire l'addestramento di una forza militare polacca: nel 1912, Pi\u0142sudski, sotto lo pseudonimo di \"Mieczys\u0142aw\", ne divenne comandante in capo. Nel 1914 il numero totale di membri sal\u00ec a 12.000 uomini. Nel 1914, Pi\u0142sudski dichiar\u00f2: \"Solo la spada ha ormai abbastanza peso sul piatto della bilancia per assicurare il destino di una nazione\".\nPrima guerra mondiale.\nIn un incontro a Parigi nel 1914, Pi\u0142sudski dichiar\u00f2 con lucidit\u00e0, in vista della guerra imminente, che la Polonia avrebbe riconquistato l'indipendenza se la Russia fosse stata battuta dagli Imperi centrali (l'Impero austro-ungarico e tedesco), a patto che questi ultimi venissero a loro volta battuti dalla Francia, dal Gran Bretagna e dagli Stati Uniti. Al contrario, Roman Dmowski, oppositore di Pi\u0142sudski e della Germania e dagli atteggiamenti filo-russi, credeva il modo migliore per raggiungere una Polonia unificata e indipendente fosse quello di sostenere la Triplice Intesa a danno degli Imperi centrali.\nAllo scoppio della guerra il 3 agosto a Cracovia, Pi\u0142sudski allest\u00ec una piccola unit\u00e0 militare improvvisata composta dalla Prima Compagnia, dai membri dell'Associazione dei fucilieri e le squadre di fuciliere polacche. Quello stesso giorno, un'unit\u00e0 di cavalleria guidata da W\u0142adys\u0142aw Belina-Pra\u017cmowski fu inviata in ricognizione attraverso il confine russo prima della dichiarazione di guerra ufficiale tra Austria-Ungheria e Russia il 6 agosto.\nLa strategia di Pi\u0142sudski era quella di spedire le sue forze a nord attraverso il confine della Russia polacca in un'area evacuata dall'esercito russo, nella speranza di sfondare fino a Varsavia e scatenare una rivoluzione vera e propria. Sfruttando le poche risorse a disposizione in quei primi giorni, Pi\u0142sudski lasci\u00f2 intendere all'estero che egli stesse provando ad allestire un \"governo nazionale a Varsavia\" fantoccio, tanto che devi\u00f2 quanto pi\u00f9 possibile gli ordini degli austro-ungarici, con cui collaborava, assumendo proprie iniziative, avanzando e creando istituzioni polacche nelle citt\u00e0 liberate. Gli austriaci, dal canto loro, non potevano che constatare l'esiguit\u00e0 degli uomini del politico e, pertanto, non solo pensavano che fosse strampalato immaginare eventuali tradimenti, ma credevano che egli stesse agendo in buona fede e allo scopo di fornire supporto in formato ridotto al grosso delle truppe imperiali. Il 12 agosto 1914, le forze di Pi\u0142sudski espugnarono la citt\u00e0 di Kielce, rientrante nel governatorato omonimo, ma il comandante trov\u00f2 i residenti meno ben disposti di quanto si aspettasse.\nPoco dopo i primi successi, istitu\u00ec ufficialmente le Legioni polacche e assunse il comando personale della Prima brigata, condotta con successo in diverse battaglie vittoriose. Egli inform\u00f2 inoltre segretamente il governo britannico nell'autunno del 1914 che le sue legioni non avrebbero mai combattuto contro la Francia o la Gran Bretagna, ma solo a scapito della Russia.\nPi\u0142sudski decret\u00f2 che il personale delle Legioni doveva comportarsi con cortesia con i polacchi e fu chiamato \"il Comandante\" (\"Komendant\"), guadagnandosi presto rispetto e lealt\u00e0. Come garantito alle potenze straniere, le legioni polacche combatterono contro la Russia, a fianco degli Imperi centrali, fino al 1917.\nPoco dopo aver istituito i combattenti, sempre nel 1914, Pi\u0142sudski istitu\u00ec un altro corpo, l'Organizzazione militare polacca (\"Polska Organizacja Wojskowa\"), che aveva il ruolo di operare come una sorte di agenzia di intelligence ed eseguire missioni di spionaggio e sabotaggio.\nA met\u00e0 del 1916, dopo la battaglia di Kostiuchn\u00f3wka (4\u20136 luglio 1916), in cui le legioni polacche ritardarono un'offensiva russa al costo di oltre 2.000 vittime, Pi\u0142sudski chiese agli Imperi centrali di fornire delle garanzie di indipendenza per la Polonia. Si dichiar\u00f2 inoltre disponibile a rinunciare al suo ruolo o a far rassegnare le dimissioni a molti ufficiali delle legioni qualora fosse stato necessario. Il 5 novembre 1916, gli Imperi centrali proclamarono l'\"indipendenza\" della Polonia, sperando di aumentare il numero di truppe polacche che avrebbero potuto essere inviate al Fronte orientale contro la Russia e consentendo in tal modo alle forze teutoniche di concentrarsi sul Fronte occidentale.\nPi\u0142sudski accett\u00f2 di ricevere l'incarico di entrare nell'esecutivo del Regno di Polonia, istituito dagli Imperi centrali esclusivamente per ragioni di comodo, nelle vesti di ministro della Guerra; in virt\u00f9 di tale carica, fu responsabile delle unit\u00e0 legate alla \"Polnische Wehrmacht\", le quali combattevano a fianco dei tedeschi. Dopo la rivoluzione russa del 1917 e constatata la crisi sul fronte degli Imperi centrali, Pi\u0142sudski assunse una posizione sempre pi\u00f9 intransigente, insistendo sul fatto che i suoi uomini non venissero pi\u00f9 trattati come se fossero \"truppe coloniali tedesche\" funzionali solo nella lotta contro la Russia. Immaginando la sconfitta dei tedeschi e degli austri-ungarici, cap\u00ec subito che bisognava sfilarsi da quell'alleanza quanto prima. All'indomani della cosiddetta \"crisi del giuramento\" del luglio 1917, ovvero quando Pi\u0142sudski proib\u00ec ai soldati polacchi di prestare giuramento di fedelt\u00e0 agli Imperi centrali, fin\u00ec arrestato e imprigionato a Magdeburgo; le unit\u00e0 polacche si sciolsero e le truppe incorporate nell'esercito austro-ungarico, mentre l'Organizzazione Militare Polacca inizi\u00f2 a concentrarsi su obiettivi tedeschi. L'arresto di Pi\u0142sudski miglior\u00f2 notevolmente la sua reputazione agli occhi dei suoi conterranei, molti dei quali cominciarono a vederlo come il politico polacco pi\u00f9 determinato a raggiungere l'indipendenza.\nL'8 novembre 1918, tre giorni prima dell'armistizio, Pi\u0142sudski e uno dei suoi fidati collaboratori, il colonnello Kazimierz Sosnkowski, furono rilasciati dai tedeschi da Magdeburgo e presto, come Vladimir Lenin prima di loro, caricati su un treno privato in direzione della loro capitale di provenienza, affinch\u00e9 la situazione drammatica dei tedeschi si potesse risolvere confidando in alleanze con potenze straniere, non ultima la Polonia.\nRicostituzione della Polonia.\nL'11 novembre 1918 a Varsavia, Pi\u0142sudski ricevette la nomina di comandante in capo delle forze polacche dal Consiglio di reggenza e gli and\u00f2 affidata la creazione di un governo nazionale per il nuovo paese indipendente. In quello stesso giorno, che sarebbe diventato il Giorno dell'indipendenza della Polonia, proclam\u00f2 la sovranit\u00e0 della nazione polacca.\nQuella settimana, Pi\u0142sudski negozi\u00f2 l'evacuazione della guarnigione tedesca da Varsavia e di altre truppe tedesche dall'Ober Ost. Oltre 55.000 teutonici salutarono senza combattere la Polonia, lasciando le loro armi ai biancorossi. Nei mesi a venire, in pi\u00f9 di 400.000 lasciarono i territori della neonata repubblica.\nIl 14 novembre 1918, a Pi\u0142sudski and\u00f2 chiesto di supervisionare provvisoriamente la gestione del paese. Il 22 novembre ricevette poi ufficialmente, dal nuovo governo di J\u0119drzej Moraczewski, il titolo di capo di Stato provvisorio (\"Naczelnik Pa\u0144stwa\") della rinascente Polonia.\nVarie organizzazioni militari polacche e governi provvisori (il Consiglio di reggenza a Varsavia; il governo di Ignacy Daszy\u0144ski a Lublino e il Comitato polacco di liquidazione a Cracovia) giurarono la propria fedelt\u00e0 a Pi\u0142sudski, il quale inizi\u00f2 a formare un nuovo governo di coalizione. Sostenitore di politiche socialiste, introdusse molte riforme a lungo ritenute necessarie dal PSP, ovvero le otto ore al giorno di lavoro, l'istruzione scolastica gratuita e il suffragio femminile, per evitare gravi disordini.\nTuttavia, Pi\u0142sudski credeva che, in qualit\u00e0 di capo di Stato, non dovesse sottostare alle logiche di partito. Il giorno dopo il suo arrivo a Varsavia, incontr\u00f2 i vecchi colleghi dei tempi della clandestinit\u00e0, che si rivolgevano a lui secondo le consuetidini socialiste chiamandolo \"Compagno\" (\"Towarzysz\") e questi chiesero il suo sostegno per applicare le politiche rivoluzionarie. Egli rifiut\u00f2 rispondendo:\nNon volendo sostenere nessun partito e non dando vita a un proprio soggetto politico, si prodig\u00f2 per la creazione di un governo di coalizione. Nel frattempo, si avviarono le operazioni di arruolamento dei veterani polacchi assorbiti dagli eserciti tedesco, russo e austriaco.\nNei giorni immediatamente successivi alla guerra, Pi\u0142sudski tent\u00f2 di costruire un governo in un Paese in frantumi. Gran parte dell'antica Polonia russa era andata distrutta durante le battaglie e il saccheggio sistematico da parte dei tedeschi aveva ridotto la ricchezza della regione di almeno il 10%. Un diplomatico britannico che visit\u00f2 Varsavia nel gennaio 1919 rifer\u00ec: \"Non ho mai visto nulla di simile alle prove di estrema povert\u00e0 e miseria che si incontrano quasi ad ogni angolo.\nInoltre, la nazione dovette unificare i disparati sistemi di diritto, economia, e pubblica amministrazione nei territori prima compresi in Germania, Austria e Russia, considerando che vi erano nove sistemi legali diversi, cinque valute e 66 tipi di sistemi ferroviari (con 165 modelli di locomotive), ognuno dei quali da congeniare.\nWac\u0142aw J\u0119drzejewicz, nel suo scritto \"Pi\u0142sudski: A Life for Poland\" (\"Pi\u0142sudski: Una vita per la Polonia\"), descriveva \"il Comandante\" come assai cauto nei processi decisionali: Pi\u0142sudski raccoglieva tutte le informazioni pertinenti disponibili, ragion per cui si prendeva il suo tempo per valutarle prima di arrivare a una decisione finale. Preservava uno stile di vita semplice, mangiando pasti spesso da solo in ristorante economici e lavorando talvolta fino a notte fonda. Malgrado fosse popolare tra molti polacchi in pubblico, la sua reputazione di lupo solitario (risultato di molti anni di lavoro clandestino) e di uomo che diffidava di quasi tutti gli cost\u00f2 la fama di persona sfuggente e poco collaborativa agli occhi degli altri politici polacchi.\nPi\u0142sudski e il primo governo polacco erano guardati con sospetto in Occidente, in quanto aveva collaborato con gli Imperi centrali dal 1914 al 1917 e perch\u00e9 i governi di Daszy\u0144ski e J\u0119drzej Moraczewski erano guidati perlopi\u00f9 da socialisti. Fu solo nel gennaio 1919, quando il famoso pianista e compositore Ignacy Jan Paderewski divenne Primo ministro della Polonia e ministro degli esteri di un nuovo governo, che il resto del continente guard\u00f2 con maggiore tranquillit\u00e0 a quanto accadeva a Varsavia.\nTuttavia, restavano ancora due differenti gabinetti che si proclamavano entrambi quelli legittimi in patria: quello di Pi\u0142sudski a Varsavia e quello di Dmowski a Parigi. Per garantire che la Polonia disponesse di un unico esecutivo e per scongiurare la guerra civile, Paderewski incontr\u00f2 Dmowski e Pi\u0142sudski e persuase loro a congiungere le forze, con Pi\u0142sudski in qualit\u00e0 di Capo di Stato provvisorio e comandante in capo mentre Dmowski e Paderewski in qualit\u00e0 di rappresentanti della Polonia alla Conferenza di pace di Parigi. Gli articoli 87-93 del trattato di Versailles e del cosiddetto piccolo trattato di Versailles, firmato il 28 giugno 1919, confermavano formalmente l'indipendenza della Polonia e il suo riconoscimento come Stato sovrano.\nPi\u0142sudski si scontr\u00f2 spesso con Dmowski per aver considerato i polacchi come etnia principale nella rinata nazione e per aver tentato di far rientrare l'Armata Blu in patria attraverso Danzica, allora non in mano alla Polonia come oggi. Il 5 gennaio 1919, alcuni sostenitori di Dmowski (nello specifico Marian Januszajtis-\u017begota ed Eustachy Sapieha) tentarono un colpo di Stato contro Pi\u0142sudski e il primo ministro Moraczewski, ma fallirono nell'intento.\nIl 20 febbraio 1919, Pi\u0142sudski proclam\u00f2 che avrebbe ceduto i suoi poteri al nuovo parlamento polacco (\"Sejm\"). Tuttavia, quest'ultimo organo ripristin\u00f2 il suo ufficio nella Piccola Costituzione del 1919. Il termine \"provvisorio\" and\u00f2 cancellato dal suo titolo e Pi\u0142sudski preserv\u00f2 la carica fino al 9 dicembre 1922, dopo che Gabriel Narutowicz fu eletto primo presidente della Polonia.\nLa principale iniziativa di politica estera di Pi\u0142sudski riguardava la costituzione di una federazione, la \"Mi\u0119dzymorze\" (letteralmente \"Tra i mari\" e conosciuta in lingua latina come \"Intermarium\"), che si estendesse dal mar Baltico al mar Nero. Essa avrebbe dovuto annoverare al suo interno la Polonia, i Paesi baltici, la Bielorussia e l'Ucraina, nel tentativo di riportare in auge quella che era la Confederazione polacco-lituana prima che avessero operato le spartizioni.\nIl piano di Pi\u0142sudski incontr\u00f2 l'opposizione della maggior parte dei potenziali stati membri, i quali si rifiutarono di rinunciare a qualsiasi loro indipendenza, conquistata con la fatica, nonch\u00e9 delle potenze alleate, le quali ritenevano che un simile cambiamento geopolitico avrebbe potuto sconvolgere gli equilibri di potere tanto faticosamente indicati dai trattati post-bellici. Secondo lo storico George Sanford, fu intorno al 1920 che Pi\u0142sudski si rese conto dell'infattibilit\u00e0 del suo ambizioso piano.\nInvece di raggiungere un'alleanza dell'Europa centrale e orientale, si profil\u00f2 presto all'orizzonte una serie di conflitti lungo i confini, tra cui la guerra polacco-ucraina (1918-1919), la guerra polacco-lituana (1920, culminata con l'ammutinamento di \u017beligowski), gli scontri con la Cecoslovacchia (a partire dal 1918), e, forse la schermaglia pi\u00f9 enfatica, la guerra polacco-sovietica (1919\u20131921). Winston Churchill comment\u00f2 in maniera caustica il tormentato scenario dell'Europa orientale affermando; \"La guerra dei giganti \u00e8 finita e sono cominciate quelle dei pigmei\".\nGuerra polacco-sovietica.\nTra le conseguenze della prima guerra mondiale, si verificarono dei disordini su tutti i confini polacchi. Riguardo alle future frontiere della Polonia, Pi\u0142sudski asser\u00ec:\nNel 1918 a est, le forze polacche si scontrarono con gli ucraini nella guerra polacco-ucraina e i primi ordini di Pi\u0142sudski come comandante in capo dell'esercito polacco, il 12 novembre 1918, furono di fornire supporto alla battaglia di Leopoli.\nPi\u0142sudski era consapevole che i bolscevichi non guardavano con grande entusiasmo a una Polonia indipendente e una guerra all'orizzonte si profilava come inevitabile. Egli considerava la loro avanzata verso ovest come un grosso problema, ma riteneva i bolscevichi meno pericolosi per la Polonia dei Bianchi. Questi ultimi, rappresentanti del vecchio impero russo e ostili al comunismo, si mostravano disposti ad accettare solo un'indipendenza limitata per la Polonia, probabilmente all'interno di confini simili a quelli dello storico Regno del Congresso, opponendosi chiaramente al controllo polacco dell'Ucraina, cruciale per la realizzazione del progetto dell\"Intermarium\" di Pi\u0142sudski.\nI bolscevichi, dal canto loro, proclamarono la nullit\u00e0 delle spartizioni della Polonia. In virt\u00f9 di siffatte premesse, Pi\u0142sudski ipotizz\u00f2 che i comunisti costituissero il male minore, essendo tra l'altro malvisti dalle potenze occidentali, rispetto a un restaurato impero russo. Ignorando le forti pressioni dell'Entente Cordiale con cui si intimava il polacco di colpire i bolscevichi in difficolt\u00e0 guidati da Lenin, Pi\u0142sudski probabilmente lo salv\u00f2 nell'estate e nell'autunno del 1919.\nSulla scia dell'offensiva russa verso ovest del 1918-1919 e di una sequela esponenziale di battaglie che portarono i polacchi ad avanzare verso levante, il 21 aprile 1920, il maresciallo (grado acquisito nel marzo del 1920) firm\u00f2 un'alleanza militare (il trattato di Varsavia) con il politico ucraino Symon Petljura per condurre operazioni congiunte contro la Russia sovietica. L'obiettivo dell'intesa polacco-ucraina era quello di stabilire un'alleanza indipendente tra Ucraina e Polonia, simile a quella che un tempo esisteva all'interno della Confederazione polacco-lituana. In cambio, Petliura rinunci\u00f2 alle pretese ucraine terre occidentali della Galizia, un'azione giudicata in maniera negativa dagli altri nazionalisti ucraini. Gli eserciti polacco e ucraino, sotto il comando di Pi\u0142sudski, lanciarono un'offensiva culminata con una vittoria: il 7 maggio 1920, con pochissimi combattimenti, riuscirono a catturare Kiev.\nLo stato maggiore bolscevico consider\u00f2 le azioni polacche alla stregua di un atto di aggressione; per tutta risposta, migliaia di ufficiali e disertori si unirono all'Armata Rossa e centinaia di civili si offrirono come volontari per rinfoltire le fila. I sovietici scagliarono una controffensiva dalla Bielorussia e assediarono l'Ucraina con la speranza di raggiungere la Polonia e incentivare il Partito Comunista della confinante Germania ad unirsi agli scontri. L'entusiasmo dei sovietici sal\u00ec alle stelle, tanto che Lenin non manc\u00f2 di sottolineare la sua fiducia sulla possibilit\u00e0 di realizzare la Rivoluzione mondiale il 22 settembre 1920. Il piano di invasione dell'Europa occidentale fu poi ribadito dall'intellettuale comunista sovietico Nikolaj Bucharin, che scriveva per conto della \"Pravda\", il quale sperava di portare la campagna oltre Varsavia \"direttamente a Londra e Parigi\". Il comandante sovietico Michail Tucha\u010devskij lesse l'ordine del giorno in data 2 luglio 1920 che recitava: \"Per l'Occidente! Sul cadavere della Polonia bianca giace la strada per l'incendio mondiale. Marciate su Vilnius, Minsk e Varsavia!\" e \"a Berlino sul cadavere della Polonia!\".\nIl 1\u00ba luglio 1920, osservando la rapida avanzata offensiva sovietica, il parlamento polacco, il Sejm, form\u00f2 un Consiglio per la difesa della nazione, presieduto da Pi\u0142sudski, al fine di agire con maggiore rapidit\u00e0 e scansando il lento e normale processo decisionale. I nazionaldemocratici, tuttavia, sostenevano che la serie di vittorie bolsceviche si doveva al fallimento di Pi\u0142sudski e chiese le dimissioni; alcuni lo accusarono addirittura di tradimento. Il 19 luglio, gli oppositori non riuscirono a far approvare una mozione di sfiducia e ci\u00f2 port\u00f2 al ritiro di Dmowski dal Consiglio. Ad ogni modo, il 12 agosto, Pi\u0142sudski rassegn\u00f2 le sue dimissioni al primo ministro Wincenty Witos, offrendosi come capro espiatorio qualora la soluzione militare fosse fallita, ma Witos rifiut\u00f2 di accettarle. L'Intesa spingeva la Polonia ad arrendersi e ad avviare negoziati con i bolscevichi, ma Pi\u0142sudski era un convinto sostenitore della prosecuzione del combattimento. Come ha fatto notare Norman Davies, a quel tempo, specialmente all'estero:\nTuttavia, nelle settimane successive, la strategia rischiosa e non convenzionale della Polonia nell'agosto 1920 con la battaglia di Varsavia ferm\u00f2 inaspettatamente l'avanzata sovietica. Il piano polacco fu ideato di Pi\u0142sudski e da altri combattenti, incluso Tadeusz Rozwadowski. In seguito, alcuni sostenitori di Pi\u0142sudski avrebbero cercato di dipingerlo come l'unico autore della strategia polacca, mentre gli avversari minimizzavano il suo ruolo. In Occidente per lungo tempo persistette l'ipotesi secondo cui fosse stato il generale Maxime Weygand della missione militare francese a salvare la Polonia; gli studiosi moderni, tuttavia, sono d'accordo sul fatto che il ruolo del transalpino fosse stato invece minimo.\nIl piano di Pi\u0142sudski prevedeva che le forze polacche si ritirassero attraverso il fiume Vistola e difendessero le teste di ponte a Varsavia e sul Wieprz mentre circa il 25% delle divisioni disponibili si concentrava a sud per una controffensiva strategica. Il piano richiedeva poi che due eserciti sotto il generale J\u00f3zef Haller, di fronte all'attacco frontale sovietico a Varsavia da est, mantenessero le loro posizioni in trincea a tutti i costi. Allo stesso tempo, le truppe sotto il generale W\u0142adys\u0142aw Sikorski dovevano colpire a nord dalla parte esterna della capitale, tagliando fuori le forze sovietiche che cercavano di avviluppare la citt\u00e0 da quella direzione. Il ruolo pi\u00f9 importante, tuttavia, venne assegnato a un \"esercito di riserva\" relativamente piccolo, composto da circa 20.000 uomini, appena allestito (noto anche come \"Gruppo d'assalto\", \"Grupa Uderzeniowa\"), che comprendeva le unit\u00e0 polacche pi\u00f9 agguerrite e preparate comandate personalmente da Pi\u0142sudski. Il loro compito appariva quello di guidare un'offensiva fulminea verso nord, dal triangolo Vistola-Wieprz a sud di Varsavia, attraverso un punto debole che era stato identificato dall'intelligence polacca tra il fronte occidentale sovietico. Quell'offensiva avrebbe separato il fronte occidentale bolscevico dalla sua retroguardia e ne avrebbe confuso gli spostamenti. Alla fine, il divario tra l'esercito di Sikorski e il \"Gruppo d'assalto\" si sarebbe ridotto vicino al confine della Prussia orientale, provocando l'annientamento delle forze sovietiche accerchiate.\nA quel tempo, il piano di Pi\u0142sudski sub\u00ec delle critiche e solo la situazione disperata delle forze polacche persuase altri comandanti ad assecondarlo. Anche se basato su informazioni affidabili, non ultime le comunicazioni radio sovietiche decifrate, il piano fu definito \"dilettantistico\" da ufficiali dell'esercito di alto rango ed esperti militari, pronti a sottolineare la mancanza di istruzione militare formale di Pi\u0142sudski. Dopo che una copia del piano cadde nelle mani dei sovietici, il comandante del fronte occidentale Michail Tucha\u010devskij pens\u00f2 che si trattasse di uno stratagemma o una falsa pista e la ignor\u00f2, convinto dell'efficacia della sua tattica. Giorni dopo, i sovietici pagarono a caro prezzo l'eccessiva sicurezza subendo una delle peggiori sconfitte.\nUn deputato nazionaldemocratico del Sejm, Stanis\u0142aw Stro\u0144ski, coni\u00f2 l'espressione \"miracolo della Vistola\" (\"Cud nad Wis\u0142\u0105\") allo scopo di sottolineare come la vittoria fosse stata frutto di autentica fortuna e di rimarcare come ad un simile tragico scenario non si sarebbe mai arrivati se Pi\u0142sudski non avesse dato il via alla sua \"escursione in Ucraina\". Paradossalmente, la frase di Stro\u0144ski fin\u00ec per diventare un proclama dei sostenitori di Pi\u0142sudski alle orecchie di alcuni polacchi patriottici o devoti, i quali non erano a conoscenza dell'originale intento ironico di Stro\u0144ski. Un giovane membro della missione militare francese, Charles de Gaulle, adatt\u00f2 alcune lezioni dalla guerra polacco-sovietica e dalla carriera di Pi\u0142sudski.\nNel febbraio 1921, Pi\u0142sudski visit\u00f2 Parigi, dove, nel corso dei negoziati con il presidente francese Alexandre Millerand, gett\u00f2 le basi per l'alleanza militare franco-polacca, che sarebbe divenuta realt\u00e0 nello stesso anno. Poich\u00e9 la guerra volgeva ormai a favore di Varsavia, i bolscevichi tentarono di negoziare un accordo, proponendo di cedere i territori gi\u00e0 assoggettati dai polacchi se questi avessero arrestato la loro avanzata entro dieci giorni dalla sottoscrizione dell'intesa. Bench\u00e9 alla fine avesse accettato, Pi\u0142sudski defin\u00ec il trattato un \"atto di codardia\" ad opera della controparte, ma le conseguenze della battaglia di Varsavia erano state talmente acute per Lenin che egli stesso non manc\u00f2 di sottolinearlo in una conversazione con la comunista tedesca Clara Zetkin. La pace di Riga, che pose definitivamente fine alla guerra polacco-sovietica nel marzo 1921, spartiva le odierne Bielorussia e Ucraina tra Polonia e RSFS Russa. Il trattato e la sua segreta approvazione dell'cattura di Vilnius per finta iniziativa del generale Lucjan \u017beligowski ai danni del lituani segn\u00f2 il tramonto del progetto federalista immaginato dal politico. Dopo che Vilnius fu occupata dall'esercito della Lituania Centrale, Pi\u0142sudski disse che \"non poteva fare a meno di considerarli [i lituani] come fratelli\".\nIl 25 settembre 1921, quando Pi\u0142sudski visit\u00f2 Leopoli per l'apertura della prima Fiera commerciale dell'Est (\"Targi Wschodnie\"), costitu\u00ec il bersaglio di un fallito tentativo di assassinio da parte di Stepan Fedak, il quale agiva per conto di organizzazioni indipendentiste giallobl\u00f9, inclusa l'Organizzazione militare ucraina.\nRitiro provvisorio dalla politica e golpe.\nDopo l'emanazione della Costituzione del marzo 1921 che limitava in maniera netta e voluta i poteri della presidenza, al fine d'impedire al presidente di scatenare un'ulteriore guerra, Pi\u0142sudski rifiut\u00f2 di candidarsi. Il 9 dicembre 1922, l'Assemblea nazionale polacca elesse Gabriel Narutowicz del Partito Popolare Polacco \"Wyzwolenie\"; la sua elezione, osteggiata da formazioni politiche di destra, caus\u00f2 disordini pubblici. Il 14 dicembre al palazzo del Belweder, Pi\u0142sudski trasfer\u00ec ufficialmente i suoi poteri di Capo di Stato all'amico Narutowicz; il \"Naczelnik\" (\"Comandante\") veniva dunque sostituito dal presidente.\nDue giorni dopo, il 16 dicembre 1922, Narutowicz fin\u00ec assassinato da un pittore e critico d'arte di destra, Eligiusz Niewiadomski, che originariamente voleva uccidere Pi\u0142sudski ma aveva poi cambiato bersaglio, influenzato dalla propaganda nazionaldemocratica contraria a Narutowicz.\nL'evento dest\u00f2 grande timore in Pi\u0142sudski, facendogli pensare che la Polonia non potesse funzionare come una democrazia ma avesse bisogno di un uomo forte e di un'ampia maggioranza alle spalle. Assunte le funzioni di Capo di Stato Maggiore e sostenuto dal ministro della Guerra W\u0142adys\u0142aw Sikorski, riusc\u00ec a stabilizzare la situazione presentandosi come guida ad interim e sed\u00f2 i disordini dichiarando per un breve arco temporale lo stato di emergenza.\nStanis\u0142aw Wojciechowski del Partito popolare polacco \"Piast\" (in acronimo nelle fonti polacche \"PSL Piast\"), un altro dei vecchi collegii di partito di Pi\u0142sudski, fu eletto nuovo presidente e Wincenty Witos, anch'egli del PSL Piast, divenne primo ministro. Tuttavia, il nuovo esecutivo, in base al patto di Lanckorona, un'alleanza tra i partiti centristi del PSL Piast e i partiti di destra dell'Unione Popolare Nazionale e la Democrazia Cristiana, vedeva la presenza di oppositori di destra di Pi\u0142sudski, ritenuti tra l'altro da quest'ultimo responsabili della morte di Narutowicz e con i quali trovava inaccettabile cooperare. Il 30 maggio 1923, Pi\u0142sudski si dimise pertanto dalla sua carica.\nDopo che il generale Stanis\u0142aw Szeptycki propose che l'esercito dovesse essere supervisionato da civili, Pi\u0142sudski critic\u00f2 la proposta come tentativo di politicizzare l'esercito e il 28 giugno rinunci\u00f2 anche al suo ultimo incarico politico. Lo stesso giorno, i deputati di sinistra del Sejm votarono una risoluzione con cui lo si ringraziava per il suo lavoro. Pi\u0142sudski decise di trascorrere la sua pensione a Sulej\u00f3wek, fuori Varsavia, nella sua tenuta di campagna \"Milusin\", al cui ingresso trov\u00f2 dei soldati che gli prestarono omaggio. Una volta giunto, in compagnia della sua famiglia, cominci\u00f2 a scrivere una serie di memorie politiche e militari, tra cui \"Rok 1920\" (\"Anno 1920\").\nNel frattempo, l'economia della Polonia appariva in stato catastrofico: l'iperinflazione aliment\u00f2 i disordini pubblici e il governo non fu in grado di trovare una soluzione rapida alla crescente disoccupazione e alla crisi economica. Gli alleati e i sostenitori di Pi\u0142sudski gli chiesero spesso di tornare in politica, tanto che questi inizi\u00f2 a sondare il terreno e a cercare dei sostenitori che avevano in passato fatto parte delle Legioni polacche e dell'Organizzazione militare polacca, nonch\u00e9 alcuni deputati di sinistra e dell'intellighenzia. Nel 1925, dopo che diversi governi si erano dimessi in breve tempo e la scena politica stava diventando sempre pi\u00f9 caotica, Pi\u0142sudski acu\u00ec gradualmente i toni nei confronti dell'esecutivo e, alla fine, rilasci\u00f2 delle dichiarazioni in cui chiedeva le dimissioni di Witos.\nQuando la coalizione Chjeno-Piast, che Pi\u0142sudski aveva fortemente criticato, compose un nuovo governo, il 12-14 maggio 1926, il Comandante torn\u00f2 al potere con un colpo di Stato e con il sostegno del Partito Socialista Polacco, del \"Wyzwolenie\", del Partito Contadino e persino del Partito Comunista. Pi\u0142sudski sperava in un golpe incruento, ma il governo si rifiut\u00f2 di fare marcia indietro; nel corso dei tumulti che ne seguirono, morirono 215 soldati e 164 civili e oltre 900 persone rimasero ferite.\nDittatore.\nIl 31 maggio 1926 il Sejm elesse Pi\u0142sudski presidente della Repubblica che, tuttavia, consapevole dei poteri limitati della presidenza, rifiut\u00f2 l'incarico. Al suo posto fu eletto un altro dei suoi vecchi amici, Ignacy Mo\u015bcicki. Quest'ultimo nomin\u00f2 quindi Pi\u0142sudski ministro della Guerra, incarico che ricopr\u00ec per il resto della sua vita attraverso undici successivi governi, due dei quali guid\u00f2 dal 1926 al 1928 e per un breve periodo nel 1930. Ricopr\u00ec inoltre il ruolo di ispettore generale delle forze armate e di presidente del Consiglio di guerra.\nPi\u0142sudski non aveva in programma grandi riforme; prese comunque subito le distanze dai pi\u00f9 radicali dei suoi sostenitori di sinistra e dichiar\u00f2 che il suo golpe doveva dare vita a una \"rivoluzione senza conseguenze rivoluzionarie\". I suoi sforzi si concentrarono sulla stabilizzazione della nazione, la quale passava dalla riduzione dell'influenza e dall'eccessiva frammentazione dei partiti politici, accusati di corruzione e inefficienza, oltre che dal rafforzamento dell'esercito. Poich\u00e9 di fatto fu il leader del Paese negli anni a venire, il suo ruolo nel governo polacco negli anni successivi non si discost\u00f2 molto da quello di un dittatore o da un \"quasi-dittatore\", specie negli ultimi anni.\nPolitica interna.\nNella politica interna, il colpo di stato di Pi\u0142sudski comport\u00f2 ampie limitazioni al governo parlamentare, poich\u00e9 il suo regime si concentr\u00f2 sulla \"Sanacja\" (1926-1939), letteralmente \"risanamento\", con cui si cercava di \"ripristinare la vita pubblica alla salute morale\". Dal 1928, le autorit\u00e0 furono rappresentate nella sfera della politica dal Blocco Apartitico per la Cooperazione con il Governo (\"BBWR\"). Il sostegno popolare e un efficace apparato di propaganda permisero a Pi\u0142sudski di mantenere i suoi poteri autoritari, che non potevano essere annullati n\u00e9 dal presidente, nominato da Pi\u0142sudski, n\u00e9 dal Sejm. I poteri del parlamento furono ridotti da modifiche costituzionali introdotte subito dopo il golpe il 2 agosto 1926. Dal 1926 al 1930, Pi\u0142sudski fece affidamento principalmente sulla propaganda per indebolire l'influenza dei leader dell'opposizione.\nIl culmine delle politiche dittatoriali, la cui fattibilit\u00e0 appariva discutibile se si fa riferimento al testo costituzionale, arriv\u00f2 negli anni '30, con l'incarcerazione e il processo di alcuni oppositori politici (processo di Br\u0117st) alla vigilia delle elezioni legislative del 1930 e con l'istituzione, nel 1934, di un campo detentivo per prigionieri politici a Bereza Kartuska (oggi Bjaroza), dove alcuni degli arrestati furono brutalmente maltrattati. Dopo la vittoria del BBWR nel 1930, Pi\u0142sudski lasci\u00f2 la maggior parte delle questioni interne nelle mani dei suoi \"colonnelli\" mentre si concentrava sugli affari militari ed esteri. Fioccarono presto critiche relative al trattamento da parte sua degli oppositori politici e il loro arresto e imprigionamento nel 1930 fu presto condannato a livello internazionale, danneggiando la reputazione della Polonia.\nPi\u0142sudski divenne col tempo sempre pi\u00f9 riluttante nei confronti della democrazia in patria. Le sue intemperanze pubbliche (si pensi a quando defin\u00ec il Sejm una \"prostituta\") e il suo invio di 90 ufficiali armati nell'edificio del Sejm in risposta a un imminente voto di sfiducia destarono preoccupazione negli osservatori contemporanei e moderni, che percepivano le sue azioni come un pericoloso precedente di risposte autoritarie alle sfide politiche.\nUno dei suoi obiettivi riguardava la trasformazione del sistema parlamentare in uno presidenziale, malgrado egli si opponesse come idea di principio all'introduzione del totalitarismo. L'adozione di una nuova \"costituzione\" polacca nell'aprile 1935 ovvi\u00f2 in tal senso, prevedendo maggiori poteri alla figura apicale a livello politico. La Costituzione di aprile serv\u00ec la Polonia fino alla seconda guerra mondiale e rimase formalmente in vigore durante il periodo di esistenza del governo in esilio.\nAd ogni modo, l'esecutivo di Pi\u0142sudski dipendeva pi\u00f9 dalla sua autorit\u00e0 carismatica che dall'autorit\u00e0 legale-razionale. Nessuno dei suoi seguaci poteva pretendere di essere il suo legittimo erede, e dopo la sua morte, il meccanismo della \"Sanacja\" si logor\u00f2 in fretta, facendo ripiombare la Polonia nel clima di lotte intestine avvenute quando il politico aveva deciso di ritirarsi.\nIl regime di Pi\u0142sudski avvi\u00f2 un periodo di stabilizzazione nazionale e di miglioramento della situazione delle minoranze etniche, che ammontavano a circa un terzo della popolazione della Seconda Repubblica. Pi\u0142sudski rimpiazz\u00f2 la vecchia politica \"assimilazione etnica\" dei nazionaldemocratici con quella di \"assorbimento dello stato\": i cittadini non andavano giudicati in base alla loro etnia, ma alla loro fedelt\u00e0 allo stato. Fattosi apprezzare per la sua opposizione alle politiche antisemite portate avanti dai nazionaldemocratici, estese la sua politica di \"assimilazione statale\" anche agli ebrei polacchi, non senza suscitare mugugni. Gli anni dal 1926 al 1935 videro dunque un clima generalmente favorevole per i semiti, soprattutto durante il mandato del primo ministro Kazimierz Bartel nominato da Pi\u0142sudski. Molti di essi intravedevano nel Maresciallo l'unica figura in grado di frenare le correnti antisemite dilaganti in Polonia e di preservare l'ordine pubblico; per questo motivo si spiega il sostegno di tale etnia al personaggio. La morte di Pi\u0142sudski nel 1935 provoc\u00f2 un deterioramento della qualit\u00e0 della vita degli ebrei polacchi.\nDurante gli anni '30, una combinazione di fattori legata alla Grande Depressione, ai continui attacchi terroristici orchestrati dall'OUN e all'indampienza del governo caus\u00f2 un deterioramento dei rapporti dell'esecutivo con le minoranze nazionali. I disordini non prescindevano dalla politica estera, se si tiene conto delle rigide repressioni che ne conseguirono nella Galizia orientale, in gran parte a scapito degli ucraini, in occasione delle quali si arrestarono quasi 1.800 persone. In contemporanea, sorsero delle tensioni con la minoranza tedesca, in particolare nell'Alta Slesia. Anche se il governo non cedette alle richieste di emanazione di provvedimenti legislativi antisemiti, tra gli ebrei si diffuse il malcontento per ragioni economiche legate alla depressione (solo l'1% si dedicava all'agricoltura). Nel complesso, alla fine della vita di Pi\u0142sudski, i rapporti del suo esecutivo con le minoranze nazionali si erano fatti sempre pi\u00f9 acuti.\nIn ambito militare, bench\u00e9 Pi\u0142sudski, si fosse guadagnato la fama di fautore del \"miracolo della Vistola\", venne criticato per essersi successivamente concentrato sulla gestione del personale e per aver trascurato la modernizzazione della strategia e delle attrezzature militari. Le sue limitate esperienze nella guerra polacco-sovietica (1919-1921) lo portarono a sopravvalutare l'importanza della cavalleria e a trascurare lo sviluppo dell'armatura e delle forze aeree. Solo un filone dottrinale minore afferma che, in particolare dalla fine degli anni '20, si interess\u00f2 ad apportare le migliorie necessarie in tali campi militari. Non si deve dimenticare che i limiti alla modernizzazione militare della Polonia si dovevano anche a motivazioni economiche.\nPolitica estera.\nSotto Pi\u0142sudski, la Polonia mantenne buoni rapporti con le vicine Romania, Ungheria e Lettonia. Tuttavia, le relazioni diplomatiche furono tese con la Cecoslovacchia e ridotte all'osso con la Lituania. Le relazioni con la Germania e l'Unione Sovietica seguirono un andamento ondivago, ma volendo sintetizzare ai minimi termini si potrebbe dire che non vi furono n\u00e9 acuti positivi n\u00e9 negativi.\nIl programma del \"prometeismo\" di Pi\u0142sudski volto a indebolire l'Unione Sovietica puntava a finanziare i movimenti indipendentisti e nazionalisti dei principali popoli non russi che abitavano nelle terre del vecchio impero. Il coordinamento, dal 1927 allo scoppio della seconda guerra mondiale in Europa nel 1939, avvenne sotto il comando di Edmund Charaszkiewicz e si dimostr\u00f2 perlopi\u00f9 un fiasco.\nPi\u0142sudski tent\u00f2 sempre di preservare l'indipendenza del suo paese volgendo l'attenzione allo scacchiere internazionale. Assistito dal suo protetto, il ministro degli Esteri J\u00f3zef Beck, cerc\u00f2 sostegno alla Polonia giungendo ad alleanze con potenze quali la Francia e la Gran Bretagna oltre che con vicini non ostili quali la Romania e l'Ungheria.\nSostenitore dell'alleanza militare franco-polacca e della collaborazione con Bucarest, compresi nella Piccola Intesa, il dittatore rimase deluso dalla politica di accomodamento perseguita dai governi francese e britannico che traspariva dalla firma del patto di Locarno. I trattati avevano secondo il governo britannico lo scopo di garantire una consegna pacifica dei territori rivendicati dalla Germania come i Sudeti, il corridoio polacco e la Citt\u00e0 Libera di Danzica migliorando le relazioni franco-tedesche a tal punto che Parigi avrebbe sciolto le sue alleanze nell'Europa orientale. Pi\u0142sudski sent\u00ec un profondo senso di abbandono da parte della Francia dopo quanto accaduto a Locarno e, quindi, prov\u00f2 a preservare buoni rapporti con l'Unione Sovietica e la Germania.\nUno dei timori costanti di Pi\u0142sudski era che la Francia raggiungesse un accordo con la Germania a spese della Polonia. Nel 1929, i transalpini accettarono di ritirarsi dalla Renania nel 1930, cinque anni prima di quanto definito dal trattato di Versailles. Lo stesso anno, i francesi annunciarono i piani per la realizzazione della linea Maginot lungo il confine con la Germania, cominciata nel 1930. La necessit\u00e0 di tutelarsi a livello difensivo costituiva una tacita ammissione francese che Berlino si sarebbe riarmata oltre i limiti fissati a Versailles nel prossimo futuro e, pertanto, occorreva prepararsi adeguatamente. Quando la Polonia firm\u00f2 l'alleanza con Parigi nel 1921, i francesi stavano delineando i piani renani e polacchi per una possibile guerra con il Reich che si basavano sull'ipotesi di un'offensiva francese nella pianura della Germania settentrionale dalle loro basi localizzate in Renania. Il ritiro dei francesi da quest'ultima zona e il passaggio a una strategia difensiva esemplificata dalla linea Magniot sconvolsero completamente l'intera base della politica estera e di difesa polacca. La Polonia firm\u00f2 un patto di non aggressione con entrambi i suoi potenti vicini, nel 1932 con i sovietici del 1932 e con i tedeschi del 1934. La funzione appariva quella di rafforzare la posizione della Polonia agli occhi dei suoi alleati e vicini.\nNel giugno 1932, poco prima dell'apertura della Conferenza di Losanna, Pi\u0142sudski ud\u00ec (correttamente) la notizia che il nuovo cancelliere tedesco Franz von Papen stava per fare un'offerta per un'alleanza franco-tedesca al premier francese \u00c9douard Herriot in funzione anti-polacca. Per tutta risposta, Pi\u0142sudski invi\u00f2 il cacciatorpediniere ORP \"Wicher\" nel porto della Citt\u00e0 Libera di Danzica. Malgrado si afferm\u00f2 che l'invio si doveva alla necessit\u00e0 di rivendicare apparentemente i diritti di accesso della marina polacca a Danzica, il vero scopo della \"Wircher\" era avvertire Herriot di non sottovalutare la Polonia mentre parlava con Papen. La crisi di Danzica del 1932 sort\u00ec l'effetto desiderato e allert\u00f2 i francesi, che migliorarono i diritti di accesso della marina polacca a Danzica.\nPi\u0142sudski era probabilmente consapevole della debolezza dei patti di non aggressione del 1932 e del 1934, tanto che comment\u00f2: \"Davanti a tali patti, \u00e8 come se fossimo seduti su due sgabelli che cigolano, ragion per cui questa soluzione non pu\u00f2 durare a lungo. Dobbiamo sapere da quale cadremo per primo e quando ci\u00f2 avverr\u00e0\". I critici dei due patti di non aggressione accusarono Pi\u0142sudski di sottovalutare l'aggressivit\u00e0 di Adolf Hitler, di dare alla Germania il tempo di riarmarsi e di permettere a Iosif Stalin di eliminare i suoi oppositori socialisti, principalmente collocati in Ucraina. I patti incontrarono l'appoggio dei sostenitori del programma prometeismo immaginato da Pi\u0142sudski.\nGi\u00e0 quando Hitler era salito al potere in Germania nel gennaio del 1933, pare che Pi\u0142sudski propose alla Francia una guerra preventiva contro la Germania. Per sondare il terreno, Pi\u0142sudski potrebbe aver inviato in Francia dei delegati per ottenere informazioni in merito a una possibile azione militare congiunta contro la Germania. La mancanza di entusiasmo registrata in Francia potrebbe aver dunque giustificato la sottoscrizione del patto di non aggressione del gennaio 1934 sopraccitato con Berlino. Una simile ricostruzione storiografica resta comunque fumosa, considerata l'esiguit\u00e0 delle prove a sostegno di tale tesi trovate negli archivi diplomatici francesi o polacchi.\nHitler sugger\u00ec ripetutamente di costituire un'alleanza tedesco-polacca contro l'Unione Sovietica, ma Pi\u0142sudski rifiut\u00f2, cercando invece di recuperare tempo prezioso per prepararsi a una potenziale guerra con la Germania o l'Unione Sovietica. Poco prima della sua morte, Pi\u0142sudski confid\u00f2 a J\u00f3zef Beck che la politica della Polonia doveva preservare relazioni neutrali con la Germania, mantenere l'alleanza polacca con la Francia e migliorare i contatti con il Regno Unito.\nMorte.\nNel 1935, all'insaputa dell'opinione pubblica, Pi\u0142sudski aveva da diversi anni uno stato di salute cagionevole. Il 12 maggio 1935 mor\u00ec di tumore al fegato nel palazzo del Belweder di Varsavia. Celebrazioni e commiati della sua vita iniziarono spontaneamente entro mezz'ora dall'annuncio della sua morte. A mobilitarsi furono in primis membri del personale militare, in particolare reduci delle legioni della Grande Guerra, membri dell'OMP e veterani delle guerre del 1919-1921, oltre ai suoi collaboratori politici.\nIl Partito Comunista Polacco attacc\u00f2 immediatamente Pi\u0142sudski tacciandolo come fascista e capitalista, malgrado l'estrema destra stessa non lo vedesse di buon occhio. Altri oppositori del regime, invece, mantennero atteggiamenti meno severi: socialisti (come Ignacy Daszy\u0144ski e Tomasz Arciszewski) e democratici cristiani (rappresentati da Ignacy Paderewski, Stanis\u0142aw Wojciechowski e W\u0142adys\u0142aw Grabski) espressero infatti il proprio cordoglio. I partiti contadini si divisero (Wincenty Witos riserv\u00f2 ad esempio dure critiche al defunto, mentre Maciej Rataj e Stanis\u0142aw Thugutt furono pi\u00f9 miti), mentre Roman Dmowski, dei nazionaldemocratici, parl\u00f2 con toni s\u00ec critici ma non oltre una certa soglia.\nAd esprimere le condoglianze fu anche al clero, incluso il primate di Polonia August Hlond, nonch\u00e9 Papa Pio XI, che si definiva un \"amico personale\" di Pi\u0142sudski. Notevole apprezzamento per Pilsudski trapel\u00f2 dalle dichiarazioni delle minoranze etniche e religiose polacche. Varie organizzazioni composte da ortodossi, greco-cattolici, protestanti, ebraisti o islamici si unirono al cordoglio, lodando Pi\u0142sudski per le sue politiche di tolleranza in materia di culto. Il cordoglio espresso da varie associazioni composte dalle numerose minoranze presenti sul vast\u00f2 suolo polacco non trov\u00f2 riscontro tra le frange di estremisti ucraini, tedeschi e lituani, le cui politiche vennero arginate anche ricorrendo alla forza.\nSulla scena internazionale, il 18 maggio Papa Pio XI tenne una cerimonia speciale nella Santa Sede, mentre si svolse una commemorazione presso la sede della Societ\u00e0 delle Nazioni di Ginevra e giunsero decine di telegrammi in Polonia da leader di tutto il mondo, tra cui Adolf Hitler, Iosif Stalin, gli italiani Benito Mussolini e Vittorio Emanuele III, i francesi Albert Lebrun e Pierre-\u00c9tienne Flandin, l'austriaco Wilhelm Miklas, l'imperatore giapponese Hirohito e il monarca inglese Giorgio V.\nA Berlino, una funzione in memoria del polacco si tenne per ordine di Hitler: durante la celebrazione, vi era una bara simbolica con una bandiera polacca e un'aquila. Si tratt\u00f2 dell'unica volta in cui Hitler partecip\u00f2 a una santa messa in qualit\u00e0 di F\u00fchrer e, forse, una delle ultime volte in cui mise piede in una chiesa.\nIn patria, si tennero cerimonie, messe e un sontuoso funerale, con un treno funebre che fece il giro della Polonia. Si rilasci\u00f2 inoltre una serie di cartoline, francobolli e timbri postali. Nel 1937, dopo due anni di esposizione presso la cripta di San Leonardo nella cattedrale del Wawel di Cracovia, il corpo di Pi\u0142sudski and\u00f2 sepolto nella cripta della cattedrale sotto le Campane d'Argento, ad eccezione del suo cervello, che l'Universit\u00e0 di Stefano B\u00e1thory volle ottenere per studiarlo, e il suo cuore, seppellito nella tomba di sua madre nel cimitero di Rasos a Vilnius, dove rimane ancora oggi. Il trasferimento delle sue spoglie nel 1937, effettuato dal suo oppositore di lunga data Adam Sapieha, futuro arcivescovo di Cracovia, suscit\u00f2 proteste diffuse che includevano richieste di esautorazione di Sapieha.\nOrientamento religioso.\nL'orientamento religioso di Pi\u0142sudski resta oggetto di dibattito. Fu battezzato secondo il rito cattolico il 15 dicembre 1867 nella chiesa di Powiewi\u00f3rka (allora decanato di Sventsiany) dal sacerdote Thomas Valinsky. Il 15 luglio 1899, nel villaggio di Papro\u0107 Du\u017ca, vicino a \u0141om\u017ca, spos\u00f2 Maria Juskiewicz, una donna divorziata. Poich\u00e9 il cattolicesimo non riconosceva i divorzi, lei e Pi\u0142sudski si erano convertiti al protestantesimo. Pi\u0142sudski in seguito torn\u00f2 ad abbracciare la fede cattolica per sposare Aleksandra Szczerbi\u0144ska, anche se essi non poterono sposarsi poich\u00e9 la prima moglie dell'uomo, Maria, si rifiut\u00f2 di divorziare da lui. Fu solo dopo la morte della donna nel 1921 che poterono celebrare le nozze il 25 ottobre dello stesso anno.\nDiscendenza.\nEntrambe le figlie del maresciallo Pi\u0142sudski tornarono in Polonia nel 1990, dopo la dissoluzione del blocco sovietico. La figlia di Jadwiga Pi\u0142sudska, Joanna Jaraczewska, fece invece ritorno in Polonia nel 1979 e sposo sposato l'attivista polacco di Solidarno\u015b\u0107 Janusz Onyszkiewicz in una prigione politica nel 1983. Entrambi rimasero invero assai coinvolti nella politica polacca lotta contro il comunismo tra il 1979 e il 1989.\nLascito.\nIl 13 maggio 1935, in conformit\u00e0 con le ultime volont\u00e0 di Pi\u0142sudski, Edward Rydz-\u015amig\u0142y ricevette la nomina dal presidente e dal governo ispettore generale delle Forze armate polacche e, il 10 novembre 1936, fu elevato al grado di Maresciallo di Polonia. Rydz appariva in quel momento una delle persone pi\u00f9 potenti in Polonia, il \"secondo uomo dello stato dopo il Presidente\". Sebbene molti vedessero Rydz-\u015amig\u0142y come successore di Pi\u0142sudski, questi non riusc\u00ec mai ad assumere la sua stessa influenza.\nQuando il governo polacco divenne sempre pi\u00f9 autoritario e conservatore, la fazione di Rydz-\u015amig\u0142y fu osteggiata da quella del pi\u00f9 moderato Ignacy Mo\u015bcicki, che rimase presidente. Dopo il 1938, Rydz-\u015amig\u0142y si riconcili\u00f2 con il presidente, ma la classe dirigente rimase diviso tra gli \"Uomini del Presidente\", perlopi\u00f9 civili (anche detti il \"Gruppo del Castello\" perch\u00e9 la residenza ufficiale del presidente era il castello reale di Varsavia), e gli \"Uomini del Maresciallo\" (ovvero i vecchi \"colonnelli di Pi\u0142sudski\"), ufficiali militari professionisti e vecchi compagni d'armi del dittatore. Dopo l'invasione della Polonia nazista nel 1939, parte di questa divisione politica sarebbe permasta all'interno del governo polacco in esilio.\nPi\u0142sudski aveva conferito alla Polonia un personaggio simile a Onufry Zag\u0142oba, la figura immaginaria ideata da Henryk Sienkiewicz: una sorta di Oliver Cromwell polacco. Per via della sua controversa personalit\u00e0, il maresciallo aveva inevitabilmente attirato su di s\u00e9 sia lodi sperticate sia serrate critiche.\nNel 1935, al funerale di Pi\u0142sudski, il presidente Mo\u015bcicki elogi\u00f2 in pubblico il Maresciallo:\nDopo la seconda guerra mondiale, poco del pensiero di Pi\u0142sudski influenz\u00f2 le politiche della Repubblica popolare polacca, di fatto uno stato satellite dell'Unione Sovietica. Viste le avversit\u00e0 affrontate in epoca post-bellica, appariva utopistico per la Polonia immaginare di riproporre una seconda volta il progetto dell\"Intermarium\" e qualsiasi schema finalizzato a ridurre l'impatto russo nell'Europa orientale. Per un decennio dopo la seconda guerra mondiale, Pi\u0142sudski fu ignorato o condannato dal governo comunista polacco, insieme all'intera Seconda Repubblica polacca nel periodo interbellico. Tuttavia, la situazione inizi\u00f2 a cambiare, in particolare dopo la destalinizzazione e l'ottobre polacco (1956), consentendo alla storiografia biancorossa di allontanarsi gradualmente da una visione puramente negativa di Pi\u0142sudski verso una valutazione pi\u00f9 equilibrata e neutrale.\nDopo la caduta del comunismo e la dissoluzione dell'Unione Sovietica nel 1991, Pi\u0142sudski venne di nuovo riconosciuto come un eroe nazionale polacco. In occasione del sessantesimo anniversario della sua morte, il 12 maggio 1995, il Sejm adott\u00f2 la seguente risoluzione:\nMentre alcune delle mosse politiche di Pi\u0142sudski rimangono controverse (in particolare il colpo di stato del maggio 1926, il processo di Br\u0117st contro gli oppositori politici del 1931\u20131932, l'istituzione del campo di detenzione di Bereza Kartuska nel 1934 e la successiva incapacit\u00e0 dei governi polacchi di formulare politiche coerenti e costruttive verso le minoranze nazionali) Pi\u0142sudski continua ad essere visto dalla maggioranza dei polacchi come una figura positiva nella storia del Paese del XX secolo.\nPi\u0142sudski ha lasciato il suo nome a diverse unit\u00e0 militari, tra cui la Divisione di fanteria della prima legione e il treno corazzato n. 51 (\"I Marsza\u0142ek\"\u2014\"il primo maresciallo\"). In suo onore figurano anche il tumulo dei Pi\u0142sudski, uno dei quattro dedicati a personaggi storici polacchi celebri situato a Cracovia; l'istituto americano J\u00f3zef Pi\u0142sudski, un centro di ricerca e museo situato a New York e dedicato alla storia della Polonia; una nave passeggeri, la MS \"Pi\u0142sudski\"; una cannoniera, l'ORP \"Komendant Pi\u0142sudski\"; un cavallo da corsa. Molte citt\u00e0 polacche hanno una loro via . Inoltre, esistono innumerevoli statue dedicate alla sua persona in molte citt\u00e0 polacche; Varsavia, per esempio, ne vanta tre in poco pi\u00f9 di un chilometro e mezzo tra il palazzo del Belweder, residenza di Pi\u0142sudski, e la piazza a lui dedicata. Nel 2020, la casa padronale di Pi\u0142sudski a Sulej\u00f3wek ha aperto ufficialmente come museo nell'ambito delle celebrazioni del centesimo anniversario della battaglia di Varsavia.\nPi\u0142sudski \u00e8 stato un personaggio in numerose opere di narrativa gi\u00e0 durante la sua vita, come ad esempio nel caso del romanzo del 1922 intitolato \"Genera\u0142 Barcz\" (Generale Barcz) di Juliusz Kaden-Bandrowski. I lavori successivi in cui \u00e8 presente includono tra gli altri il romanzo \"Ghiaccio\" (\"L\u00f3d\") del 2007 di Jacek Dukaj. La biblioteca nazionale polacca annovera oltre 500 pubblicazioni relative a Pi\u0142sudski, mentre la biblioteca del Congresso degli USA pi\u00f9 di 300. La vita di Pi\u0142sudski \u00e8 stata oggetto di un documentario televisivo polacco del 2001, \"Marsza\u0142ek Pi\u0142sudski\", diretto da Andrzej Trzos-Rastawiecki. Il politico ha costituito il soggetto di dipinti realizzati da Jacek Malczewski (1916) e Wojciech Kossak (con la sua spada, 1928; in sella al suo cavallo, \"Kasztanka\", 1928), oltre che di numerose foto e caricature. Si dice che fosse entrato in stretto contatto con il secondo.\nOnorificenze.\nNel corso della sua carriera, Pi\u0142sudski ha accumulato varie onorificenze.\nOnorificenze polacche.\nPersonalmente \u00e8 stato insignito dei titoli di:"}
{"id": "463409", "revid": "298055", "url": "https://it.wikipedia.org/wiki?curid=463409", "title": "Trey Atwood", "text": ""}
{"id": "463412", "revid": "253269", "url": "https://it.wikipedia.org/wiki?curid=463412", "title": "Sue Lyon", "text": "Biografia.\nUltima di cinque figli, pochi mesi dopo la sua nascita perse il padre, che lasci\u00f2 la famiglia in una grave situazione economica che spinger\u00e0 nel 1958 la vedova Sue Karr Lyon a trasferirsi in California, nei dintorni di Los Angeles; in questa citt\u00e0 la giovane Suellyn mosse i primi precoci passi nel mondo dello spettacolo, prima posando come modella per un catalogo della catena di grandi magazzini J. C. Penney, quindi partecipando come attrice bambina con piccoli ruoli alle serie televisive \"Dennis la minaccia\" e \"Letter to Loretta\".\nSul set di quest'ultimo show, la ragazza venne notata dal regista Stanley Kubrick, che la propose nella produzione del film \"Lolita\" (1962) per il ruolo da protagonista accanto a James Mason e Shelley Winters: dopo un colloquio tenuto con lo stesso regista e con il produttore James B. Harris, e con il benestare di Vladimir Nabokov, autore del romanzo e della sceneggiatura da cui la pellicola era tratta, la quattordicenne Lyon venne ingaggiata, battendo cos\u00ec la concorrenza di ben altre 800 aspiranti.\nIl ruolo di Lolita la trasform\u00f2 subito in una promettente stellina, consentendole di interpretare altri ruoli di giovane tentatrice, piuttosto conturbante e audace per l'epoca, come in \"La notte dell'iguana\" (1964) di John Huston, \"Missione in Manciuria\" (1966) di John Ford, \"L'investigatore\" (1967) di Gordon Douglas e \"Carta che vince, carta che perde\" (1967) di Irvin Kershner, tutti film in cui la Lyon ebbe l'opportunit\u00e0 di recitare accanto a famosi attori. Tuttavia alla fine di quel decennio, e superata l'adolescenza, il successo si affievol\u00ec e il cinema prese rapidamente a dimenticarla, relegandola soprattutto al ricordo del famoso film di Kubrick e anche di quello di Huston. Saltuariamente attiva sulle scene, dopo essere apparsa in qualche produzione televisiva minore e nel film horror \"Alligator\" (1980) di Lewis Teague, che non riscosse un grande successo, l'attrice si ritir\u00f2 definitivamente dal mondo dello spettacolo e dalle apparizioni in pubblico.\nDa tempo malata, \u00e8 morta a Los Angeles il 26 dicembre 2019, all'et\u00e0 di 73 anni.\nDiscografia.\nNel 1962, in seguito all'uscita del film \"Lolita\", la MGM Records pubblic\u00f2 oltre alla classica colonna sonora in versione LP, un singolo 45 giri contenente sul lato A la traccia \"Lolita Ya Ya\", peraltro gi\u00e0 presente nell\"'LP\", e sul lato B l'inedita \"Turn Off the Moon\". Entrambe le canzoni furono incise da Sue Lyon."}
{"id": "463414", "revid": "834", "url": "https://it.wikipedia.org/wiki?curid=463414", "title": "Batteristi", "text": ""}
{"id": "463415", "revid": "1868812", "url": "https://it.wikipedia.org/wiki?curid=463415", "title": "Valle d'Aosta", "text": "La Valle d'Aosta (\"Vall\u00e9e d'Aoste\" in francese, \"Val d'Outa\" in francoprovenzale, \"Augschtalann\" oppure \"Ougstalland\" in walser, \"Val d'Osta\" in piemontese) \u00e8 una regione italiana a statuto speciale dell'Italia nord-occidentale, con capoluogo Aosta, da cui trae il nome, che fa parte dell'Euroregione Alpi-Mediterraneo.\nIstituita nel 1946 con l'abolizione della provincia di Aosta, \u00e8 la regione pi\u00f9 piccola d'Italia con di superficie e anche quella meno popolata con abitanti, con un territorio completamente montano, confinando a nord con la Svizzera (distretti di Entremont, di H\u00e9rens e di Visp nel Canton Vallese), a ovest con la Francia (dipartimenti dell'Alta Savoia e della Savoia, nella regione Alvernia-Rodano-Alpi), a sud e a est con il Piemonte (citt\u00e0 metropolitana di Torino, province di Biella e di Vercelli).\nCon un PIL pro capite pari a \u00e8 seconda nella classifica tra le regioni e province autonome d'Italia. Il francese \u00e8 la lingua co-ufficiale della regione, che \u00e8 un membro dell'Associazione internazionale delle regioni francofone (AIRF - \"Association internationale des r\u00e9gions francophones\").\nDenominazione.\nLa regione ha due nomi ufficiali: \"Regione Autonoma Valle d'Aosta\" (in italiano) e \"R\u00e9gion Autonome Vall\u00e9e d'Aoste\" (pron. fr. : - in francese); nei documenti in lingua walser \u00e8 denominata \"Augschtalann\" (pron. : - dialetto \"T\u00f6itschu\", Issime) o \"Ougstalland\" (pron. : - dialetto \"Titsch\", Gressoney).\nNel dialetto valdostano, appartenente al ceppo linguistico francoprovenzale, \u00e8 d'uso la dicitura, non ufficiale, \"R\u00e9j\u00f3n otonomma Val d'Outa\" (pron. : ) o \"R\u00e9j\u00f3n otonoma Val d'Ousta\" (pron. : ).\nNon ufficialmente, viene spesso indicata con il nome \"Val d'Aosta\"; lo stesso fenomeno si osserva in francese, in cui \u00e8 molto diffusa la dicitura non ufficiale \"Val d'Aoste\" (pron. fr. : ).\nIn piemontese, la cui versione canavesana \u00e8 parlata minoritariamente in alcuni comuni della bassa valle, la regione si chiama \"Val d'Osta\".\nGeografia fisica.\nTerritorio.\nLa Valle d'Aosta \u00e8 la pi\u00f9 piccola regione italiana e si trova in mezzo alle Alpi, che qui si articolano nei settori delle Alpi Graie e delle Alpi Pennine. \u00c8 circondata dai quattro massicci montuosi pi\u00f9 alti d'Italia: Monte Bianco, che con 4.810,02 m \u00e8 il monte pi\u00f9 alto d'Europa, Cervino (4.478 m), Monte Rosa (4.634 m) e Gran Paradiso (4.061 m). La conformazione dell'intero territorio regionale \u00e8 frutto dell'opera delle glaciazioni, che scavarono la valle principale e le altre valli laterali. I ghiacciai occupano ora solo le cime pi\u00f9 elevate. Ghiacciai vallivi si trovano ancora, parzialmente, intorno al massiccio del Monte Bianco: perlopi\u00f9 si tratta di ghiacciai fossili, ovvero ricoperti da massi morenici e da vegetazione sulla lingua terminale, come accade per esempio nel Ghiacciaio del Miage.\nLa regione viene attraversata dalla Dora Baltea, importante affluente di sinistra del fiume Po, che ne segna la valle principale da cui dipartono numerose valli secondarie con i loro affluenti, tra cui la Dora di Valgrisenche e il Lys. I maggiori laghi naturali sono il Lago Verney a La Thuile, il Lago delle Laures inferiore (fr. \"Lac des Laures inf\u00e9rieur\") a Brissogne e il Gran Lago (fr. \"Grand Lac\") di Champdepraz. Il lago di Beauregard e il lago di Place-Moulin sono bacini artificiali.\nI valichi di confine pi\u00f9 importanti sono il Colle del Piccolo San Bernardo e il Colle del Gran San Bernardo, cui corrisponde il traforo omonimo. La parte meridionale del territorio \u00e8 occupata dal Parco Nazionale del Gran Paradiso (\"Parc National du Grand-Paradis\"), il primo parco nazionale italiano istituito nel 1922, per salvaguardare alcune specie di flora e fauna alpina in via d'estinzione, come stambecchi, camosci, marmotte ed ermellini. Il Parco naturale del Mont Avic (\"Parc naturel du Mont-Avic\") \u00e8 il primo parco regionale della Valle d'Aosta e si estende tra il vallone di Champdepraz e la Valle di Champorcher.\nClima.\nA causa dell'orografia del territorio valdostano esistono dei microclimi locali assai differenti anche tra vallate o versanti vicini.\nLe temperature variano in base alla quota del territorio. In quota alta c'\u00e8 un clima alpino, per cui le estati sono brevi e si alternano a lunghi inverni freddi con temperature che scendono anche a -20\u00a0\u00b0C e con punte anche inferiori a -30\u00a0\u00b0C a quote maggiori di 2.000 m. Nei fondivalle si osservano climi continentali: in inverno le temperature scendono sotto ai 0\u00a0\u00b0C; d'estate viceversa salgono anche oltre 30\u00a0\u00b0C, con scarsa ventilazione che accentua la sensazione d'afa.\nLe piogge sulla Valle d'Aosta risultano scarse, soprattutto se confrontate con le altre regioni del settore alpino, in quanto i venti che soffiano pi\u00f9 frequentemente sono di provenienza occidentale e scaricano sui versanti ovest delle Alpi il loro contenuto di umidit\u00e0. Le vallate pi\u00f9 interne incassate tra imponenti rilievi risultano essere assai secche. Per ovviare alla scarsit\u00e0 di precipitazioni sono state costruite, fin dall'alto medioevo, grandi opere di canalizzazione irrigua denominate \"R\u00fbs\" (pron. \"r\u00fc\", anche al plurale), tuttora utilizzate.\nStoria.\nFino all'unit\u00e0 d'Italia.\nI primi insediamenti umani, rinvenuti nell'area di Saint-Pierre, risalgono al IV millennio a.C. L'area megalitica di Saint-Martin-de-Corl\u00e9ans ad Aosta e il Cromlech del Piccolo San Bernardo sono altri due rilevanti siti archeologici preistorici in regione.\nAbitata in origine dai Salassi, la Valle d'Aosta venne conquistata da parte delle truppe romane. Nel 25 a.C. venne fondata Augusta Pr\u00e6toria Salassorum, l'odierna Aosta. L'arco di Augusto, la Porta Praetoria e le altre porte romane, il foro e il teatro romano, la cinta muraria e le torri sono alcuni tra i numerosi reperti di epoca romana che fanno valere ad Aosta il titolo di \"Roma delle Alpi\". Con l'avvento del cristianesimo alla fine del IV secolo Aosta divenne sede vescovile, appartenente dapprima all'arcidiocesi di Vercelli, poi, fino all'VIII secolo, alla chiesa metropolitana di Milano.\nIn seguito alla caduta dell'Impero romano d'Occidente, la Valle d'Aosta inizialmente fu sotto il dominio di Odoacre per poi entrare a far parte del Regno ostrogoto sotto re Teodorico. A seguito della guerra gotica la Valle d'Aosta venne annessa alla Prefettura del pretorio d'Italia, infine venne conquistata dalle truppe di Alboino nel 568, divenendo parte del Regno longobardo. Approfittando del periodo d'anarchia seguito alla morte di Clefi, il merovingio Gontrano, re dei Franchi d'Orl\u00e9ans, sconfisse i longobardi, annettendosi Aosta e Susa nel 575. A seguito della conquista del regno longobardo da parte di Carlo Magno nel 774, Aosta e Susa seguirono le sorti del regno d'Italia. Sotto l'Impero carolingio si svilupp\u00f2 la Via Francigena, percorso di pellegrinaggio dal nord Europa verso Roma, compiuto valicando il colle del Gran San Bernardo. Saint-Rh\u00e9my-en-Bosses, Aosta, Pontey e Pont-Saint-Martin sono tappe menzionate da Sigerico di Canterbury nel 990.\nPer volont\u00e0 di Ottone I di Sassonia, che intendeva garantirsi libero accesso al regno d'Italia, nel 972 Aosta venne assegnata a suo cognato Corrado III di Borgogna e rimase parte del regno di Borgogna fino al 1032. Come conseguenza si consolidarono i rapporti politici, economici e commerciali verso l'altro versante delle Alpi. A lungo andare, in Valle d'Aosta si diffusero e svilupparono dialetti francoprovenzali analoghi a quelli parlati in Savoia, nel Delfinato e nell'attuale Svizzera Romanda.\nDal 1032 i Savoia entrarono in possesso della Valle d'Aosta, inglobandola successivamente nel Ducato di Savoia e poi nel Regno di Sardegna, mantenendone ininterrottamente il controllo, salvo brevi parentesi francesi. La prima invasione risale al 1691 per opera di Luigi XIV, ma la valle rimase sotto il controllo dei Savoia. La seconda invasione francese avvenne nel 1704, durante la guerra di successione spagnola, e dur\u00f2 fino al 1706 con la vittoria sabauda nella battaglia di Torino. La terza invasione avvenne per opera di Napoleone. In seguito alla battaglia di Marengo nel 1800, la Valle venne annessa alla Francia e quindi inglobata nel primo Impero francese, dove costitu\u00ec l\"'Arrondissement d'Aoste\", facente parte del \"D\u00e9partement de la Doire\" (con capoluogo Ivrea). In seguito alla definitiva sconfitta di Napoleone, la Valle d'Aosta ritorn\u00f2 sotto il dominio sabaudo nel 1814.\nRegno d'Italia.\nIl 24 marzo 1860 il Trattato di Torino cedette alla Francia la contea di Nizza e il Ducato di Savoia, mentre la Valle d'Aosta rimase al Regno di Sardegna, unica area di lingua francoprovenzale e cultura francofona nel nascituro Stato unitario italiano. Il 17 marzo 1861 veniva proclamata l'unit\u00e0 d'Italia.\nI valdostani parteciparono alla prima guerra mondiale. Centinaia di profughi, soprattutto bambini, di Trento e Trieste, vennero accolti in valle. I caduti in guerra accertati in base ai dati ministeriali furono 776, stime successive parlarono di un numero di caduti molto superiore, fino alla cifra di 1.557.\nIl 30 dicembre 1920 si costitu\u00ec ad Aosta il primo Fascio di combattimento, alla presenza di Cesare Maria De Vecchi. In seguito all'avvento al potere di Benito Mussolini, venne avviata la politica di italianizzazione. Il Consiglio provinciale scolastico di Torino dispose la soppressione di 268 scuole di villaggio (in francese, \"\u00e9coles de hameau\"), nell'intento di centralizzare e italianizzare l'educazione valdostana (dopo lunghe trattative furono riaperte 53 scuole di villaggio). Al contempo fu promossa una massiccia industrializzazione, con l'inaugurazione del tunnel ferroviario fra Cogne e Acque Fredde per il trasporto del minerale ferroso delle miniere, la fondazione della Ansaldo-Cogne e della Industrie \"Lamiere Speciali SpA\" a Pont-Saint-Martin. Grazie all'immigrazione dal resto d'Italia, la popolazione residente in Valle d'Aosta al censimento del 1931 ammontava a 83.479 abitanti, di cui oltre il 50% nati fuori Valle (in maggioranza provenienti dal Piemonte e dal Veneto).\nNel 1937 cominci\u00f2 la revisione della toponomastica cittadina ad Aosta, modificando il nome di vie e piazze e nel 1939 venne elaborata una proposta per ridurre alla forma italiana il toponimo dei 74 Comuni valdostani; l'iniziativa venne assunta in polemica contro la Francia, accusata di condurre una campagna antitaliana.\nLa dichiarazione di guerra alla Francia il 10 giugno 1940, che segn\u00f2 l'inizio della seconda guerra mondiale per l'Italia, venne accolta dai valdostani \"con scarso entusiasmo, anzi con freddezza\", secondo le parole del questore di Aosta, Vittorio Labbro.\nSeconda guerra mondiale.\nPochi giorni dopo l'armistizio del 1943 fu organizzata la prima riunione clandestina in cui si gettarono le basi della Resistenza armata. \u00c9mile Chanoux, rientrato ad Aosta da Chamb\u00e9ry, dove era fuggito, riprese i contatti con gli antifascisti per fissare le modalit\u00e0 e le finalit\u00e0 della Resistenza valdostana. Intanto si costituivano le istituzioni della Repubblica Sociale Italiana.\nIl 18 maggio 1944 \u00c9mile Chanoux e Lino Binel, altro esponente della Resistenza valdostana, vennero arrestati. Chanoux mor\u00ec nella notte, a seguito delle torture subite (esistono anche altre versioni, ma quella indicata \u00e8 la pi\u00f9 accreditata). Binel venne deportato in Germania. Seguirono diversi scontri fra la Resistenza e i nazifascisti. Fu il periodo di massima espansione della Resistenza valdostana che secondo le stime pi\u00f9 attendibili raccolse quasi tremila partigiani. Il 2 maggio 1945 il capo di stato maggiore del Comando generale del 75\u00ba corpo d'armata tedesco firm\u00f2 a Biella la resa delle truppe tedesche e fasciste presenti nelle zone di Biella, Ivrea e Aosta. La Valle d'Aosta venne interamente liberata per opera esclusiva del movimento partigiano.\nNel memorandum di Algeri, del 1943 la Francia aveva fatto valere le sue rivendicazioni nei confronti dell'Italia, proponendo per la Valle d'Aosta il \"rattachement total \u00e0 la France\". Alcuni esponenti della Resistenza valdostana vennero avvicinati dai servizi segreti francesi per sondare le aspirazioni in merito a una possibile annessione alla Francia. Per gli esponenti filo-italiani della Resistenza, maggioritari (tra essi Federico Chabod), fu l'occasione per ribadire l'estraneit\u00e0 della Valle d'Aosta alla storia della Francia e la pericolosit\u00e0 politica ed economica di un'annessione alla nazione pi\u00f9 centralista d'Europa e per elaborare il progetto di una originale collocazione istituzionale della Valle d'Aosta all'interno del nuovo Stato italiano che sarebbe sorto alla fine della guerra.\nNel gennaio del 1946 entr\u00f2 in vigore il Regio Decreto legislativo luogotenenziale del 7 settembre 1945, n. 545, che istitu\u00ec la circoscrizione della Valle d'Aosta e soppresse la provincia d'Aosta. La Valle d'Aosta venne restituita dal Governo militare alleato all'amministrazione del Governo italiano.\nRepubblica italiana.\nIl 1\u00ba gennaio 1946 venne costituita la circoscrizione della Valle d'Aosta e soppressa la provincia di Aosta.\nIl 30-31 gennaio 1948 l'Assemblea Costituente discusse e approv\u00f2 il disegno di legge costituzionale concernente lo Statuto Speciale per la Valle d'Aosta, che venne promulgato il 26 febbraio.\nNel 1981 venne approvato il nuovo \"Ordinamento finanziario della Valle d'Aosta\". Il provvedimento prevedeva in origine di assegnare alla Regione Autonoma i 7/10 dei tributi riscossi dallo Stato in Valle d'Aosta, ma un emendamento port\u00f2 a 9/10 la quota spettante alla Regione.\nOnorificenze.\nL'allora Provincia di Aosta \u00e8 tra le istituzioni (vedere: Citt\u00e0 decorate al Valor Militare per la Guerra di Liberazione) insignite della Medaglia d'Oro al Valor Militare per la sua attivit\u00e0 nella lotta partigiana durante la Seconda guerra mondiale.\nSociet\u00e0.\nEvoluzione demografica.\nLa Valle d'Aosta ha una popolazione di circa 124 000 abitanti. Vista la natura montuosa del territorio, risulta essere non solo la regione meno popolata d'Italia, ma anche quella con minore densit\u00e0 di popolazione, con 38 abitanti per km\u00b2. La distribuzione degli abitanti \u00e8 assai irregolare: pi\u00f9 di un terzo si concentra nella \"plaine\", la piana di Aosta, e nei comuni limitrofi. Buona parte della popolazione abita nei maggiori centri della media e bassa valle, mentre le valli minori si sono notevolmente spopolate, eccetto i centri turistici principali.\nData la comunanza linguistica, la Valle d'Aosta \u00e8 stata storicamente terra di emigrazione verso la Francia, specialmente a Parigi (il comune dell'area parigina di Levallois-Perret conta ancora oggi una nutrita comunit\u00e0 di emigrati valdostani) e la Svizzera romanda (soprattutto a Ginevra). Con la comunit\u00e0 degli emigrati di Levallois-Perret si sono mantenuti forti legami, anche grazie alla creazione di un ente regionale di rappresentanza a Parigi (la \"\"Maison du Val d'Aoste\", che ha sostituito l'ex \"Espace Vall\u00e9e d'Aoste\"), alla \"Rencontre des \u00e9migr\u00e9s\"\" (\"Incontro degli emigrati\"), organizzata ogni anno da un comune valdostano diverso, e all'albero di Natale della comunit\u00e0 valdostana a Levallois-Perret.\nA partire dagli anni venti cominci\u00f2 l'immigrazione dal resto d'Italia, in concomitanza con l'installazione dell'industria siderurgica Cogne ad Aosta e con lo sfruttamento intensivo delle miniere di ferro a Cogne e di carbone a La Thuile. La politica di italianizzazione voluta dal governo fascista favor\u00ec la successiva emigrazione di numerosi piemontesi, veneti e calabresi tra il secondo dopoguerra e gli anni settanta.\nLa Valle d'Aosta attrae oggi un consistente flusso di extracomunitari, specialmente maghrebini, favoriti dalla conoscenza del francese, impiegati soprattutto nella pastorizia.\nAl censimento del 2011 si contavano 8.712 stranieri, pari al 6,8 % della popolazione.\nNel 2006 i nati vivi sono stati 1.250 (10,0\u2030), i morti 1.242 (10,0\u2030), con un incremento pressoch\u00e9 nullo (appena 8 unit\u00e0). Le famiglie contano in media 2,2 componenti, mentre la nuzialit\u00e0 nel 2005 era di 3,4 matrimoni ogni mille abitanti, dei quali il 61,8% si \u00e8 svolto con rito religioso.\nEtnie e minoranze straniere.\nAl 1\u00ba gennaio 2021 i cittadini stranieri residenti in regione sono 8.031 e rappresentano il 6,5% della popolazione residente. Nel 2011 i gruppi pi\u00f9 numerosi in rapporto percentuale su tutta la popolazione residente erano quelli di:\n\"fonte Istat\"\nLingue e dialetti.\nLa lingua autoctona della Valle d'Aosta \u00e8 il francoprovenzale (o \"arpitano\") nella sua variet\u00e0 dialettale valdostana, la lingua pi\u00f9 diffusa, invece, \u00e8 l'italiano. Ampiamente conosciuto \u00e8 il francese, in quanto gode del rango di lingua co-ufficiale nella regione, anche se negli usi effettivi della comunit\u00e0 parlante valdostana il suo ruolo \u00e8 marginale.\nA Issime, Gressoney-La-Trinit\u00e9 e Gressoney-Saint-Jean si parla il walser, ufficialmente riconosciuto.\nReligione.\nLa maggioranza della popolazione \u00e8 di religione cattolica romana. La messa viene celebrata in lingua italiana (ma vi sono anche servizi in francese, lingua di culto storica per la Valle d'Aosta), mentre in occasione della ricorrente \"F\u00eate internationale des patois\" la celebrazione avviene anche in patois valdostano. Il territorio della Diocesi di Aosta coincide con la regione.\nLa pi\u00f9 antica chiesa cristiana non cattolico-romana \u00e8 quella valdese, presente da pi\u00f9 di 150 anni, a partire dall'Editto di Carlo Alberto del 16 febbraio 1848, che concesse ai valdesi i diritti civili e politici. Altre chiese protestanti o evangeliche sono presenti in Valle d'Aosta: la Chiesa cristiana Avventista del Settimo giorno, la Chiesa dei Fratelli, la Chiesa Pentecostale (Assemblee di Dio in Italia).\nCon l'immigrazione, specialmente dalla Romania, sono giunte anche persone di fede cristiano-ortodossa.\nLa parte pi\u00f9 rilevante delle fedi non cristiane \u00e8 costituita dagli islamici magrebini.\nPolitica.\nAmministrazione.\nLa Valle d'Aosta \u00e8 una regione autonoma a statuto speciale. I suoi organi amministrativi godono di una particolare autonomia dal governo centrale italiano, non soltanto per quanto riguarda la politica e il governo regionale, ma anche in altri ambiti strettamente legati alla vita e all'economia di questa regione montana, in particolare la gestione dell'agricoltura, dell'artigianato e del turismo, l'assistenza e beneficenza pubblica e le scuole materne.\nOrgani politici.\nIl consiglio regionale della Valle d'Aosta (\"Conseil de la Vall\u00e9e d'Aoste\") consta di 35 membri. Essi eleggono il presidente della giunta regionale, che a differenza delle altre regioni italiane non \u00e8 eletto direttamente dai cittadini. La politica valdostana \u00e8 dominata da partiti regionali, mentre i partiti nazionali hanno scarsa rilevanza.\nSuddivisione amministrativa.\nLa regione autonoma Valle d'Aosta non \u00e8 suddivisa in province. Essa \u00e8 suddivisa in 74 comuni, tra i quali Aosta \u00e8 il pi\u00f9 popolato. Tranne Aosta, i comuni sono organizzati in 8 \"Unit\u00e9s des Communes\".\nComuni.\nAppartengono alla Valle d'Aosta i seguenti 74 comuni:\nComuni pi\u00f9 popolosi.\nDi seguito \u00e8 riportata la lista dei dieci principali comuni della Valle d'Aosta ordinati per numero di abitanti (dati: Istat 30-11-2017):\n\"Unit\u00e9s des Communes Vald\u00f4taines\".\nLe \"Unit\u00e9s des Communes Vald\u00f4taines\" (traducibile in italiano come \"Unioni dei Comuni valdostani\"), denominate fino al 2014 Comunit\u00e0 montane (in francese \"Communaut\u00e9s de montagne\"), sono dei comprensori montani che riuniscono i comuni della Valle d'Aosta, con l'eccezione di Aosta.\nSimboli della Regione.\nLa Regione Autonoma Valle d'Aosta \u00e8 rappresentata da:\nStemma.\nLo stemma della Regione Autonoma Valle d'Aosta \u00e8 cos\u00ec blasonato: \"Di nero, al leone d'argento, linguato e armato di rosso; alla bordatura diminuita, d'oro. Lo stemma \u00e8 sormontato da corona d'oro, formata da un cerchio brunito, gemmato, cordonato ai margini, sostenente quattro alte punte di corona all'antica (tre visibili), alternate da otto basse punte, ugualmente all'antica (quattro visibili, due e due).\". Lo stemma caratterizza anche tutte le targhe automobilistiche dei veicoli immatricolati in Valle d'Aosta.\nBandiera.\nLa bandiera della Valle d'Aosta \u00e8 di forma rettangolare con due colonne di ugual misura: quella di sinistra \u00e8 colorata di nero, e quella a destra di rosso.\nEconomia.\nL'economia della Valle d'Aosta si basa soprattutto sul settore terziario, in particolare sul turismo.\nGrazie all'autonomia conferita dallo statuto speciale, la mano pubblica, che amministra la maggior parte delle risorse finanziarie regionali, gioca un ruolo di primaria importanza nell'economia valdostana.\nLe industrie sono concentrate nella bassa valle (tra Verr\u00e8s-Champdepraz e Pont-Saint-Martin) e sono spesso di piccole-medie dimensioni.\nModesto invece l'apporto dell'agricoltura e dell'allevamento all'economia regionale. Si coltivano patate, mele, viti, orzo e si allevano bovini.\nSignificativa \u00e8 la produzione artigianale, nella quale emerge la scultura in legno.\nInfrastrutture e trasporti.\nGli assi stradali principali sorgono nel fondovalle. Sono la strada statale 26 della Valle d'Aosta e l'autostrada A5 (Torino-Aosta-Traforo del Monte Bianco). Il Traforo del Monte Bianco unisce Courmayeur a Chamonix, in Francia. Il Colle del Gran San Bernardo unisce Saint-Rh\u00e9my-en-Bosses con Martigny in Svizzera, mentre il Colle del Piccolo San Bernardo collega il vallone di La Thuile con la Val d'Is\u00e8re, in Francia.\nL'unica linea ferroviaria attualmente in funzione \u00e8 la Aosta-Ivrea-Chivasso-Torino. Il servizio sulla linea Aosta-Pr\u00e9-Saint-Didier \u00e8 stato sospeso nel 2015.\nL'unico aeroporto della regione \u00e8 l'aeroporto regionale \"Corrado Gex\", a Saint-Christophe.\nArte e cultura.\nMonumenti e luoghi d'interesse.\nCastelli.\nI castelli in Valle d'Aosta sono molto numerosi. Di alcuni restano solo rovine, mentre altri sono ben conservati e costituiscono delle attrazioni turistiche. Il castello pi\u00f9 conosciuto \u00e8 quello di F\u00e9nis. Tra i maggiori castelli, vi sono il castello di Issogne, il castello di Verr\u00e8s, il Forte di Bard e il castello di Saint-Pierre.\nMusei.\nOltre a ospitare numerosi castelli, la Valle d'Aosta \u00e8 una regione ricca di musei, dai piccoli musei comunali dislocati sul territorio regionali ai poli museali di maggiore rilevanza. Tra i musei pi\u00f9 apprezzati per la loro collocazione, il patrimonio esposto e l'operato culturale vanno segnalati:\nMedia.\nStampa.\nIl quotidiano nazionale \"La Stampa\" ha una sua redazione locale. Inoltre \"Il Sole 24 Ore Nord Ovest\", distribuito oltre che in Valle anche in Piemonte e Liguria, propone mezza pagina dedicata alla regione autonoma una volta alla settimana.\nQuotidiani online:\nSettimanali:\nOltre ai periodici sopra elencati ve ne sono altri, organi di movimenti politici o culturali. \"Le peuple vald\u00f4tain\", esclusivamente in lingua francese, \u00e8 il settimanale politico dell'Union Vald\u00f4taine. \"Alpe\" \u00e8 un periodico mensile bilingue, organo dell'omonimo movimento politico. \"Lo Flamb\u00f2 - Le Flambeau\" \u00e8 un periodico quadrimestrale in lingua francese e in patois valdostano, organo del \"Comit\u00e9 des traditions vald\u00f4taines\". Il Messager vald\u00f4tain \u00e8 il periodico annuale per antonomasia di cultura tradizionale valdostana (edito in francese, italiano, patois e walser).\nLa Valle d'Aosta \u00e8 membro dell'Union internationale de la presse francophone (UPF - \"Unione internazionale della stampa francofona\") come regione, caso unico al mondo in quanto lo Stato italiano non vi partecipa.\nTelevisioni e radio.\nEsiste una sede regionale della RAI che diffonde un TG regionale unico con notizie prevalentemente in italiano e in misura minore francese (spesso servizi inviati dalla redazione di France 3 della regione Auvergne-Rh\u00f4ne-Alpes riguardanti eventi o argomenti relativi ai dipartimenti francesi limitrofi) e patois valdostano. I programmi in francese o patois vanno in onda senza sottotitoli o doppiaggio, in virt\u00f9 del bilinguismo totale vigente in Valle d'Aosta. Si tratta di un caso unico nel panorama delle minoranze linguistiche d'Italia, legato alla politica d'istruzione vigente, atta a non separare la societ\u00e0 valdostana in comunit\u00e0 linguistiche. Il monitoraggio dei TGR e dei programmi informativi RAI nel periodo settembre-novembre 2011, operato dal Comitato Regionale per le Comunicazioni Valle d'Aosta, ha rilevato la composizione linguistica dei programmi: prevale nettamente la lingua italiana (83% della programmazione), seguita dal francese (10%) e dal patois (7%).\nSul territorio sono presenti anche alcune TV private, tra cui Studionord Tv (Sediv SpA) e Rete Saint-Vincent (Video Record SpA). \u00c8 inoltre presente una televisione locale, appartenente al gruppo \u201cRete 7 Piemonte\u201d, denominata \u201cTV Vall\u00e9e\u201d dedicata a cultura, tradizioni, territorio, eventi, enogastronomia e curiosit\u00e0 della Valle d\u2019Aosta. Operante sul canale 15 del digitale terrestre, attraverso un'apposita convenzione con la Presidenza del Consiglio Regionale, \u201cTV Vall\u00e9e\u201d trasmette in diretta anche le sedute del Consiglio Regionale.\nDalla Svizzera romanda e dalla Francia si ricevono due canali televisivi (RTS Un e France 2 rispettivamente), gratuitamente in base ad accordi internazionali siglati all'indomani del secondo conflitto mondiale, oltre ai canali francofoni internazionali TV5MONDE e France 24.\nLa Valle d'Aosta \u00e8 passata al digitale terrestre nel settembre del 2009.\nCucina.\nI piatti pi\u00f9 conosciuti della cucina valdostana sono la \"Seupa \u00e0 la vapelenentse\", la \"carbonade\" (a base di carne bovina) e il \"blanc-manger\" (dolce a base di panna, zucchero e vaniglia).\nIl formaggio valdostano pi\u00f9 conosciuto \u00e8 la Fontina.\nSport.\nOltre agli sport convenzionali, si praticano gli sport tradizionali valdostani, promossi dalla \"Federachon Esport de Nohtra Tera\":"}
{"id": "463421", "revid": "287204", "url": "https://it.wikipedia.org/wiki?curid=463421", "title": "Rugby a 15 ai Giochi della II Olimpiade", "text": "Il torneo di rugby alla II Olimpiade fu il primo torneo olimpico di rugby in assoluto.\nVi presero parte la nazionale francese, il Frankfurt Fu\u00dfball Club (Germania) e i Mosley Wanderers RFC (Regno Unito). In tutto, parteciparono 47 atleti. Il regolamento prevedeva 3 punti per una meta o per un calcio piazzato, 2 punti per le trasformazioni e 4 punti per i drop.\nIl primo incontro si tenne il 14 ottobre 1900 fra la selezione francese ed il Frankfurt Fu\u00dfball Club. I tedeschi chiusero in vantaggio il primo tempo per 14-5 (due mete trasformate ed un drop contro una meta trasformata dei francesi). Il secondo tempo fu decisamente differente: i francesi ribaltarono il punteggio, mettendo a segno ben cinque mete di cui due trasformate, contro una sola meta tedesca.\nIl secondo incontro si tenne il 28 ottobre 1900 fra la selezione francese ed i Mosley Wanderers RFC. I britannici vennero completamente annullati durante il primo tempo, che vide i francesi dominare per 21-0. Il secondo tempo vide una timida reazione britannica con una meta trasformata ed un calcio piazzato, che per\u00f2 non cambiarono il segno della partita.\nL'incontro finale fra il Frankfurt Fu\u00dfball Club e i Mosley Wanderers non si tenne. Il CIO pertanto assegn\u00f2 l'argento \"ex aequo\" a Germania e Regno Unito.\nRisultati.\nN.B. Il punteggio della tabella \u00e8 puramente indicativo."}
{"id": "463422", "revid": "436907", "url": "https://it.wikipedia.org/wiki?curid=463422", "title": "Robots (album)", "text": "Robots \u00e8 l'album di debutto del rapper italiano Giuann Shadai.\nRobots \u00e8 una miscela di stile, potenza e consapevolezza accumulate dall'artista nei pi\u00f9 di dieci anni di lavoro. Nell'album si attraversano molteplici atmosfere, dal rap al reggae fino al soul, talvolta strizzando l'occhio a sonorit\u00e0 elettroniche.\nLa scelta del termine \"Robots\" \u00e8 legata al fatto che l'omologazione, la routine ed il lavoro senza soddisfazioni rende automi integrati in un sistema. Giuann Shadai si definisce un \u201cerrore di sistema\u201d e si oppone al meccanismo: la consapevolezza e la musica sono la sua strada.\nCon rime mature ed incisive scandisce la vita di tutti i giorni tra lavoro e societ\u00e0, amore e introspezione, amicizia e risse da bar.\nAttraverso le sue doti di storyteller cerca di offrire in versi racconti di toccante cronaca d'attualit\u00e0 o di pura finzione.\nIl primo singolo estratto dall'album \u00e8 \"Ci Si Chiama (remix\" assieme a Frank Siciliano e Mistaman)."}
{"id": "463424", "revid": "1982", "url": "https://it.wikipedia.org/wiki?curid=463424", "title": "J\u00f3zef Pilsudski", "text": ""}
{"id": "463426", "revid": "287204", "url": "https://it.wikipedia.org/wiki?curid=463426", "title": "Jozef Pilsudski", "text": ""}
{"id": "463428", "revid": "554814", "url": "https://it.wikipedia.org/wiki?curid=463428", "title": "Giovanna Melandri", "text": "Biografia.\nFamiglia e studi.\nNata a New York, \u00e8 la sorella maggiore della sceneggiatrice Francesca Melandri e cugina del giornalista Giovanni Minoli. In ragione della sua nascita a New York \u00e8 anche cittadina statunitense. \u00c8 sposata, ha una figlia e vive a Roma.\nHa studiato al liceo dell\u2019Istituto Santa Giuliana Falconieri di Roma. Si \u00e8 laureata \"cum laude\" in Politica Economica all'Universit\u00e0 di Roma, con una tesi sulla riforma fiscale del 1981 di Reagan. Nel 2000 ha ricevuto la Laurea honoris causa da parte dell'Universit\u00e0 americana John Cabot University di Roma. \u00c8 bilingue italiano/inglese, ha un'ottima conoscenza del francese e una discreta padronanza del tedesco. Nel Febbraio 2014, in virt\u00f9 dell'attivit\u00e0 di promozione e ricerca sui temi della qualit\u00e0 Architettonica, \u00e8 stata insignita del premio di \u201cArchitetto ad honorem\u201d dal Consiglio nazionale degli architetti.\nAttivit\u00e0 professionali.\nDal 1983 al 1987 ha lavorato all'Ufficio Studi della Montedison coordinando un gruppo di ricerca sulla politica industriale e l'innovazione tecnologica.\nDal 1988 al 1994 \u00e8 stata Responsabile dell'Ufficio Internazionale di Legambiente, coordinatrice del relativo Comitato scientifico e componente della segreteria Nazionale. Dal 1988 al 1993 ha curato il Rapporto Annuale sullo stato dell'ambiente \u201cAmbiente Italia\u201d. Nel 1990 \u00e8 stata membro della delegazione italiana alla Conferenza di Bergen sullo Sviluppo sostenibile, indetta dal Primo Ministro norvegese, Gro Harlem Brundtland. Ha fatto parte della delegazione italiana alla Conferenza ONU di Rio de Janeiro su Ambiente e Sviluppo del 1992, durante la quale ha seguito i lavori preparatori della Convenzione sul Clima e della Convenzione sulla biodiversit\u00e0.\nDal marzo 2012 \u00e8 fondatrice e Presidente di Human Foundation che promuove un nuovo modello di economia sociale a sostegno dell'impresa e della finanza sociale in Italia, nel cui Advisory Board siedono tra gli altri: Muhammad Yunus, Jacques Attali, John Podesta, Gunter Pauli, Bunker Roy, Stefano Zamagni, Massimo Recalcati, Enrico Giovannini, Aldo Bonomi, Francesco Starace.\n\u00c8 Presidente dell'associazione \"Social Impact Agenda per l'Italia\", che raccoglie gli stakeholders (imprese sociali, banche, fondazioni bancarie, etc.) impegnati nella crescita degli investimenti ad impatto sociale nel mercato italiano.\nNell'ottobre del 2012 \u00e8 stata nominata dal Ministro per i beni e le attivit\u00e0 culturali Lorenzo Ornaghi alla presidenza della \u201cFondazione MAXXI - Museo nazionale delle Arti del XXI secolo\u201d, assumendone la guida anche con funzioni esecutive.\nDa maggio 2018, \u00e8 stata eletta nel Board of Trustees del Global Steering Group for Impact Investment (GSG), il network mondiale della finanza a impatto, in cui rappresenta l'Italia e l'Europa.\nAttivit\u00e0 istituzionale e politica.\nDal 1994 al 2012 \u00e8 stata eletta ininterrottamente parlamentare alla camera dei deputati. Ha fatto parte della direzione del Partito Democratico della Sinistra e poi del PD dal 1992 al 2013.\nNella XII legislatura (1994-1996) \u00e8 stata membro della Commissione Esteri, presiedendo il Comitato per i Diritti Umani e seguendo i lavori della Commissione speciale Infanzia. \u00c8 stata tra le promotrici della legge contro la violenza sessuale ed ha coordinato l'intergruppo di lavoro sulla bioetica (seguendo l'iter delle leggi sui trapianti e sulla procreazione assistita).\nNella XIII legislatura (1996-1998) \u00e8 stata membro della Commissione Cultura. Ha presentato proposte di legge in materia di adozioni, bioetica, fecondazione assistita e divieto di estradizione verso i paesi che praticano la pena di morte. Sui temi della comunicazione ha presentato numerose proposte di legge in materia di editoria, di riforme delle TLC, di nuovi criteri per la nomina ed il funzionamento degli organi di governo della Rai e di misure per favorire l'amicizia tra bambini e televisione. Ha fatto parte della delegazione ufficiale del Parlamento italiano ai lavori del primo Forum Mondiale sulla Televisione organizzato dall'ONU nel novembre del 1997.\nNel 1998 \u00e8 stata nominata Ministro per i beni e le attivit\u00e0 culturali con delega allo Sport. Sotto la sua responsabilit\u00e0, le politiche culturali italiane hanno avuto la quota maggiore di risorse pubbliche mai raggiunte (circa 3 miliardi di euro) e sono state introdotte le prime misure di fiscalit\u00e0 di vantaggio per gli investimenti in cultura. In quegli anni sono stati realizzati molti cantieri di restauro grazie all'introduzione di fonti straordinarie di finanziamento (es. Fondi del Lotto) e avviate politiche per l'arte contemporanea e l'architettura.\nHa promosso, nel 1999 a Firenze, di concerto con il presidente della Banca Mondiale James Wolfensohn e la First Lady Hillary Clinton, il forum internazionale \u201cCulture Counts Financing Resources and the Economics of Culture and Sustainable Development\u201d. Ha partecipato nel 2000 come unica rappresentante europea alla White House Conference on Culture and Diplomacy, promossa dal Presidente Clinton.\nNella XIV legislatura (2001-2006) \u00e8 stata membro della Commissione Affari Esteri della Camera dei deputati (nonch\u00e9 della delegazione parlamentare italiana presso il Consiglio d'Europa e la UEO). Ha fatto altres\u00ec parte della Commissione di Vigilanza Rai. Ha presentato proposte di legge in materia di cinema, promozione del libro e della lettura, tutela e promozione dei beni culturali.\nNella XV legislatura, (2006-2008), \u00e8 stata nominata Ministro per le politiche giovanili e le attivit\u00e0 sportive. In questa veste ha lanciato il programma di sostegno ad imprese giovanili \u201cGiovani Idee cambiano l'Italia\u201d, ha siglato l'intesa con l'ABI per il programma \u201cDiamogli Credito\u201d, ha istituito il Fondo per le politiche Giovanili e ha costituito il Fondo per lo Sport per tutti. Ha costituito d'intesa con il Ministro dell\u2019interno, Giuliano Amato, la prima consulta giovanile per il dialogo interreligioso, ed ha attivamente partecipato nel 2005 all'Alliance For Civilization promossa dai Primi Ministri di Turchia e Spagna.\nNella XVI legislatura (2008-2013) \u00e8 membro della Commissione VII della Camera dei deputati (Cultura, scienza e istruzione) e della Commissione di Vigilanza RAI."}
{"id": "463429", "revid": "125422052", "url": "https://it.wikipedia.org/wiki?curid=463429", "title": "Francesco Montervino", "text": "Caratteristiche tecniche.\nCentrocampista centrale, si adattava in caso di necessit\u00e0 a ricoprire altri ruoli, come il terzino e l'esterno di centrocampo.\nCarriera.\nClub.\nMontervino inizia la sua carriera andando a giocare con il Fasano, societ\u00e0 di Serie C2, rimanendovi per una stagione e collezionando la sua prima presenza nei professionisti: essendo molto giovane, la rosa principale alla quale apparteneva nel Fasano era della squadra \"Berretti\". L'anno seguente pass\u00f2 al Taranto, la squadra della sua citt\u00e0.\nNella stagione 1996-97 fu acquistato dal in prestito e gioc\u00f2 con la formazione primavera rimanendovi solo per una stagione. L'anno successivo ritorn\u00f2 al che allora era tra i dilettanti e, a diciannove anni, ne divent\u00f2 il capitano. Fino a dicembre del 1997 collezion\u00f2 16 presenze con 3 reti, poi arriv\u00f2 la chiamata del Perugia che l'acquist\u00f2 e lo gir\u00f2 in prestito all'Ancona.\nI primi anni all'Ancona.\nMontervino firm\u00f2 un contratto quadriennale e si trasfer\u00ec definitivamente all'Ancona, squadra con cui debutt\u00f2 in serie B in Chievo Verona-Ancona. In quella stagione cont\u00f2 1 rete e 7 presenze. La sua squadra retrocesse, cos\u00ec nella stagione 1998-1999 Montervino collezion\u00f2 26 presenze con l'Ancona in terza serie, ottenendo la convocazione nella nazionale italiana di C.\nNella stagione 1999-2000 Montervino disput\u00f2 17 gare in C1 con Brini in panchina e vinse il torneo ai play-off, centrando la promozione in B. Trascorse in tutto 6 stagioni ad Ancona di cui le ultime tre in serie B, e nell'ultima ottenne con la sua squadra la promozione in Serie A, ma non festeggi\u00f2 poich\u00e9 a stagione in corso venne ceduto al .\nIl passaggio al Napoli.\nDurante la stagione che si chiuder\u00e0 con il quarto posto e la promozione, venne ceduto al Napoli e paradossalmente, debutta in maglia azzurra proprio contro l'Ancona.\nSalvo una breve parentesi al Catania nella prima met\u00e0 del 2004, gioc\u00f2 con la maglia partenopea dal 2003 al 2009, sia prima che dopo il fallimento della societ\u00e0: \u00e8 infatti l'unico giocatore del \"vecchio\" Napoli, insieme a Cataldo Montesanto, ad essere rimasto nella nuova societ\u00e0 di Aurelio De Laurentiis. Nella stagione 2005/06 con l'addio di Gennaro Scarlato al Napoli divenne il capitano della squadra (fino all'inizio della stagione 2008/09 dove viene sostituito da Paolo Cannavaro). Contribuisce prima alla promozione in Serie B degli azzurri e poi a quella in Serie A; debutt\u00f2 in massima serie il 26 settembre 2007, a 29 anni, in occasione di Napoli- (1-0). Segn\u00f2 la sua prima rete in Serie A il 31 maggio 2009 aprendo le marcature nel match contro il Chievo Verona, al San Paolo. Nei due anni in serie A con il Napoli collezion\u00f2 complessivamente 22 presenze in campionato, 6 in coppa Italia e 2 in Coppa UEFA, 166 sono invece le presenze complessive con il Napoli (di cui 129 nel Napoli post-fallimento) arricchite da 6 reti. Dal Napoli poi, raggiunse un accordo per giocare nella squadra della vicina Salerno.\nL'esperienza a Salerno.\nIl 31 agosto 2009, a campionato gi\u00e0 iniziato, pass\u00f2 a titolo definitivo alla , disputando 2 stagioni: una in Serie B, collezionando 22 presenze e una in C1, raccogliendone 20, dopodich\u00e9 subisce lo svincolo d'ufficio a causa della mancata iscrizione del club campano ai campionati. Il 13 settembre 2011 torna a Salerno firmando un contratto con il \"Salerno Calcio\", nuova societ\u00e0 fondata da Claudio Lotito e Marco Mezzaroma che in seguit\u00f2 acquisir\u00e0 i simboli originali della Salernitana. Nella prima stagione del rifondato club diventa vice-capitano della squadra, e successivamente capitano.\nIl 21 gennaio 2013, in seguito al gol segnato durante Aversa Normanna-, dopo essere stato insultato per buona parte della gara dagli aversani simpatizzanti anche del Napoli, esulta in modo discutibile rivolgendosi direttamente ai tifosi avversari, ricevendo successivamente 6 giornate di squalifica per l'atto (poi ridotte a 3 dopo il ricorso presentato appositamente).\nEcco le motivazioni della giustizia sportiva:\nIn seguito, il 23 gennaio, viene emesso il Daspo della durata di 2 anni, che nega la partecipazione ad assistere a qualsiasi evento sportivo. Tuttavia, scadute le giornate di squalifica il mediano continuer\u00e0 a disputare le gare con la sua squadra.\nIl 30 giugno 2014 scade il suo contratto con i granata e si ritrova svincolato.\nDirigente sportivo.\nNell'estate del 2014 chiude la sua carriera come calciatore e partecipa al corso per \u201cDirettore Sportivo\u201d del Settore Tecnico della FIGC. Il suo primo incarico lo riceve ad agosto, diventando cos\u00ec Direttore Sportivo del Taranto. Nel marzo del 2015 rescinde consensualmente il rapporto con la societ\u00e0 rossoblu, tornando a ricoprire lo stesso ruolo nel luglio dello stesso anno, dopo il rinnovo dirigenziale della societ\u00e0. Il 30 maggio 2016 lascia nuovamente la squadra pugliese.. Nel Luglio 2019 entra a far parte della dirigenza del Nola.\n. Nel luglio 2020 torna a ricoprire il ruolo di direttore sportivo del Taranto.\nStatistiche.\nPresenze e reti nei club.\n\"Statistiche aggiornate al 10 maggio 2014.\""}
{"id": "463433", "revid": "465169", "url": "https://it.wikipedia.org/wiki?curid=463433", "title": "Polonia all'Eurovision Song Contest", "text": "La Polonia ha debuttato all'Eurovision Song Contest nel 1994 conquistando immediatamente un secondo posto in classifica, miglior risultato acquisito. Nel 2012 non ha partecipato a causa degli alti costi dei diritti televisivi per gli Europei di calcio 2012 di cui il paese era ospite, sommati a quelli delle Olimpiadi di Londra. Torna in gara nel 2014. Nel 2015 la rappresentante Monika Kuszy\u0144ska \u00e8 diventata la prima disabile in sedia a rotelle ad esibirsi all'Eurovision.\nPartecipazioni.\nNOTE:\nStatistiche di voto.\nFino al 2019, le statistiche di voto della Polonia sono:\nAltri premi ricevuti.\nBarbara Dex Award.\nIl Barbara Dex Award \u00e8 un riconoscimento non ufficiale con il quale viene premiato l'artista peggio vestito all'Eurovision Song Contest. Prende il nome dall'omonima artista belga che nell'edizione del 1993 si \u00e8 presentata con un abito che lei stessa aveva confezionato e che aveva attirato l'attenzione negativa dei commentatori e del pubblico."}
{"id": "463434", "revid": "287204", "url": "https://it.wikipedia.org/wiki?curid=463434", "title": "Assia Renana", "text": "L'Assia Renana (ted. Rheinhessen) \u00e8 la regione pi\u00f9 estesa della Germania per la viticoltura. Si trova a sud del Rheingau e si estende lungo il corso del fiume Reno.\nCentro principale della regione \u00e8 la citt\u00e0 di Magonza. \nLa definizione di \"Assia Renana\" si riferisce alla parte del precedente granducato di Assia-Darmstadt. \u00c8 una campagna collinosa in gran parte dedicata alle viticoltura. I relativi grandi agglomerati urbani includono: Magonza, Worms, Bingen, Alzey, Nieder-Olm e Ingelheim. Molti abitanti sono pendolari che lavorano a Magonza, Wiesbaden, o Francoforte. L'Assia Renana \u00e8 conosciuta per i vini tedeschi ed \u00e8 una delle 13 zone di produzione tipica in Germania. Particolarmente vicino a Ingelheim, alcune variet\u00e0 di vino rosso, inoltre si producono i bianchi, fra cui Portugieser, Pinot Nero e il Regent.\nLa produzione di questa regione \u00e8 generalmente orientata a vini ordinari e poco costosi.\nNel paese nascono comunque grandi vini bianchi, spesso considerati come veri riferimenti dell'enologia mondiale. In genere prodotti di cantine cooperative con uve M\u00fcller-Thurgau o altri vitigni tedeschi, come per esempio, i vitigni Silvaner, Bacchus, Kerner, Morio-Muskat e Scheurebe Tuttavia nella regione si producono anche eccellenti esempi di vini da uve Riesling. \nStoria.\nLa viticoltura nella regione si svilupp\u00f2 rapidamente fino al XIX secolo, con la costruzione delle ferrovie. La prima met\u00e0 del XX secolo fu un periodo di profonda crisi per la viticoltura dell'Assia Renana, principalmente a causa delle due guerre mondiali che imposero severe restrizioni all'economia del paese."}
{"id": "463441", "revid": "1543377", "url": "https://it.wikipedia.org/wiki?curid=463441", "title": "Hans Urs von Balthasar", "text": "Biografia.\nNasce nel 1905 da una famiglia profondamente cattolica, e compie i suoi primi studi presso i benedettini e i gesuiti. Dal 1923 Hans Urs von Balthasar studia germanistica e filosofia a Zurigo, Berlino e Vienna, laureandosi nel 1928 a Zurigo con una tesi sulla storia del problema escatologico nella letteratura tedesca moderna.\nAncora nel corso degli studi, nel 1927, si ritira per un periodo di ricerca spirituale a Basilea. Il 31 ottobre 1929, anno della morte della madre Gabrielle Pietzcker, entra quale novizio nella compagnia di Ges\u00f9 a Feldkirch. Dopo il noviziato \u00e8 trasferito a Pullach. Dal 1932 al 1936 studia teologia a Lione-Fourvi\u00e8re.\nOrdinato presbitero a Monaco di Baviera nel 1936, dal 1937 al 1939 \u00e8 redattore della rivista dell'ordine \"Stimmen der Zeit\". Dopo avere rifiutato un posto all'Universit\u00e0 Gregoriana di Roma, dal 1940 si occupa della pastorale giovanile e accademica a Basilea. Qui si dedica all'attivit\u00e0 di conferenziere. A questo periodo risale l'amicizia con il teologo protestante Karl Barth, con il quale condivide la passione per Mozart.\nL'8 dicembre 1944 fonda con la mistica Adrienne von Speyr, della quale \u00e8 confessore e direttore spirituale, un istituto secolare: la Comunit\u00e0 di San Giovanni. In seguito operer\u00e0 a Zurigo e Basilea quale scrittore e animatore della casa editrice Johannes Verlag di Einsiedeln. Ma a partire da questo momento le difficolt\u00e0 si acuiscono: muore il padre, la zia Jeanne Pietzcker, sua madrina, \u00e8 gravemente ammalata, cos\u00ec come il suo mentore Erich Przywara. Inoltre, Adrienne von Speyr persegue una visione teologica che la Chiesa della fine degli anni quaranta rifiuta di riconoscere. Nel 1956 von Balthasar deve addirittura lasciare l'ordine dei gesuiti proprio perch\u00e9 non gli si permette di seguire le attivit\u00e0 della comunit\u00e0 da lui fondata; entra cos\u00ec nel presbiterio della diocesi di Coira.\nEgli si ritrova senza lavoro e senza mezzi. La Congregazione per l'Educazione Cattolica gli vieta l'insegnamento negli Istituti e nelle Universit\u00e0 cattoliche. Riesce a vivere tenendo conferenze e la sua teologia trova un numero crescente di allievi.\nCon il tempo anche la Chiesa ufficiale lo riabilita e, sebbene non invitato al Concilio Vaticano II, riceve il premio Paolo VI per la teologia.\nNel 1988 viene annunciata da Giovanni Paolo II la sua nomina a cardinale per meriti teologici, ma egli non fa in tempo a ricevere la berretta: muore il 26 giugno, due giorni prima del concistoro. Viene sepolto nella Hofkirche di Lucerna, in Svizzera.\nProfilo.\nVon Balthasar \u00e8 considerato uno dei precursori del Concilio Vaticano II, al quale non fu tuttavia invitato, unico fra i grandi teologi mitteleuropei. Ha prodotto una vasta opera teologica, la quale pu\u00f2 essere considerata tra le pi\u00f9 influenti del XX secolo e ha poi trovato molti interpreti nella ricerca teologica contemporanea.\nLa sua teologia fu influenzata dai contatti con i gesuiti, filosofi e teologi, come Erich Przywara, Jean Dani\u00e9lou e Henri de Lubac. Con la sua attivit\u00e0 di conferenziere e le sue numerose pubblicazioni ha contribuito a un rinnovato interesse per la patristica, mettendola nuovamente a disposizione della teologia e della fede cristiana. \nVon Balthasar \u00e8 considerato tra i maggiori teologi cattolici del Novecento, assieme a Karl Rahner, Henri-Marie de Lubac, Romano Guardini, Joseph Ratzinger e altri.\nOpere principali.\nVon Balthasar ha prodotto un'opera teologica vasta e importante che, prendendo le mosse dai suoi studi di germanistica e letteratura, \u00e8 approdata nel corso dei decenni ad una sintesi potente e sempre pi\u00f9 valorizzata nella vita della Chiesa, sebbene alcune sue specifiche ipotesi teologiche abbiano suscitato vivaci polemiche. Una teologia originale e innovativa, pur saldamente ancorata alla tradizione, considerevolmente diversa nell'impostazione di fondo dalla teologia di un Karl Rahner. I suoi libri sono stati tradotti varie volte in italiano e sono tuttora in gran parte disponibili.\nOpere postume:"}
{"id": "463443", "revid": "1513836", "url": "https://it.wikipedia.org/wiki?curid=463443", "title": "Romania all'Eurovision Song Contest", "text": "La Romania ha debuttato all'Eurovision Song Contest nel 1994, dopo aver fallito la qualificazione nel 1993 arrivando ultima, nel 1996 non riesce a superare la preselezione, arrivando ancora ultima. Come miglior risultato \u00e8 arrivata due volte terza: nel 2005 con \"Let Me Try\" di Luminita Anghel &amp; Sistem che ottenne il primo posto nella semifinale; nel 2010 con \"Playing with Fire\" di Paula Seling &amp; Ovi, arrivata quarta nella seconda semifinale del concorso.\nCon l'introduzione delle semifinali nel 2004, ha mancato la finale nel 2018, 2019 e 2021.\nEurovision Song Contest 2016.\nPer l'edizione 2016 del concorso, la Romania aveva regolarmente scelto il proprio rappresentante tramite la selezione nazionale \"Selec\u021bia Na\u021bional\u0103\". \"Moment of Silence\" avrebbe dovuto rappresentare il Paese, scritta e cantata da Ovidiu Anton. Il cantante promosse il proprio brano all\"'Eurovision in Concert\" ad Amsterdam, a Tel Aviv partecipando a \"Israel Calling\", e infine a Londra, prendendo parte al \"London Eurovision Party\". \nIl 22 aprile, per\u00f2, l'UER comunic\u00f2 la decisione di sospendere la Romania dall'Eurovisione: ci\u00f2 ha inevitabilmente compromesso la partecipazione del Paese al concorso. La direttrice generale dell'UER, Ingrid Deltenre, ha giustificato la decisione dicendo che la Romania non ha onorato un debito di 14,5 milioni di franchi svizzeri. Il supervisore esecutivo dell'evento, Jon Ola Sand, si \u00e8 detto dispiaciuto per la drastica decisione ma ha auspicato un ritorno del Paese nel 2017. Dopo aver saldato il debito, il paese l'anno successivo rientra al concorso.\nStatistiche di voto.\nFino al 2021, le statistiche di voto della Romania sono:\nAltri premi ricevuti.\nMarcel Bezen\u00e7on Award.\nI Marcel Bezen\u00e7on Awards sono stati assegnati per la prima volta durante l'Eurovision Song Contest 2002 a Tallinn, in Estonia, in onore delle migliori canzoni in competizione nella finale. Fondato da Christer Bj\u00f6rkman (rappresentante della Svezia nell'Eurovision Song Contest del 1992 e attuale capo della delegazione per la Svezia) e Richard Herrey (membro del gruppo Herreys e vincitore dalla Svezia nell'Eurovision Song Contest 1984), i premi prendono il nome del creatore del concorso, Marcel Bezen\u00e7on.\nI premi sono suddivisi in 3 categorie:\nBarbara Dex Award.\nIl Barbara Dex Award \u00e8 un riconoscimento non ufficiale con il quale viene premiato l'artista peggio vestito all'Eurovision Song Contest. Prende il nome dall'omonima artista belga che nell'edizione del 1993 si \u00e8 presentata con un abito che lei stessa aveva confezionato e che aveva attirato l'attenzione negativa dei commentatori e del pubblico."}
{"id": "463449", "revid": "767487", "url": "https://it.wikipedia.org/wiki?curid=463449", "title": "Tullio Visioli", "text": "La sua attivit\u00e0 musicale spazia dal concertismo alla direzione di coro, dalla didattica pedagogica strumentale e vocale, all'arteterapia sonora. La sua attivit\u00e0 compositiva si rivolge alla coralit\u00e0, con particolare attenzione a quella dei bambini e dei ragazzi. Ha scritto anche per banda, flauti dolci, orchestra, e per il teatro. Ha fondato nel 1990 l'ensemble Laudanova con il quale ha pubblicato \"Luce della luce\", \"Il tempo e i silenzi\".\nBiografia.\nTullio Visioli \u00e8 nato il 27 ottobre 1957 a Cremona. Studia composizione e ottiene l'attestato di Didattica della musica con Carlo Delfrati al Conservatorio Arrigo Boito di Parma. Parallelamente alla composizione, studia flauto dolce e pianoforte, ed inoltre si specializza nel canto con Pietro Bottazzo e Angelo Giachini.\nAttivit\u00e0 compositiva e didattica.\nDal 1990 \u00e8 attivo nella composizione soprattutto per cori di voci bianche ricevendo diversi premi e riconoscimenti. Dal 2000 al 2004 e ancora dal 2006 al 2010 \u00e8 segnalato e premiato alla rassegna di nuove composizioni \"Primesecuzioni\" indetta dall'associazione \"Aureliano\" di Bruna Liguori Valenti.\nScrive oltre ai brani corali, anche brani per teatro, orchestra e gruppi musicali che esegue per la maggior parte assieme all'ensemble Laudanova. Nel 2006 compone per banda, orchestra di fiati e voce recitante \"La torta in cielo\", ispirata al racconto di Gianni Rodari, su un adattamento del testo di Giovanni Sorgente. Nel 2008 su commissione del comune di Monterotondo scrive la \"Cantata dei diritti universali\" per coro e orchestra di bambini e ragazzi. \nDal 1990 insegna flauto dolce e dirige cori di voci bianche presso la Scuola Popolare di Musica di Testaccio (SPMT). Dal 1999 \u00e8 docente per i Laboratori di Educazione al suono e alla musica della facolt\u00e0 di Scienze della formazione dell'Universit\u00e0 Lumsa di Roma.\nDal 2004 insegna Esperienza del canto presso la Scuola di artiterapie ad orientamento psicofisiologico integrato diretta da Vezio Ruggeri e dal 2006 Arteterapia musicale presso il Master in tecniche espressive e artiterapie della S.I.P.E.A. e per il Corso di Counseling della Fondazione Fatebenefratelli. Ha scritto inoltre alcuni libri sul tema dell'insegnamento del canto.\nAttivit\u00e0 concertistica e collaborazioni.\nHa partecipato come solista a prime esecuzioni di musica sacra, operistica e da camera, registrando recital per la RAI, Radio Vaticana, France 2 e per la W.N.Y.C. (World New York City Radio). Ha collaborato con formazioni quali i Cameristi vocali italiani diretti da Giovanni Acciai, il Coro polifonico della RAI di Roma e il Coro lirico-sinfonico della RAI di Torino diretto da G. Bizzarro. \nNel 1991 costituisce a Roma l'ensemble Laudanova, un progetto di ricerca dedicato alla creazione di un repertorio contemporaneo con forti richiami alla tradizione musicale italiana e alla musica sacra orientale. Con Laudanova si esibisce a Roma, Strasburgo, Parigi presso l'Auditorium della Tour Eiffel, Nizza presso la Chapelle Matisse e nel 2002 a New York presso l'Auditorium del Metropolitan Museum. Ha inciso come compositore, cantante e solista di flauto dolce per Arion e Al Sur. \nDall'inizio dei suoi studi musicali si occupa di pedagogia e didattica musicale come relatore a convegni e svolgendo corsi di aggiornamento e formazione, collaborando con l'Universit\u00e0 degli Studi di Parma, l'Universit\u00e0 degli Studi di Cassino, L'Universit\u00e0 La Sapienza di Roma, la Scuola Musicale di Milano, L'Istituto Musicale Briccialdi di Terni, la Societ\u00e0 Italiana di Educazione Musicale (SIEM) e la RAI. Nel corso degli anni ha coordinato iniziative quali: formazione musicale di base, concerti per le scuole e corsi di strumento e canto corale sia in campo scolastico, Universitario e in altre realt\u00e0 di tipo associativo come scuole di musica, teatri.\nNel 2008 e nel 2009 ha collaborato come direttore di coro di voci bianche e esperto di vocalit\u00e0 con il settore Education dell'Accademia nazionale di Santa Cecilia."}
{"id": "463451", "revid": "919135", "url": "https://it.wikipedia.org/wiki?curid=463451", "title": "Superficie conica", "text": "In matematica una superficie conica \u00e8 una superficie generata dal movimento rigido di una retta detta generatrice lungo i punti di una \"circonferenza\" detta direttrice e per un \"punto fisso\" detto vertice, non complanare con questa. Tutte le \"generatrici\" si incontrano nel \"vertice\", il quale le divide in \"due semirette\" che vengono dette falde della superficie conica. In particolare si possono avere due tipi di coniche: quando \u00e8 una conica, non degenere, viene generato il cosiddetto cono quadrico, altrimenti, cio\u00e8 quando non \u00e8 una curva conica, il cono viene detto cono generico. Pertanto, c'\u00e8 da tener presente che il cilindro viene considerato come caso particolare di cono avente vertice posto a distanza infinita.\nSecondo il tipo di conica che ha un cono quadrico come propria direttrice retta, si ha la seguente classificazione:\nEquazioni.\nUna superficie conica formula_6 pu\u00f2 essere descritta parametricamente come:\ncon formula_8 il vertice della superficie e formula_9 la sua direttrice.\nUna superficie conica circolare retta di apertura formula_10, l'asse della quale \u00e8 l'asse delle formula_11, e con vertice l'origine, \u00e8 descritta dalla seguente parametrizzazione:\ndove formula_13 e formula_14. Nella forma implicita, la stessa superficie \u00e8 descritta dall'equazione formula_15, dove:\nPi\u00f9 in generale, una superficie conica circolare retta, con vertice nell'origine e l'asse parallelo al vettore formula_17, di apertura formula_10, \u00e8 data dall'equazione vettoriale implicita formula_19, dove:\nossia:\ndove formula_22, e formula_23 denota il prodotto scalare.\nIn formula_24, una superficie conica con direttrice ellittica, \u00e8 data dalla seguente equazione omogenea di grado 2:"}
{"id": "463452", "revid": "729019", "url": "https://it.wikipedia.org/wiki?curid=463452", "title": "Tubo di Claisen", "text": "Il tubo di Claisen o pi\u00f9 comunemente testa di Claisen \u00e8 un pezzo di vetreria di laboratorio utilizzata per le distillazioni. Prende il nome dal chimico tedesco Rainer Ludwig Claisen.\nSi tratta di un tubo a gomito ascendente dotato di due innesti \"maschi\" uno verticale per l'attacco alla \"colonna di rettifica\" o direttamente al recipiente di distillazione, e un innesto diagonale per il collegamento al condensatore e due innesti \"femmine\" posti superiormente: uno che normalmente viene chiuso, che pu\u00f2 essere eventualmente utilizzato per inserire un ulteriore refrigerante in verticale e un altro, la continuazione del gomito per l'alloggiamento del termometro.\nLa testa di Claisen \u00e8 utilizzata per migliorare le condizioni di distillazione, in quanto in questa tecnica \u00e8 fondamentale la conoscenza della temperatura del vapore che distilla, la testa di Claisen permette il corretto posizionamento del termometro evitando che gocce di liquido che condensano sul bulbo possano interferire sulla misura della temperatura."}
{"id": "463454", "revid": "2136", "url": "https://it.wikipedia.org/wiki?curid=463454", "title": "Zeloti", "text": ""}
{"id": "463456", "revid": "119964544", "url": "https://it.wikipedia.org/wiki?curid=463456", "title": "Spybot - Search &amp; Destroy", "text": "Spybot Search and Destroy \u00e8 un programma di rimozione degli spyware presente nel computer che lavora nei sistemi operativi a partire da Windows 95 in avanti. Come altri programmi simili effettua scansioni nei dischi, nella memoria RAM e nel registro del sistema.\nSpybot fu progettato dal programmatore tedesco Patrick Michael Kolla in Delphi, ed \u00e8 distribuito da \"Kolla's company Safer Networking Limited\".\nSpybot \u00e8 al momento disponibile in tre versioni:\nCaratteristiche.\nSpybot riesce a rimuovere i problemi causati da cookie traccianti, problemi al registro, Winsock LSPs, oggetti ActiveX, reindirizzamento della home page del browser ed \u00e8 anche in grado di proteggere la privacy dell'utente. Spybot include anche una utility di immunizzazione in grado di bloccare l'installazione degli spyware riconosciuti all'interno del suo database.\nPer migliorare sempre pi\u00f9 l'efficienza del programma gli sviluppatori rilasciano gli aggiornamenti delle definizioni del database (che in genere vengono rilasciati ogni mercoled\u00ec per la versione gratuita e quotidianamente per le versioni a pagamento), file di aiuto e nuovi linguaggi (l'italiano \u00e8 gi\u00e0 disponibile) oltre a nuovi algoritmi per le scansioni euristiche. Gli aggiornamenti si scaricano utilizzando la comoda interfaccia del programma e dopo averli scaricati vengono automaticamente installati.\nSpybot si pu\u00f2 installare su sistemi operativi a partire da Windows 95 e si possono scegliere varie skin e vari linguaggi.\n\u00c8 inoltre disponibile una modalit\u00e0 avanzata per gli utenti pi\u00f9 esperti, per pulire e ottimizzare il sistema.\nRiconoscimenti.\nSpybot \u00e8 uno dei programmi pi\u00f9 consigliati per la rimozione di malware in generale e ha vinto numerosi premi come PC World Best Buy e World Class 2003 Awards, il PC Magazine scelta migliore e PC User migliore acquisto #1. Spybot \u00e8 anche raccomandato da CNet, ZDNet, il Wall Street Journal, The Guardian, MSNBC, CNN e altre riviste. \u00c8 particolarmente apprezzato per la sua facilit\u00e0 di installazione e uso nonch\u00e9 per l'interfaccia spartana e semplice da utilizzare."}
{"id": "463457", "revid": "101772160", "url": "https://it.wikipedia.org/wiki?curid=463457", "title": "Colonna di Vigreux", "text": "La colonna Vigreux \u00e8 una colonna di rettifica usata per la distillazione frazionata molto semplice costituita da un tubo di vetro a due innesti (uno per il recipiente di distillazione, l'altro per il \"tubo di Claisen\"). Sulla superficie interna presenta delle digitazioni, sulle quali il vapore condensa ricadendo nel pallone di distillazione; man mano che la distillazione prosegue la condensazione del vapore avviene su digitazioni posizionate pi\u00f9 in alto, fino al tubo di Claisen, questo espediente consente di ottenere vapore ricco del componente pi\u00f9 basso bollente migliorando notevolmente le caratteristiche di purezza del distillato. In campo industriale lo stesso risultato \u00e8 ottenuto riflussando in testa parte del distillato in uscita dal condensatore, o adottando condensatori parziali in testa colonna (detti deflemmatori) il cui condensato ricada direttamente in colonna.\nPi\u00f9 semplicemente, la Colonna di Vigreux serve per rendere pi\u00f9 pura possibile la sostanza da distillare, in quanto sfruttando le sporgenze all'interno, il vapore che si crea si \"ricondensa\" e il processo della distillazione ricomincia."}
{"id": "463493", "revid": "23226", "url": "https://it.wikipedia.org/wiki?curid=463493", "title": "Massacro di Haditha", "text": ""}
{"id": "463509", "revid": "1544245", "url": "https://it.wikipedia.org/wiki?curid=463509", "title": "Nacional'na Suspil'na Teleradiokompanija Ukra\u00efny", "text": "Nacional'na Suspil'na Teleradiokompanija Ukra\u00efny A.T. (), nota semplicemente come Suspil'ne () o attraverso gli acronimi NSTU e UA:PBC, \u00e8 una societ\u00e0 pubblica interamente controllata dal governo ucraino e principale emittente radiotelevisiva in Ucraina.\nNacque nel 2017 dall'accorpamento delle due precedenti emittenti pubbliche del paese, ossia la Nacional'na Telekompanija Ukra\u00efny e la Ukra\u00efns'ke Radio. Sin dalla sua fondazione \u00e8 membro dell'Unione europea di radiodiffusione (UER), per conto della quale ha organizzato l'Eurovision Song Contest 2017.\nNel 2018 l'azienda ha interrotto le trasmissioni che utilizzano il segnale analogico nel paese a seguito della forte crisi finanziaria che sta colpendo l'azienda, dovuta ai tagli governativi applicati. Il segnale analogico, che anche in Ucraina sta venendo sostituito da quello digitale, serve circa il 40% della popolazione.\nGestisce due emittenti televisive nazionale, ossia e , e quattro emittenti radiofoniche, ossia UA:Ukra\u00efns'ke radio, UA:Radio Promin', UA:Radio Kul'tura e Radio Ukraine International.\nStoria.\nLe trasmissioni radiofoniche in Ucraina iniziarono alle 19:00 del 16 novembre 1924 da Charkiv, allora capitale della Repubblica Socialista Sovietica Ucraina, con la trasmissione del primo messaggio: \"\u0410\u043b\u043b\u043e, \u0430\u043b\u043b\u043e, \u0430\u043b\u043b\u043e! \u0413\u043e\u0432\u043e\u0440\u0438\u0442\u044c \u0425\u0430\u0440\u043a\u0456\u0432, \u0433\u043e\u0432\u043e\u0440\u0438\u0442\u044c \u0425\u0430\u0440\u043a\u0456\u0432, \u0433\u043e\u0432\u043e\u0440\u0438\u0442\u044c \u0425\u0430\u0440\u043a\u0456\u0432!\" ossia \"Ciao, ciao, ciao! Charkiv parla, Charkiv parla, Charkiv parla!\". Nel 1933 fu istituito il Comitato statale per le trasmissioni televisive e radiofoniche della RSS Ucraina, direttamente dipendente dal Consiglio dei ministri dell'Unione Sovietica.\nAttivit\u00e0.\nTelevisione.\nSuspil'ne gestisce due emittenti televisive nazionali, ossia e , a cui si aggiungono i canali regionali:\nRadio.\nGestisce tre emittenti radiofoniche nazionali, ossia UA:Ukra\u00efns'ke radio, UA:Radio Promin' e UA:Radio Kul'tura, e una radio internazionale, ossia Radio Ukraine International. Ad esse si aggiungono le 23 emittenti radiofoniche regionali:\nStruttura.\nSuspil'ne \u00e8 suddivisa in 23 direzioni regionali:"}
{"id": "463510", "revid": "599013", "url": "https://it.wikipedia.org/wiki?curid=463510", "title": "Ntu", "text": ""}
{"id": "463512", "revid": "2091899", "url": "https://it.wikipedia.org/wiki?curid=463512", "title": "Stazione Casey", "text": "La base permanente Casey, in Antartide, fu eretta il 29 gennaio 1957 dagli statunitensi, durante l'operazione Deepfreeze II, a 66\u00b015\u2032 lat. S, 110\u00b035\u2032 long. E, 12 m di quota, su una superficie rocciosa (Windmill Island, Terra di Wilkes) e battezzata Wilkes; il 4 febbraio 1959, la stazione pass\u00f2 in gestione all'\"Australian Antarctic Division\"; il 19 febbraio 1969, a causa dell'accumulo nevoso, fu chiusa e il personale trasferito in una base di nuova realizzazione, a un paio di chilometri di distanza (66\u00b017\u2032 lat. S, 110\u00b032\u2032 long. E, 12 m di quota), rinominata appunto Casey (\"the Tunnel\"); questa funzion\u00f2 fino al 31 gennaio 1989; in seguito (1992-93) venne demolita e sostituita dall'attuale (Bailey Peninsula, 66\u00b017\u2032 lat. S, 110\u00b032\u2032 long. E, 32 m di quota) che, dal 1992, \u00e8 indicata come \"Meteorological Centre at Casey\".\nClima.\nIl sommario delle temperature medie per il periodo 1958-2006, reso omogeneo dalla British Antarctic Survey, riporta un valore annuo di \u22129,3\u00a0\u00b0C (deviazione standard: 0,9\u00a0\u00b0C). Il clima di Casey \u00e8 quello tipico della costa orientale antartica, dove si nota un'inerzia termica che fa di gennaio il mese pi\u00f9 caldo (\u22120,1\u00a0\u00b0C); data la latitudine (in pratica, sorge sul Circolo Polare Antartico), la stagione invernale \u00e8 pi\u00f9 breve che sul Plateau Antartico: ma i cinque mesi fra maggio e settembre sono caratterizzati dal Kernlose winter, con medie che oscillano fra \u221214,1\u00a0\u00b0C (maggio) e \u221214,8\u00a0\u00b0C (luglio e agosto). Il ciclo stagionale pu\u00f2 essere ritenuto analogo a quello di Dumont d'Urville. Per quanto riguarda gli estremi termici, una ricognizione d'archivio per il decennio 1957-67 indicava una massima di 7,8\u00a0\u00b0C e una minima di \u221237,2\u00a0\u00b0C; nel periodo di funzionamento della seconda base (\"the Tunnel\": 1969-90) si rilevarono 9,2\u00a0\u00b0C il 25 gennaio 1987 e \u221241,0\u00a0\u00b0C il 19 luglio 1976; con la nuova base (\"Meteorological Centre at Casey\": 1989-2006) infine, si sono misurati 9,2\u00a0\u00b0C il 30 gennaio 1991 e \u221237,5\u00a0\u00b0C il 25 agosto 2005. In quest'ultimo periodo le precipitazioni medie annue assommano a 208,8\u00a0mm distribuiti su 52,5 giorni; luglio risulta essere il mese pi\u00f9 nevoso (27,3\u00a0mm equivalenti), gennaio il pi\u00f9 asciutto (9,2\u00a0mm). Per quanto riguarda il vento, la massima raffica si registr\u00f2 il 29 settembre 1971 con 291\u00a0km/h.\nLa storia climatica, se scomposta per decenni sulla base delle medie annuali, nel XX secolo mostra una fase di optimum a cavallo degli anni ottanta, con successivo riequilibrio verso i valori degli anni cinquanta: una curva evolutiva che solo in parte si accorda con l'andamento della costa orientale antartica. Ecco, comunque, il quadro:\nLogistica e identificativi.\nCasey \u00e8 dislocata in 22 edifici che, durante la stagione estiva, possono ospitare fino a un massimo di 70 persone; per il suo funzionamento, ogni anno utilizza 514 m3 di carburante e 1.300 m3 d'acqua. La base fa parte della rete dell'Organizzazione Meteorologica Mondiale: il codice identificativo \u00e8 89611."}
{"id": "463513", "revid": "1504506", "url": "https://it.wikipedia.org/wiki?curid=463513", "title": "6dof", "text": "6DOF \u00e8 l'acronimo di \"sei gradi di libert\u00e0\" in inglese (\"Six Degrees Of Freedom\") e si riferisce al movimento nello spazio tridimensionale, ovvero l'abilit\u00e0 di muoversi liberamente avanti/indietro, su/gi\u00f9, sinistra/destra (traslare in tre assi perpendicolari) combinati con rotazione lungo tre assi perpendicolari (imbardata, beccheggio, rollio).\nPoich\u00e9 il movimento lungo ognuno di questi assi \u00e8 indipendente quanto per gli assi di traslazione che per gli assi di rotazione, il movimento ha quindi sei gradi di libert\u00e0.\nI bracci robotici sono spesso classificati per i loro gradi di libert\u00e0 (tipicamente raggiungendo pi\u00f9 di sei gradi). Questo numero si riferisce al numero di giunture a singolo asse nel braccio, dove un numero pi\u00f9 alto indica una maggiore flessibilit\u00e0 e precisione nel posizionare un utensile. Questo \u00e8 un esempio pratico, in contrasto con la definizione astratta di gradi di libert\u00e0 che misura la capacit\u00e0 aggregata di posizionamento di un sistema.\nVideogiochi.\n\"Sei gradi di libert\u00e0\" \u00e8 anche un tipo di videogioco in cui non vi \u00e8 gravit\u00e0, e i giocatori sono liberi di muoversi in qualsiasi direzione tridimensionale. \u00c8 impiegato in giochi come \"Descent\" e i suoi seguiti, e meno estesamente nei giochi \"Homeworld\" 1 e 2. Altri videogiochi come Aquanox invece, sembrano offrire un gioco a 6 gradi di libert\u00e0, ma in realt\u00e0 \u00e8 a 5 gradi di libert\u00e0 (non \u00e8 possibile, ad esempio, picchiare su/gi\u00f9 per capovolgersi). In molti videogiochi viene scelta questa variante, per semplificarne la giocabilt\u00e0.\nL'acronimo 3DOF, inteso solo come movimento e non rotazione, \u00e8 a volte utilizzato."}
{"id": "463519", "revid": "187", "url": "https://it.wikipedia.org/wiki?curid=463519", "title": "Synaptic", "text": "Synaptic \u00e8 un programma per la gestione dei pacchetti nelle distribuzioni basate su Debian. Si tratta di un frontend in GTK+ per l'Advanced Packaging Tool.\nStoria.\nLo sviluppo di Synaptic fu iniziato da Conectiva, che chiese ad Alfredo Kojima, allora un suo impiegato, di scrivere un frontend grafico per apt, continuando il lavoro iniziato con la creazione del backend di apt per i pacchetti RPM, apt-rpm, nel caso fosse diventato parte del processo d'installazione della distribuzione Conectiva.\nAnche Gustavo Niemeyer lavor\u00f2 allo sviluppo di Synaptic, mentre era alle dipendenze della Conectiva. Synaptic attualmente \u00e8 mantenuto da Michael Vogt.\nCaratteristiche.\nCon esso si possono installare, aggiornare, rimuovere pacchetti e aggiungere \"repository\" in maniera pi\u00f9 semplice grazie ad un'interfaccia grafica (GUI) anzich\u00e9 utilizzare un'interfaccia a riga di comando.\nSynaptic pu\u00f2 essere usato anche su sistemi basati su pacchetti RPM. Un esempio di Synaptic con RPM \u00e8 quello di PCLinuxOS. Rende grafico e semplice anche l'inserimento di repository esterni alla distribuzione in uso."}
{"id": "463522", "revid": "304744", "url": "https://it.wikipedia.org/wiki?curid=463522", "title": "Sergio Fiorentini", "text": "Biografia.\nPadre dell'attore e doppiatore Maurizio Fiorentini, marito dell'attrice e doppiatrice Eliana Lupo e zio del doppiatore Jacopo Bonanni, Fiorentini ha recitato in molte fiction televisive tra cui \"Il maresciallo Rocca\" (seguita dal film TV \"Il maresciallo Rocca e l'amico d'infanzia\") dove interpretava il brigadiere Cacciapuoti, \"spalla\" del protagonista; tra le altre serie, \"La buona battaglia - Don Pietro Pappagallo\", \"Distretto di polizia\", \"La squadra\", \"Cuori rubati\", \"Papa Giovanni - Ioannes XXIII\", \"Paolo VI - Il Papa nella tempesta\".\nHa prestato la voce ad attori del calibro di Gene Hackman, Bill Cosby, Burt Young, Tony Burton, Max von Sydow, Tom Wilkinson e Patrick McGoohan, ma anche a Mel Brooks nel film \"Balle spaziali\" e al comico inglese Benny Hill nella serie \"The Benny Hill Show\". Ha inoltre doppiato Bud Spencer nelle due stagioni della serie televisiva \"Detective Extralarge\", nella serie \"Noi siamo angeli\" e nei film \"Charleston\", \"Botte di Natale\", \"Al limite\", \"Tesoro, sono un killer\".\nHa lavorato anche per il cinema d'animazione: sua \u00e8 la voce del mandrillo Rafiki nella trilogia de \"Il re leone\". Ha dato la voce anche al protagonista del lungometraggio francese \"La profezia delle ranocchie\" e al nonno della piccola Heidi nell'omonima serie a cartoni animati.\nNel 2005 ha vinto il \"Premio alla carriera maschile\" al Gran Gal\u00e0 del Doppiaggio-Romics.\nNel maggio 2007 ha vinto il \"Premio alla carriera\" alla quarta edizione del Leggio d'oro.\nLa morte.\n\u00c8 morto l'11 dicembre 2014 all'Ospedale San Camillo di Roma dove era ricoverato, dopo una lunga malattia, all'et\u00e0 80 anni.I funerali si sono celebrati il giorno seguente alle 15:30, nella Basilica di Santa Maria in Montesanto, nota come la Chiesa degli Artisti a Piazza del Popolo, dove hanno presenziato alcuni volti del cinema; dopo la cerimonia funebre il suo corpo \u00e8 stato trasferito al Cimitero Flaminio di Prima Porta per la cremazione."}
{"id": "463523", "revid": "2225", "url": "https://it.wikipedia.org/wiki?curid=463523", "title": "Clerks - commessi", "text": ""}
{"id": "463524", "revid": "713168", "url": "https://it.wikipedia.org/wiki?curid=463524", "title": "Cesare da Sesto", "text": "Si form\u00f2 a Milano a contatto con Leonardo da Vinci, di cui divenne un fedele seguace, rientrando nella cerchia dei leonardeschi. Grazie ai suoi viaggi in particolare diffuse lo stile del maestro anche in aree da lui mai toccate, come il Meridione d'Italia.\nBiografia.\nNon si conosce nulla della formazione e dei suoi primi anni di attivit\u00e0, che si ipotizzano trascorsi a Milano nella cerchia leonardesca. Si \u00e8 ipotizzato che possano essere di sua mano alcuni affreschi con \"Storie di Santa Caterina\" dell'Abbazia di San Donato a Sesto Calende.\nA Roma con Raffaello.\nI primi documenti che lo riguardano risalgono al 1508, con pagamenti per la decorazione (perduta) di un ambiente dei Palazzi Vaticani a Roma, per conto di Giulio II. La sua prima opera nota \u00e8 ritenuta dai critici la \"Madonna col Bambino e San Giovanni Battista\" (Museu Nacional de Arte Antiga, Lisbona), che riecheggia nelle pose dei personaggi la Vergine delle Rocce. A questi anni risalgono una lunetta con una \"Madonna con Bambino\" affrescata nel convento di Sant'Onofrio sul Gianicolo e alcune pitture recentemente rintracciate nella chiesa di San Giovanni Battista in Campagnano di Roma, alcuni affreschi con \"Santi\", e particolarmente la pittura su tela detta la \"Madonna del Ciliegio\" (o \"del Ceraso\").\nA Roma, pur senza mai distaccarsi dalla matrice naturalistica lombarda, arricch\u00ec il linguaggio leonardesco con riprese dall'arte classica e da Raffaello. Al Castello di Ostia collabor\u00f2 con Baldassarre Peruzzi alla stesura di grottesche, motivo ornamentale di recente introduzione. I lavori di questo periodo sono anche testimoniati dal cosiddetto \"Album di Cesare da Sesto\", un taccuino di trentasei disegni, oggi conservato alla Pierpont Morgan Library di New York. Altres\u00ec a questo periodo dovrebbe appartenere la piccola tavoletta devozionale con \"Cristo di dolore e il cardinale Oliviero Carafa\" (Museo di Capodimonte, Napoli).\nIl viaggio a Messina e Napoli.\nVerso il 1513 si trasfer\u00ec in Sicilia e dipinse, a Messina, un'importante pala d'altare per l'oratorio di San Giorgio dei Genovesi (oggi a San Francisco, California Palace of the Legion of Honor). La tavola, una Madonna con Bambino tra san Giovanni Battista e san Giorgio, ambientata su uno sfondo di antiche rovine, richiama Leonardo nei minuziosi dettagli botanici e Raffaello nella monumentale posa della Vergine. Ebbe grande fama e seguito fra gli artisti locali. A lui viene anche attribuita la tavola di \"Sant'Alberto\", forse facente parte di un polittico andato perso, che si trova a Modica nella chiesa del Carmine.\nTrasferitosi poi a Napoli, realizz\u00f2 nel 1515 un monumentale polittico per l'abbazia di Cava dei Tirreni, coadiuvato da Girolamo Ramarino da Salerno. Dipinta per l\u2019altare maggiore della chiesa della SS. Trinit\u00e0 della Badia di Cava, \u00e8 formata da sei tavole e una predella divisa in tre scomparti: \"Madonna in Gloria; S. Pietro; S. Paolo; Battesimo di Cristo; S. Benedetto; S. Gregorio\". La predella raffigura dodici \"Santi Benedettini\". Risalta qui l'ispirazione alla \"Madonna di Foligno\" di Raffaello. \nI capolavori della Maturit\u00e0.\nTornato a Milano, esegu\u00ec, assieme a Bernardino Bernazzano uno dei suoi capolavori, il \"Battesimo di Cristo\" oggi nella Collezione Gallarati Scotti, visto da Giovan Paolo Lomazzo nella raccolta di Prospero Visconti. In questi anni Cesare realizz\u00f2 una serie di tavole che raggiunsero una certa fortuna fra i collezionisti milanesi dei decenni successivi: un \"San Girolamo\" (oggi a Southampton), gi\u00e0 di Guido Mazenta, la \"Sacra Famiglia con santa Caterina\" detta \"Madonna del Bassorilievo\" (oggi al Museo dell'Ermitage), testimoniata sempre nel palazzo di Prospero Visconti, e soprattutto una \"Salom\u00e8\" (oggi al Kunsthistorisches Museum di Vienna), che fu del banchiere Cesare Negrolo e poi donata dal Lomazzo all'imperatore Rodolfo II, raffinato collezionista, che divenne subito celebre tanto che ne furono realizzate numerose copie. Fra le piccole Madonne destinate alla devozione privata, sono famose la \"Madonna dell'Albero\" (Pinacoteca di Brera, Milano) e la \"Madonna col Bambino e l'agnello\" (Milano, Museo Poldi Pezzoli), variante della \"Sant'Anna\" di Leonardo.\nVa segnalato, nel 1517, il suo ritorno a Messina, dove dipinse la sua opera pi\u00f9 celebre, l\"Adorazione dei Magi\" per la chiesa di San Niccol\u00f2 (oggi a Napoli, Capodimonte), che divenne un modello da imitare per molti artisti del meridione. Ritenuta il capolavoro della maturit\u00e0 dell'artista, ricorda, per le numerose figure che la affollano, e il raffinato paesaggio con le rovine, la vinciana \"Adorazione dei Magi\" degli Uffizi.\nTornato in patria, cominci\u00f2 a dipingere per la chiesa di San Rocco il \"Polittico di San Rocco\" (oggi alla pinacoteca del Castello Sforzesco), una delle sue opere pi\u00f9 celebrate dalle fonti per aver riunito in un solo dipinto le maniere di Leonardo e Raffaello (il pannello centrale \u00e8 ispirato alla \"Madonna di Foligno\"), lasciato incompiuto per il sopraggiungere della morte prematura dell'artista quarantaseienne. \nA lui vengono attribuiti alcune copie da Leonardo, come l\"Ultima Cena\" di Ponte Capriasca o la \"Leda col cigno\" di Salisbury o quella della Galleria Borghese."}
{"id": "463526", "revid": "1318658", "url": "https://it.wikipedia.org/wiki?curid=463526", "title": "Astrolite", "text": ""}
{"id": "463530", "revid": "287204", "url": "https://it.wikipedia.org/wiki?curid=463530", "title": "Azioni petitorie", "text": "Le azioni petitorie sono azioni che spettano al proprietario per difendere il suo diritto contro turbative altrui. \nSono azioni reali in quanto volte a difendere un diritto reale. In controtendenza con quanto spiega l'articolo 100 del Codice di procedura Civile secondo il quale chiunque ha il diritto di agire in giudizio a difesa dei propri diritti. Tali azioni vengono enumerate per ragioni storiche ovvero in quanto affondanti le loro radici nel diritto romano, nell'ambito del quale ciascuno poteva agire in giudizio se e in quanto dotato del potere di azione. Nella Roma antica, infatti, contrariamente a quanto accade oggi, il diritto soggettivo presupponeva l'azione.\nSi distinguono dalle azioni possessorie che, invece hanno come presupposto il possesso.\nAzione di rivendicazione.\nL'azione di rivendicazione (dall'antica \"rei vindicatio\"), regolata dall' del codice civile, \u00e8 l'azione fondamentale a difesa della propriet\u00e0. Ha diritto di esercitarla chiunque si pretenda proprietario, e non sia in possesso del bene. Si esercita contro chiunque sia in possesso o nella detenzione attuale della cosa. Se si tratta di un bene immobile, la trascrizione della citazione render\u00e0 la sentenza efficace anche contro chi avesse acquistato diritti dal convenuto successivamente.\nL'azione \u00e8 imprescrittibile, cio\u00e8 chi ne ha diritto non pu\u00f2 mai perdere la facolt\u00e0 di esercitarla, salvi gli effetti dell'usucapione.\nPerch\u00e9 l'azione abbia effetto favorevole, l'attore deve provare il suo diritto di propriet\u00e0, e per farlo non \u00e8 sufficiente esibire un titolo d'acquisto, ma \u00e8 necessario dimostrare che il dante causa aveva a sua volta un valido diritto, e cos\u00ec via, risalendo di proprietario in proprietario fino a giungere al primo titolo d'acquisto, che sar\u00e0 di regola originario (l'usucapione il pi\u00f9 frequente); \u00e8 un tipico esempio di \"probatio diabolica\". Nel caso il bene conteso sia mobile (non registrato), soccorre, peraltro, l'istituto del \"possesso vale titolo\".\nAzione di mero accertamento della propriet\u00e0.\nL'azione di mero accertamento della propriet\u00e0, a differenza delle altre che trovano espressa disciplina all'interno del codice civile, \u00e8 riconosciuta dalla giurisprudenza a colui il quale abbia interesse ad ottenere un provvedimento del giudice che riconosca il suo diritto di propriet\u00e0 (ovvero l'esistenza e l'effettiva consistenza di esso) con efficacia di giudicato, in ragione di una turbativa che questi abbia subito (ad es. una contestazione dello stesso).\nLa prova, a carico dell'attore, dovr\u00e0 consistere nella dimostrazione rigorosa del suo diritto di propriet\u00e0, al pari di ci\u00f2 che accade in ipotesi di esperimento dell'azione di rivendicazione.\nAzione negatoria.\nCon l'azione negatoria (disciplinata dall'art. 949 del codice civile) si intende far negare l'esistenza sulla propria situazione di diritti altrui quando da questi si teme di subire un pregiudizo che pu\u00f2 derivare da situazioni di fatto, o di diritto e che limitano la pienezza del mio diritto. Affinch\u00e9 vada a buon esito il proprietario dovr\u00e0 dimostrare, con ogni mezzo, anche in via presuntiva, l'esistenza di un titolo dal quale risulti il suo acquisto. Offerta questa prova spetta al convenuto dimostrare l'esistenza di un titolo a fondamento della sua pretesa.\nAzione di regolamento dei confini.\nGli articoli e 951 del codice civile disciplinano le due \"azioni di confine\";\nla prima, l'azione di regolamento dei confini, presuppone l'incertezza degli stessi, e la conseguente necessit\u00e0 di certezza del diritto.\nDue sono i casi in cui normalmente l'azione \u00e8 proposta: in uno il giudice \u00e8 chiamato ad apporre precisamente il limite che separa due fondi, perch\u00e9 sussiste incertezza anche tra le parti; nell'altro esiste una zona dai limiti definiti, ma \u00e8 controverso a quale dei fondi appartenga.\nPer quanto riguarda le dimostrazioni da effettuare, ogni mezzo di prova \u00e8 ammesso. Se nessuna delle parti riesca a dimostrare il fondamento della propria pretesa, il giudice dovr\u00e0 apporre i limiti servendosi delle mappe catastali.\nAzione di apposizione di termini.\nL'altra \"azione di confine\", regolata dall' del codice civile, \u00e8, appunto, l'azione per l'apposizione di termini: si tratta del caso in cui non c'\u00e8 incertezza dei confini, ma l'attore vuole apporre un segno materiale di delimitazione.\nIl convenuto \u00e8 chiamato in causa per dividere le spese, e per evitare future discussioni.\nCiascuno dei proprietari pu\u00f2 intentarla; la competenza \u00e8 del giudice di pace (art. 7, comma 3, n. 1) c.p.c.)"}
{"id": "463538", "revid": "124353702", "url": "https://it.wikipedia.org/wiki?curid=463538", "title": "Seconda Repubblica di Polonia", "text": "Seconda Repubblica di Polonia \u00e8 il nome non ufficiale applicato alla Repubblica di Polonia nel periodo compreso tra la prima e la seconda guerra mondiale. La repubblica confinava con la Germania, la Cecoslovacchia, la Romania, l'Unione Sovietica, la Lettonia, la Lituania e la Citt\u00e0 Libera di Danzica.\nQuando i confini dello stato furono stabiliti nel 1922, aveva una superficie di 388.600 km\u00b2 (il sesto stato dell'Europa), e 27,2 milioni di abitanti, secondo il censimento di quell'anno. Nel 1939, subito prima dello scoppio del secondo conflitto mondiale, aveva circa 35,1 milioni di abitanti. Un terzo di questi erano appartenenti alle minoranze nazionali (17% di ucraini e bielorussi, 10% di ebrei, 5% di tedeschi e 2% di lituani e cechi).\nLa Seconda Repubblica \u00e8 spesso associata a tempi di grande avversit\u00e0; dovette destreggiarsi nelle difficolt\u00e0 economiche conseguenti alla Grande Guerra, alla guerra sovietico-polacca, alla guerra polacco-lituana ed alla Guerra polacco-ucraina, e in seguito con la crescente ostilit\u00e0 della Germania nazista. La Polonia non giunse mai ad ottenere un livello di sviluppo economico e di prosperit\u00e0 comparabile a quello dei paesi dell'Europa occidentale, anche se le realt\u00e0 di Varsavia, Cracovia e Leopoli si innalzarono al livello delle principali citt\u00e0 occidentali.\nL'esistenza Seconda Repubblica Polacca \u00e8 importante per essere stata la prima forma davvero indipendente de facto (gi\u00e0 lo era de iure) da 123 anni dopo la spartizione del 1795. La Repubblica scomparve nel 1939 a causa dell'attacco della Germania nazionalsocialista (Campagna di Polonia) e dell'intervento successivo dell'Unione Sovietica che occup\u00f2 le aree orientali secondo le zone d'influenza stabilite nel Patto Molotov-Ribbentrop.\nStoria.\nGli inizi.\nOccupata dagli eserciti tedesco e austro-ungarico nell'estate del 1915, la Polonia (fino ad allora territorio russo) fu proclamata Regno indipendente dalle potenze occupanti il 5 novembre 1916, con un Consiglio di Stato governante e, dal 15 ottobre 1917, fu formato un Consiglio di Reggenza (\"Rada Regencyjna Kr\u00f3lestwa Polskiego\") per amministrare l'area in attesa dell'elezione di un re.\nPoco prima della fine della prima guerra mondiale, il 7 ottobre 1918, il Consiglio di Reggenza sciolse il Consiglio di Stato e annunci\u00f2 la sua intenzione di restaurare l'indipendenza della Polonia. Con l'eccezione del Partito Social Democratico di Polonia e Lituania, di orientamento marxista, la maggior parte dei partiti politici sostenne questa idea. Il 23 ottobre il Consiglio nomin\u00f2 un nuovo governo, con a capo J\u00f3zef Swierzynski e inizi\u00f2 la coscrizione all'Esercito polacco. Il 5 novembre, a Lublino, fu creato il primo soviet dei delegati. Il 6 novembre i comunisti annunciarono la creazione della Repubblica di Tarnobrzeg. Lo stesso giorno, fu creato un Governo Provvisorio Popolare della Repubblica di Polonia, sotto il comando del socialista Ignacy Daszy\u0144ski.\nIl 10 novembre J\u00f3zef Pi\u0142sudski, appena liberato dalle autorit\u00e0 tedesche a Magdeburgo, torn\u00f2 a Varsavia. Il giorno seguente, tenendo in considerazione la sua popolarit\u00e0 e il sostegno che proveniva da molti partiti politici, il Consiglio di Reggenza nomin\u00f2 Pi\u0142sudski Comandante in Capo delle Forze Armate Polacche. Il 14 novembre il Consiglio si sciolse e trasfer\u00ec tutte le autorit\u00e0 a Pi\u0142sudski come Capo di Stato (\"Naczelnik Pa\u0144stwa\").\nI centri di governo che furono creati in Galizia comprendevano un Consiglio Nazionale del Principato di Cieszyn ed un Comitato di Liquidazione Polacco. Poco dopo, scoppi\u00f2 il conflitto a Leopoli tra le forze ucraine e quelle polacche.\nDopo le consultazioni con Pilsudski, il governo Daszynski si dimise e nacque il nuovo governo di J\u0119drzej Moraczewski.\nSeconda guerra mondiale.\nL'inizio della seconda guerra mondiale pose fine alla Seconda Repubblica di Polonia. L'invasione della Polonia inizi\u00f2 il 1\u00ba settembre 1939, una settimana dopo la firma del Patto Molotov-Ribbentrop, ed ebbe fine il 6 ottobre 1939, con la Germania nazista e l'Unione Sovietica che occuparono interamente la Polonia. Quest'ultima, tuttavia, non si arrese, ma continu\u00f2 ad esistere segretamente con lo Stato segreto polacco e con il governo in esilio della Polonia.\nEconomia.\nDopo avere riconquistato l'indipendenza, la Polonia dovette affrontare grandi difficolt\u00e0 economiche. All'interno dei confini della repubblica, erano ancora in vigore i resti di tre diversi sistemi economici, con tre valute diverse e con scarsi collegamenti infrastrutturali. La situazione era cos\u00ec grave che i centri industriali vicini non possedevano i collegamenti ferroviari diretti poich\u00e9 erano stati parte di diverse nazioni occupanti. A ci\u00f2 si aggiungeva la distruzione lasciata sia dalla prima guerra mondiale che dalla guerra sovietico-polacca. Vi era anche grande disparit\u00e0 economica tra l'est e l'ovest della nazione, in quanto la parte occidentale era pi\u00f9 sviluppata e prospera. Anche le frequenti chiusure delle frontiere e le guerre tariffarie (specialmente con la Germania nazista) ebbero impatti negativi sull'economia polacca.\nNonostante questi problemi, la Polonia riusc\u00ec nel periodo interbellico a raggiungere un discreto stato di prosperit\u00e0 economica rispetto all'Europa occidentale. Nel 1924 il ministro dell'economia W\u0142adys\u0142aw Grabski introdusse lo Z\u0142oty polacco come singola valuta comune per la Polonia; la nuova valuta rimase la pi\u00f9 stabile tra quelle dell'Europa centrale. Lo Z\u0142oty polacco aiut\u00f2 la nazione a tenere sotto controllo l'iperinflazione: la Polonia fu l'unico paese in Europa ad essere in grado di farcela contando solo sulle proprie forze, senza aiuti o prestiti dall'estero.\nLa base della relativa prosperit\u00e0 della Polonia erano i progetti di sviluppo economico che prevedevano la costruzione di due elementi infrastrutturali essenziali. Il primo era l'istituzione del porto a Gdynia, che permise alla Polonia di oltrepassare completamente Danzica (che era posta sotto pesanti pressioni naziste per boicottare le esportazioni polacche di carbone). Il secondo era la creazione di un distretto industriale, detto 'COP' (Centralny Okr\u0119g Przemys\u0142owy). Sfortunatamente questi sviluppi furono interrotti e distrutti dall'invasione tedesca all'inizio della seconda guerra mondiale.\nDemografia.\nLa Polonia \u00e8 stata tradizionalmente un Paese abitato da gente di diversa nazionalit\u00e0, con consistenti minoranze ebree e ucraine. Queste minoranze sono esistite in numero elevato specialmente dopo che la nazione ebbe riconquistato la propria indipendenza alla fine della prima guerra mondiale, nel 1918. Il censimento di quell'anno registr\u00f2 il 30,8% degli abitanti della Polonia come non polacchi. Con la vittoria polacca nella guerra sovietico-polacca, la Polonia estese ancora di pi\u00f9 i suoi territori, facendo aumentare la percentuale delle minoranze. Nel 1931 il censimento mostr\u00f2 che il 66% della popolazione era polacca, il 15% ucraina, il 9% ebrea, il 5% bielorussa e il 2,5% tedesca.\nLa Polonia era anche una nazione dalle molte religioni, di origine ebraica e cristiana. Nel 1921 16.057.229 polacchi (circa il 62,5%) erano cattolici, 3.031.057 (l'11,8%) erano ortodossi, 2.815.817 (il 10,95%) erano greco-ortodossi, 2.771.949 (il 10,8%) ebrei e 940.232 (il 3,7%) erano protestanti. Nel 1931 la Polonia comprendeva la pi\u00f9 vasta percentuale di popolazione ebrea al mondo, con un quinto di tutti gli ebrei del mondo che abitavano proprio nella nazione dell'Europa orientale. Norman Davies fornisce i risultati del censimento del 1931 come segue\nDivisione amministrativa e geografia.\nLa divisione amministrativa della Seconda Repubblica era basata su tre sistemi. Al livello pi\u00f9 basso c'erano i \"comuni\", che erano poco pi\u00f9 che governi di villaggi o citt\u00e0. Questi erano poi riuniti nei \"distretto\", a loro volta unificati in vari voivodati.\nIl 1\u00ba aprile 1938 i confini di diversi voivodati occidentali mutarono considerevolmente."}
{"id": "463539", "revid": "287204", "url": "https://it.wikipedia.org/wiki?curid=463539", "title": "Astrolite (minerale)", "text": "Lastrolite \u00e8 una variet\u00e0 di muscovite. Nel 1904 Reinisch la descrisse in base a delle inclusioni sotto forma di aggregati lamellari verdi rinvenute in campioni provenienti da Neumark, presso Reichentach (Germania). Nel 1972 si stabil\u00ec che si trattava di muscovite fengitica per cui non fu pi\u00f9 riconosciuta come specie a s\u00e9 stante dall'International Mineralogical Association (IMA)."}
{"id": "463549", "revid": "3350150", "url": "https://it.wikipedia.org/wiki?curid=463549", "title": "Rutelli", "text": ""}
{"id": "463559", "revid": "287204", "url": "https://it.wikipedia.org/wiki?curid=463559", "title": "Astrolite (esplosivo)", "text": "LAstrolite \u00e8 il nome commerciale di un esplosivo, inventato dal chimico Gerald Hurst negli anni '60 durante il suo impiego con l\"Atlas Powder Company\". La famiglia degli astroliti consiste in due componenti, lAstrolite G e lAstrolite A. Entrambi sono dei liquidi ad alto potenziale esplosivo, composti da nitrato di ammonio ossidante e idrazina, impiegata come carburante per missili e piccoli aerei militari. Entrambi trovano ancora qualche uso commerciale e civile per fini distruttivi, anche se sono quasi completamente stati abbandonati a vantaggio delle sostanze con un analogo potere distruttivo ma pi\u00f9 sicure ed economiche, soprattutto per quanto riguarda la natura corrosiva, tossica e cancerogena dell'idrazina, componente principale dell'astrolite.\nAstrolite G.\nL'Astrolite G, chiamato anche A-1-5, il pi\u00f9 comune tra i due tipi di astroliti, \u00e8 una miscela di nitrato di ammonio e idrazina in proporzione 2:1, misurata in peso. Si presenta come un liquido incolore ed inodore (o con leggero odore di pesce marcio) che detona solo quando vi \u00e8 applicato un detonatore (pur essendo alquanto sensibile).\nHa una velocit\u00e0 di detonazione di 8,600 m/s e per questo \u00e8 stato ampiamente referenziato come \"l'esplosivo non nucleare pi\u00f9 potente al mondo\". L'equivoco \u00e8 largamente causato dall'esagerazione sulla sua pubblicizzazione, che ne cita l'alta velocit\u00e0 di detonazione in paragone con quella della nitroglicerina o superiore a quella del TNT, mentre trascura di citare la bassa densit\u00e0.\nAstrolite A.\nAstrolite A, un secondo (e meno comune) tipo di Astrolite, \u00e8 sintetizzato dall'addizione di polvere di alluminio molto fine all'Astrolite G. Bench\u00e9 esso abbia una velocit\u00e0 di detonazione inferiore all'Astrolite G (approssimativamente 7,600 m/s contro 8,600 m/s), l'aggiunta di alluminio accresce la densit\u00e0 dell'Astrolite, aumentando complessivamente l'efficacia generale che rende questo esplosivo di gran lunga migliore dell'Astrolite G.\nProduzione.\nLa fabbricazione di un Astrolite \u00e8 molto semplice e consiste solo nel miscelare una parte di idrazina anidra con due parti di nitrato di ammonio, misurati in peso.\nLa miscelazione dei due componenti va fatta delicatamente, perch\u00e9 produce un miscuglio molto sensibile agli urti.\nCaratteristica di persistenza.\nUna caratteristica degna di nota per la famiglia degli Astroliti \u00e8 il grado di persistenza per un normale composto liquido esplosivo. A causa della sua volatilit\u00e0, pu\u00f2 essere disperso in un'area, essere assorbito dal suolo, e trattenere le sue capacit\u00e0 esplosive intatte per almeno 4 giorni. Questa caratteristica positiva ha contribuito a far pensare (erroneamente) nell'idea collettiva che l'Astrolite sia il composto non nucleare con maggior capacit\u00e0 esplosiva conosciuto finora."}
{"id": "463560", "revid": "767487", "url": "https://it.wikipedia.org/wiki?curid=463560", "title": "Daniel Gygax", "text": "Carriera.\nClub.\nCresciuto nelle giovanili del Baden, in cui militava sin dall'et\u00e0 di sette anni, nel 1998 \u00e8 prelevato dallo : qui, vista anche la giovane et\u00e0, non riesce a trovare spazio in tre stagioni. Per questo, nel 2001, dopo una breve parentesi al Winterthur, passa all', per poi tornare a Zurigo dopo una stagione abbastanza positiva, con 21 presenze e 3 reti; a Zurigo conquista visibilit\u00e0, raggranellando dal 2002 al 2005 16 gol in 93 presenze, prima del trasferimento in Francia.\nNel 2005, infatti, passa al , squadra militante nella Ligue 1. Nella sua prima stagione, totalizza 22 presenze e 4 gol in campionato e 2 presenze in Champions League; la successiva per\u00f2, con l'arrivo in squadra dell'ala destra Kader Keita, non lo vede integrato nell'organico e negli schemi tattici dell'allenatore Claude Puel, nonostante il gol in Champions contro l'.\nQuindi, nel gennaio 2007, viene ceduto in prestito in Ligue 2 al Metz, nella cui stagione della promozione in Ligue 1 Gygax contribuisce con 3 gol in 9 partite. Nella stagione seguente, terminata con la retrocessione del Metz in Ligue 1 gioca 1742 minuti, durante i quali in 25 presenze segna 2 volte.\nNell'estate 2008 si \u00e8 trasferito al Norimberga.\nNazionale.\nEsordisce il 31 marzo 2004 in - 1-0. Con la Nazionale svizzera ha preso parte ai Mondiali di Germania 2006. \u00c8 stato convocato per il : questo \u00e8 il suo secondo europeo dopo Portogallo 2004, senza contare quello del 2002 con la ."}
{"id": "463567", "revid": "365417", "url": "https://it.wikipedia.org/wiki?curid=463567", "title": "Giorgio Celli", "text": " Era padre di Davide Celli.\nAttivit\u00e0 scientifica.\nDopo la laurea in Scienze Agrarie, presso l'Universit\u00e0 di Bologna, inizia come assistente, frequentando spesso, per i suoi studi, la foresta di Campigna, nell'Appennino forlivese, per diventare poi docente all'Universit\u00e0 di Bologna, presso la quale ha diretto l'Istituto di entomologia \"Guido Grandi\" dal novembre 1992 all'ottobre 1998.\nCome entomologo ha studiato le api sia sul versante della ricerca ecologica, come possibili indicatrici del livello di inquinamento da fitofarmaci e da piombo, sia sul versante etologico, studiando alcuni aspetti della loro percezione visiva e delle loro capacit\u00e0 di apprendimento. Come ecologo ha dedicato il suo interesse sull'ecologia degli agroecosistemi, interessandosi ai metodi di contenimento biologico delle popolazioni di insetti nocivi. In questo contesto ha creato un centro, unico in Italia, nella quale vengono prodotti insetti utili per la lotta biologica ai fitofagi, e un centro che si occupa del controllo delle popolazioni di zanzare.\nIn seguito alla nascita del Biolab di Cesena, prima biofabbrica italiana di insetti utili all'agricoltura, voluta da Celli e dai suoi stretti collaboratori (oggi Bioplanet), la lotta biologica \u00e8 diventata sempre pi\u00f9 importante e adottata, in sostituzione totale, o parziale, degli insetticidi di sintesi usati in agricoltura. Ha pubblicato pi\u00f9 di 200 contributi scientifici su riviste nazionali e internazionali. Con il progetto di creazione della nuova area espositiva del Museo Regionale di Scienze Naturali di Torino, gli viene affidata la direzione scientifica per l'allestimento del nuovo spazio dedicato alla storia della vita sulla Terra, inaugurata nel marzo 2012.\nNumerosi sono stati i suoi collaboratori entomologi e allievi; in particolare Giorgio Nicoli, prematuramente scomparso prima del suo maestro. Tra gli altri collaboratori: Stefano Maini, Claudio Porrini, Romeo Bellini, Bettina Maccagnani, Limitri Corazza, Riccardo Cornale, Massimo Benuzzi, Giovanni Burgio, Fabrizio Santi e Paolo Radeghieri (che ha affiancato Celli nei suoi impegni anche a Bruxelles). Celli si interess\u00f2 anche di letteratura, partecipando assiduamente, sin dalle prime edizioni, alla rassegna \"Poesia e natura nel Parco\", organizzato dal centro culturale \"L'Ortica\" di Forl\u00ec: un\u00ec cos\u00ec l'amore per la natura e per la poesia .\nIl 10 maggio 2011 decide di ricoverarsi per un intervento chirurgico al Policlinico Sant'Orsola-Malpighi di Bologna. Dopo 3 giorni in terapia intensiva contrae 2 infezioni, prima \"Candida tropicalis\". subito dopo \"Klebsiella pneumoniae\" Carbapenemi-resistente. Da quel momento sono i macchinari a tenerlo in vita. Venne improvvisamente colto da un malore e mor\u00ec l'11 giugno 2011 all'et\u00e0 di 76 anni.. Oggi riposa nel cimitero comunale di Monzuno.\nLetteratura, cinema e televisione.\nDa sempre Giorgio Celli ha affiancato l'attivit\u00e0 di scienziato a quella di scrittore: membro del Gruppo 63, \u00e8 stato autore di numerosi romanzi, soprattutto gialli, nella cui ambientazione emerge quasi sempre la sua cultura scientifica e il suo amore per gli animali, in particolare per i gatti:\n\u00c8 stato anche autore teatrale e di poesie. Nel 1975 ha vinto il Premio Pirandello con l'opera \"Le tentazioni del professor Faust\", sue \"pi\u00e8ces\" sono state rappresentate al Festival dei Due Mondi di Spoleto. Al cinema ha recitato per Pupi Avati in \"La mazurka del barone, della santa e del fico fiorone\" (1975) e in altri lungometraggi. In televisione ha condotto il programma di divulgazione \"Nel regno degli animali\". Nel 1986 ha inoltre curato l'audiovisivo \"Arte e biologia nel Novecento\" per la sezione \"Arte e scienza\" della Biennale di Venezia.\nPolitica.\nHa avuto anche incarichi politici come parlamentare europeo dal 1999 al 2004 nel gruppo Verdi/ALE. Inoltre, sempre per il partito dei Verdi e sempre nello stesso periodo, \u00e8 stato consigliere comunale a Bologna, citt\u00e0 nella quale visse."}
{"id": "463569", "revid": "1498", "url": "https://it.wikipedia.org/wiki?curid=463569", "title": "Il Sonno", "text": ""}
{"id": "463573", "revid": "123736298", "url": "https://it.wikipedia.org/wiki?curid=463573", "title": "Austrofascismo", "text": "Austrofascismo \u00e8 un termine frequentemente utilizzato per descrivere la dittatura instaurata in Austria tra il 1934 e il 1938. Perno di questo sistema era il Fronte Patriottico (\"Vaterl\u00e4ndische Front\"), partito politico di estrema destra (dotato anche di un'unit\u00e0 paramilitare, gli Heimwehr) da cui provenivano i leader Engelbert Dollfuss e Kurt Alois von Schuschnigg: inizialmente i due dittatori facevano parte del Partito Cristiano-Sociale, ma questo movimento sarebbe stato ben presto fagocitato dal partito unico.\nOrigini.\nLe origini dell'austrofascismo vengono fatte risalire al \"giuramento di Korneuburg\", una dichiarazione fatta dall'apparato paramilitare dei cristiano-sociali il 18 maggio del 1930, in cui venivano condannate \"la lotta di classe marxista\" e le \"riforme liberal-capitaliste\" mentre anche il sistema multipartitico e parlamentare dell'Occidente veniva stigmatizzato.\nIl giuramento era diretto soprattutto all'opposizione socialdemocratica e al suo programma di Linz del 1926. Esso non era condiviso soltanto dagli Heimwehr: ormai una buona fetta dell'elettorato cristiano-sociale vedeva di buon occhio l'instaurazione in Austria di un regime fascista.\nIdeologicamente, quindi, l'austrofascismo appare come una combinazione del fascismo italiano (cos\u00ec come Giovanni Gentile lo aveva esposto nell'enciclopedia Treccani) e del cattolicesimo conservatore austriaco.\nEvoluzione.\nIn Austria si era andato sviluppando a cavallo fra gli anni Venti e Trenta il Fronte Patriottico, fondato da Engelbert Dollfuss, che sal\u00ec al potere nel 1932; tra il 1933 e il 1934 sciolse il Parlamento (Consiglio Nazionale) e gli altri partiti e ne fece arrestare i deputati, instaurando un regime autoritario che ebbe per\u00f2 breve durata. Dollfuss inaugur\u00f2, in quegli anni, una politica apertamente nazionalista e filofascista contraria all'Anschluss: anzi, per proteggere il suo paese dalle mire annessionistiche del Terzo Reich, il cancelliere austriaco stipul\u00f2 con l'Italia fascista un patto di alleanza.\nNel 1934 Engelbert Dollfuss fu ucciso durante un tentativo di colpo di Stato da parte di nazisti austriaci. La ferma reazione italiana imped\u00ec ad Hitler di incorporare l'Austria alla Germania nazista. La politica di Dollfuss fu portata avanti ancora dal suo collaboratore Kurt von Schuschnigg fino all'annessione (Anschluss, 1938) dell'Austria al Terzo Reich. Tale annessione fu resa in gran parte possibile dall'acquiescenza di Mussolini, legatosi nel frattempo ad Hitler ed alla sua politica a causa degli eventi seguiti alla Guerra d'Etiopia, e dall'inazione delle altre potenze europee (Unione Sovietica, Gran Bretagna e Francia)."}
{"id": "463574", "revid": "2149408", "url": "https://it.wikipedia.org/wiki?curid=463574", "title": "Bentham", "text": ""}
{"id": "463576", "revid": "599013", "url": "https://it.wikipedia.org/wiki?curid=463576", "title": "Dps", "text": ""}
{"id": "463582", "revid": "1543377", "url": "https://it.wikipedia.org/wiki?curid=463582", "title": "Bullet for My Valentine", "text": "I Bullet for My Valentine (talvolta abbreviati in \"BFMV,\" \"B4MV\" o \"Bullet\") sono un gruppo musicale britannico, formatosi nel 1998 a Bridgend, in Galles.\nStoria del gruppo.\nGli inizi (1998-2001).\nIl gruppo nacque con il nome di \"Jeff Killed John\" come tribute band dei Metallica e dei Nirvana nel 1998, fondato dal cantante Matthew \"Matt\" Tuck, il chitarrista Michael \"Padge\" Padget, il bassista Nick Crandle e il batterista Michael Thomas. All'inizio era una band nu metal, che voleva seguire lo stile dei Korn e dei Limp Bizkit. Tuttavia l'inizio non fu dei migliori a causa dei numerosi litigi; le ostilit\u00e0 crebbero ulteriormente quando altre band gallesi, come i Lostprophets e i Funeral for a Friend, divennero famose e popolari. Quando arriv\u00f2 anche per loro il momento di registrare un demo, furono abbandonati dal bassista. Non riuscendo a trovare un accordo per registrare il demo si sciolsero. Risolti i dissidi trovarono in Jason James il bassista che stavano cercando e cambiarono il loro nome da \"Jeff Killed John\" prima in \"Opportunity in Chicago\", poi in \"Bullet for My Valentine\".\nLa firma con l'etichetta discografica (2002-2005).\nPer molti mesi la band esegu\u00ec dei concerti nella speranza di attirare l'interesse di qualche etichetta discografica. Infatti nel 2004, in uno show a Londra, la Roadrunner Records mostr\u00f2 interesse nei Bullet For My Valentine e gli offr\u00ec un ingaggio. L'offerta venne rifiutata e la band firm\u00f2 un contratto per cinque album con la casa discografica Sony BMG e ottenne una licenza per il Regno Unito con la Visible Noise Records. Matthew Tuck afferm\u00f2 che scelsero Sony BMG perch\u00e9 \"\"pensiamo che ci si apriranno molte porte in futuro\".\" Fu pubblicato un EP intitolato Bullet For My Valentine il 15 novembre 2004 nel Regno Unito. Prodotto da Colin Richardson, conteneva 5 tracce e fu la prima pubblicazione ufficiale della band. Un secondo EP, Hand of Blood, fu pubblicato il 22 agosto 2005 tramite Trustkill Records e fu disponibile solo negli Stati Uniti. Questo EP contiene solo una traccia in pi\u00f9 rispetto al precedente EP \"Bullet For My Valentine\", intitolata \"4 Words (To Choke Upon)\".\n\"The Poison\" (2005-2007).\nIl debutto inglese del loro primo album, \"The Poison\", avvenne il 3 ottobre 2005 (negli USA a partire dal 14 febbraio 2006). L'album ha raggiunto la 128\u00aa posizione della Billboard top 200 e la 21\u00aa posizione della classifica inglese.\nDall'album \"The Poison\" furono estratti quattro singoli: \"4 Words (To Choke Upon)\", il primo singolo della band, seguito da \"Suffocating Under Words of Sorrow (What Can I Do)\", \"All These Things I Hate (Revolve Around Me)\" raggiunse su Mainstream Rock Airplay la posizione numero 13 e la numero 30 su Alternative Airplay. L'ultimo singolo \"Tears Don't Fall\" invece raggiunse la posizione numero 24 su Mainstream Rock Airplay e numero 32 su Alternative Airplay.\n\"4 Words (To Choke Upon)\" \u00e8 stata usata dalla EA Sports in NHL 06 e in NFL 06, mentre \"Hand of Blood\" \u00e8 stata usata in \"\" ed in \"Burnout Revenge\".\nI Bullet for My Valentine hanno suonato al Download Festival per tre anni consecutivi a partire dal 2004. Inoltre aprirono anche alcuni concerti dei Metallica e dei Guns N' Roses nell'estate del 2006. Parteciparono ad altri tour come al Vans Warped Tour.\nIl 30 ottobre 2006 la band si esib\u00ec al Brixton Academy a Londra dove fu filmato il loro primo DVD live: \"\".\nIl 27 aprile 2007 i Bullet for My Valentine suonarono all\"'Earthday Birthday\".\nIl 12 giugno 2007 usc\u00ec una nuova versione dell'album \"The Poison Digipak\", la versione deluxe contenente varie bonus track.\nPer tutto il resto del 2007 Matthew Tuck sub\u00ec una laringite che comport\u00f2 la cancellazione di alcuni concerti. Anche se la tonsillectomia fu eseguita presto, il medico del cantante gli consigli\u00f2 un periodo di riposo intenso, comportando nei concerti rimanenti il sostegno di band come Metallica e Machine Head. Matthew \"Matt\" Tuck ritorn\u00f2 sulla scena in tempo per la registrazione del secondo album.\n\"Scream, Aim, Fire\" (2008).\nIl 28 gennaio 2008, usc\u00ec il loro secondo album intitolato \"Scream, Aim, Fire\", registrato da Colin Richardson. L'album guadagn\u00f2 la posizione numero 4 di Billboard 200, vendendo nella prima settimana gi\u00e0 53.000 copie. La band termin\u00f2 il tour in Nord America e Australia per andare al Taste of Chaos in tour con gli Atreyu, True Metal Conspiracy, Idiot Pilota, Blessthefall e Avenged Sevenfold.\nNel mese di giugno si sono inoltre esibiti al Rock am Ring and Rock im Park e al Download Festival. Hanno inoltre svolto il festival di Reading e Leeds nel mese di agosto.\nNel mese di novembre e dicembre partirono per l'Europa in tour avendo come supporto principale i Lacuna Coil, insieme anche ai Bleeding Through e Black Tide. Il 15 novembre la band ha annunciato all'Alexandra Palace di Londra che sta filmando un nuovo DVD che supporti \"Scream, Aim, Fire\". A dicembre \u00e8 uscito un EP intitolato \"Road to Nowhere\", il quale include 3 nuovi brani pi\u00f9 uno gi\u00e0 edito.\nVenne poi annunciato che a gennaio e a febbraio 2009 la band si sarebbe esibita al Big Day Out in Australia e Nuova Zelanda.\n\"Fever\" (2009-2010).\nIl 16 marzo 2009 i Bullet for My Valentine hanno rivelato che stavano registrando il terzo album, prodotto Don Gilmore. Matthew Tuck ha riferito che hanno dovuto cancellare due concerti in Sudafrica per concentrarsi sulle registrazioni. L'album, intitolato \"Fever\", \u00e8 stato messo in vendita dal 27 aprile 2010. La pubblicazione del primo singolo, \"Your Betrayal\", era stata fissata per il 9 marzo, seguita da un video musicale. Ma, inaspettatamente, \u00e8 stato reso disponibile come singolo digitale su iTunes il 2 marzo 2010, mentre il 12 marzo \u00e8 uscito il secondo singolo accompagnato dal video musicale di \"The Last Fight\".\nI Bullet for My Valentine hanno annunciato che il loro tour negli Stati Uniti a sostegno di \"Fever\" sarebbe iniziato il 30 aprile, con le band Airbourne e Chiodos come supporters. Da notare la loro presenza al Download Festival 2010 e a Rock am Ring. Quell'autunno e in particolare in tutto il mese di ottobre i Bullet sono stati impegnati in un tour in alcune pi\u00f9 importanti citt\u00e0 degli Stati Uniti e del Canada. Dal mese di novembre, invece, intrapresero il loro tour europeo, che part\u00ec dalla seconda settimana in Svezia, per poi proseguire in Germania, Austria, Belgio, Svizzera e terminare nel Regno Unito il 12 dicembre 2010.\n\"Temper Temper\" (2011-2014).\nIl 28 gennaio 2011, Michael Paget ha dichiarato che la band aveva gi\u00e0 in cantiere un nuovo album, che avrebbe avuto un sound simile a quello di Fever. Ha in seguito dichiarato che la band ha programmato di finire la scrittura dell'album entro il 2011, iniziando le registrazioni a fine anno. Un paio di canzoni lasciate dalle registrazioni di Fever potrebbero essere riarrangiate, registrate e inserite nel nuovo album. La band si \u00e8 esibita al Uproar Festival 2011, dopo il quale hanno iniziato a scrivere materiale per un quarto album in studio. La band spera di far uscire l'album nel corso del 2012.\nIl 7 ottobre, a seguito dello scioglimento da parte del gruppo RCA della casa discografica Jive Records (con cui la band ha pubblicato il loro precedente album) la band pubblicher\u00e0 il proprio materiale sotto l'etichetta RCA Records. Sempre in ottobre, il frontman della band Matt Tuck ha annunciato che lavorer\u00e0 ad un nuovo progetto parallelo influenzato da band come Pantera e Slipknot. Il 1 maggio 2012 \u00e8 stato reso noto che il progetto si chiamer\u00e0 \"AxeWound\" e vedr\u00e0 partecipare il cantante Liam Cormier (Cancer Bats), il bassista Mike Kingswood (Rise to Remain), Joe Copcutt (Glamour Of The Kill's) e il batterista Jason Bowld (Pitchshifter).\nIl 6 agosto \u00e8 stato confermato che la sessione finale di registrazione dell'album \u00e8 finita, e che l'album verr\u00e0 pubblicato a fine 2012. I Bullet for My Valentine pubblicano il brano \"Temper Temper\" il 25 novembre nel Regno Unito e il 30 ottobre nel resto del mondo attraverso il web. La canzone ha fatto il suo debutto il 22 ottobre alla radio \"BBC Radio 1's Rock Week\". L'album, intitolato anch'esso \"Temper Temper\", viene successivamente pubblicato l'11 febbraio 2013.\nNel 2013 viene postata su internet una foto di Matt Tuck con i capelli corti.\n\"Venom\" (2015-presente).\nNel febbraio 2015, il gruppo entra in studio per registrare il quinto album in studio. Tuttavia, poco meno di una settimana dopo, il 9 febbraio, viene annunciata l'uscita del bassista Jason James dalla formazione; James \u00e8 stato sostituito da Jamie Mathias.\nIl 17 maggio 2015 il gruppo annuncia che \"Venom\", il quinto album in studio, sarebbe stato pubblicato il 14 agosto successivo; nello stesso giorno, viene pubblicato il singolo \"No Way Out\".\nIl 4 dicembre 2017 la band annuncia l'uscita dalla formazione del batterista Michael Thomas, rimpiazzato da Jason Bowld. Nel 2018, il gruppo pubblica il loro sesto album in studio \"Gravity\", anticipato dal singolo \"Don't Need You\", gi\u00e0 pubblicato nel 2016 e ri-masterizzato per l'occasione.\nStile ed influenze.\nI Bullet for My Valentine hanno dichiarato di ispirarsi ai Metallica, Annihilator, Pantera, Machine Head, Iron Maiden, Testament, Slayer, Judas Priest e Megadeth. La band nell'album di esordio, \"The Poison\", era caratterizzata da un suono che miscelava metalcore ed emocore, mentre con il secondo album, \"Scream, Aim, Fire\", si \u00e8 spostata su un pi\u00f9 convenzionale metalcore con pronunciate influenze thrash metal in alcune canzoni, eliminando le influenze emo. Infatti dopo Fever lo stile e l'orientamento musicale della band sono stati rivalutati dalla critica internazionale.\nDiscografia.\nAltri brani.\nCover:\nCanzoni pubblicate nelle varie versioni dei singoli:"}
{"id": "463583", "revid": "647919", "url": "https://it.wikipedia.org/wiki?curid=463583", "title": "Fallibilismo", "text": ""}
{"id": "463588", "revid": "320578", "url": "https://it.wikipedia.org/wiki?curid=463588", "title": "Ki-43", "text": ""}
{"id": "463589", "revid": "1305772", "url": "https://it.wikipedia.org/wiki?curid=463589", "title": "Kuhn", "text": ""}
{"id": "463591", "revid": "1494169", "url": "https://it.wikipedia.org/wiki?curid=463591", "title": "Lakatos", "text": ""}
{"id": "463592", "revid": "3350680", "url": "https://it.wikipedia.org/wiki?curid=463592", "title": "Feyerabend", "text": ""}
{"id": "463593", "revid": "84184", "url": "https://it.wikipedia.org/wiki?curid=463593", "title": "Leggi Siccardi", "text": "Le leggi Siccardi erano delle leggi di separazione fra Stato e Chiesa del Regno di Sardegna, numero 1013 del 9 aprile 1850 e numero 1037 del 5 giugno 1850: esse abolirono i privilegi goduti fino ad allora dal clero cattolico, allineando la legislazione piemontese a quella di altri stati europei.\nSono le leggi pi\u00f9 note del quadro legislativo in materia ecclesiastica che fu impostato in Piemonte fra il 1848 e il 1861 e successivamente esteso e ampliato al Regno d'Italia. Diversamente dalle leggi Siccardi le altre iniziative di legge ebbero un netto carattere neo-giurisdizionalista. Fra queste le pi\u00f9 importanti furono la cosiddetta legge Rattazzi n. 878 del 29 maggio 1855 e le leggi eversive n. 3036 del 7 luglio 1866 e n. 3848 del 15 agosto 1867.\nIl quadro storico.\nIn seguito all'appoggio di Vittorio Emanuele II, il governo d'Azeglio attu\u00f2 un programma di riforme degli istituti giuridici del Regno di Sardegna, concretizzando le innovazioni del 1848. In questo contesto storico il guardasigilli Giuseppe Siccardi propose le Leggi Siccardi, subito approvate a gran maggioranza dalla Camera, nonostante le resistenze dei conservatori pi\u00f9 legati alla Chiesa cattolica, resistenze dovute soprattutto all'abolizione di tre antichi privilegi di cui il clero godeva nel Regno. Tali privilegi erano il foro ecclesiastico, un tribunale separato che sottraeva alla giustizia laica gli uomini di Chiesa, il diritto di asilo, ovvero l'impunit\u00e0 giuridica di coloro che trovavano rifugio nelle chiese, e la manomorta, l'inalienabilit\u00e0 dei possedimenti ecclesiastici.\nLe Leggi Siccardi in quanto violazione unilaterale del Concordato stipulato dalla Santa Sede e dal Regno di Sardegna nel 1841 segnarono l'inizio di un lungo attrito tra il regno sabaudo e il Papato, attrito che si acu\u00ec nel 1852 con il progetto di istituire il matrimonio civile e, successivamente, con la Crisi Calabiana.\nI provvedimenti separatisti.\nLa separazione fra Stato e Chiesa era iniziata con le leggi del 1848 che avevano assicurato anzitutto la libert\u00e0 di culto ai valdesi e successivamente con la legge Sineo la non discriminazione in base al culto. Nel 1850 furono promulgate le leggi Siccardi (n. 1013 del 9 aprile 1850, n. 1037 del 5 giugno 1850), che abolirono tre grandi privilegi del clero, tipici degli stati di antico regime: il foro ecclesiastico, un tribunale che sottraeva alla giustizia dello Stato gli uomini di Chiesa oltre che per le cause civili anche per i reati comuni (compresi quelli di sangue), il diritto di asilo, ovvero l'impunit\u00e0 giuridica di chi si fosse macchiato di qualsiasi delitto e fosse poi andato a chiedere rifugio nelle chiese, nei conventi e nei monasteri, e la manomorta, ovvero la non assoggettabilit\u00e0 a tassazione delle propriet\u00e0 immobiliari degli enti ecclesiastici (stante la loro inalienabilit\u00e0, e quindi l'esenzione da qualsiasi imposta sui trasferimenti di propriet\u00e0).\nInoltre, tali provvedimenti normativi disposero il divieto per gli \"enti morali\" (e quindi anche per la chiesa e gli enti ecclesiastici) di acquisire la propriet\u00e0 di beni immobili senza l'autorizzazione governativa. Nonostante l'opposizione di principio della Santa Sede, fu accettata da una parte del mondo cattolico (i cosiddetti cattolici liberali). I cattolici intransigenti promossero invece una strenua resistenza a queste leggi, che continu\u00f2 anche a seguito della loro promulgazione e sfoci\u00f2 con l'arresto dell'arcivescovo di Torino, Luigi Fransoni, che venne processato e condannato ad un mese di carcere dopo aver invitato il clero a disobbedire a tali provvedimenti.\nLe leggi neo-giurisdizionaliste.\nNegli anni seguenti il governo, anche per l'avvicinamento di Cavour alla sinistra anticlericale, inaspr\u00ec il suo atteggiamento nei confronti della Chiesa, riprendendo la politica neo-giurisdizionalista avviata con la legge del 21 luglio 1848, che aveva soppresso la Compagnia di Ges\u00f9, espellendo i gesuiti non piemontesi, e le Dame del Sacro Cuore, largamente diffuse nella Savoia.\nIl 29 maggio 1855, alla conclusione della crisi Calabiana, fu approvata la legge 878, la cosiddetta legge Rattazzi, ed emanato il relativo regio decreto attuativo n\u00ba 879, il quale stabil\u00ec gli ordini religiosi da abolire (tra i quali agostiniani, benedettini, carmelitani, certosini, cistercensi, cappuccini, domenicani, francescani ecc.). La legge abol\u00ec gli ordini ritenuti privi di utilit\u00e0 sociale, ovvero che \u00abnon attendono alla predicazione, all'educazione, o all'assistenza degli infermi\u00bb, e ne espropri\u00f2 tutti i conventi (335 case), sfrattando 3733 uomini e 1756 donne. Vennero anche aboliti i Capitoli delle Collegiate di citt\u00e0 con meno di 20\u00a0000 abitanti e tutti i benefici semplici, spesso di patronato laico o misto. Fu anche costituita la Cassa ecclesiastica, una persona giuridica distinta ed autonoma dallo Stato, alla quale furono conferiti i beni degli enti soppressi.\nL'iter di approvazione della legge, proposta dal presidente del Consiglio Cavour, fu contrastato da re Vittorio Emanuele II e da un'opposizione parlamentare agitata dal senatore Luigi Nazari di Calabiana, vescovo di Casale Monferrato, che determinarono le temporanee dimissioni dello stesso Cavour.\nL'abolizione dei benefici semplici (fedecommessi numerosissimi, ma ciascuno di limitata importanza economica, caratterizzati dalla natura localistica e dal patronato laico o misto), e gli analoghi provvedimenti del Regno d'Italia sono all'origine della centralizzazione del potere ecclesiastico caratteristica del cattolicesimo contemporaneo.\nNel biennio 1859-1861 questa legislazione fu estesa ai territori che vennero via via annessi.\nLe leggi di incameramento dei beni ecclesiastici.\nCon l'avvento del Regno d'Italia, avvenuto nel 1861, e le difficolt\u00e0 di bilancio provocate dalla seconda e terza guerra di indipendenza, il Governo adott\u00f2 nei confronti della Chiesa una politica restrittiva, in particolare rispetto agli enti ecclesiastici, tramite i seguenti provvedimenti legislativi:\nCon la legge del 19 giugno 1873 il presidente del Consiglio, Giovanni Lanza, estese l'esproprio dei beni ecclesiastici al territorio degli ex Stati Pontifici e, quindi, anche a Roma, la nuova capitale."}
{"id": "463595", "revid": "599013", "url": "https://it.wikipedia.org/wiki?curid=463595", "title": "Johan Djourou", "text": "Carriera.\nClub.\nGiovanili.\nLa sua carriera calcistica inizia a 13 anni quando entra a far parte delle giovanili del Payerne. Nel 2002 passa all'\u00c9toile Carouge, club di seconda divisione svizzera, dove inizia la sua carriera professionistica giocando come centrocampista, ed alcuni mesi dopo firma un contratto con le giovanili dell'Arsenal. Il 1\u00ba agosto 2003 diventa ufficialmente un giocatore dell'Arsenal.\nArsenal e i vari prestiti.\nDebutta tra i professionisti nella formazione titolare nella gara di Carling Cup contro l'Everton vinta proprio dall'Arsenal per 3-1. La prima gara da lui giocata \u00e8 stata invece la vittoria sempre in Carling Cup nel turno precedente, contro il Manchester City il 27 ottobre 2004, dove gioca 89 minuti.\nIl debutto in Premier League avviene il 14 gennaio 2006 nella gara vinta 7-0 contro il Middlesbrough, dove gioca come difensore centrale insieme al suo connazionale Philippe Senderos.\nDopo la Coppa del mondo firma un prolungamento di 6 anni con la societ\u00e0 inglese.\nIl 10 agosto 2007 viene ceduto in prestito al Birmingham City per un periodo di 5 mesi, al termine di quali torna a Londra per prendere il posto di Kolo Tour\u00e9 ed Alexandre Song, partiti per la Coppa d'Africa. Durante un match di FA Cup contro il Manchester United del 2011 si infortuna alla spalla concludendo quasi certamente la stagione in anticipo.\nIl 5 gennaio 2013 l'Arsenal annuncia di averlo ceduto in prestito all'Hannover 96 fino al termine della stagione.\nAmburgo.\nIl 1\u00ba luglio dello stesso anno, rientrato all'Arsenal, passa in prestito con diritto di riscatto all'Amburgo, dove sceglie la maglia numero 5. Nel corso della stagione i tedeschi fanno valere l'opzione di acquisto e ingaggiano il giocatore a titolo definitivo pagandolo all'Arsenal 2,8 milioni di euro.\nAntalyaspor.\nIl 7 agosto 2017 viene ceduto all'Antalyaspor con cui sigla un contratto biennale con opzione per il terzo. In Turchia gioca solo 18 partite a causa di un infortunio che lo tiene lontano dal campo da met\u00e0 ottobre ai primi di febbraio.\nSPAL.\nIl 21 luglio 2018 viene ingaggiato dalla , in Serie A. Sceglie la maglia numero 3 ed esordisce alla terza partita di campionato contro il , partita vinta dalla squadra granata, sostituendo all'inizio del secondo tempo il compagno di squadra Felipe Dal Bello.\nIl 17 gennaio 2019 rescinde il contratto che lo legava alla societ\u00e0 ferrarese.\nSion e Neuch\u00e2tel Xamax.\nIl 23 gennaio 2020, da svincolato, passa ufficialmente al club svizzero del dove rimane fino al 20 marzo seguente quando, insieme ad altri 8 compagni, in piena pandemia di COVID-19 rifiuta il taglio di stipendio: la controversia viene risolta in agosto dopo che lo stesso Djourou ha portato il caso in tribunale.\nIl 29 maggio 2020, insieme al compagno del Sion Kouassi, si trasferisce al . Nonostante molti infortuni, riesce a mettere insieme 5 presenze con il club di Neuch\u00e2tel.\nNordsj\u00e6lland e ritiro.\nNell'ultimo giorno di mercato della sessione estiva, il 5 ottobre 2020, si trasferisce nella Superligaen, la massima serie danese, firmando un contratto biennale con il . Chiude la sua esperienza con il club di Farum dopo appena 11 presenze in campionato (compresa l'unica presenza nei play-off).\nIl 4 giugno 2021, tramite Twitter, ha annunciato il suo ritiro dal calcio professionistico.\nNazionale.\nDebutta nella nazionale maggiore il 1\u00ba marzo 2006 nella gara contro la Scozia, entrando come sostituto e giocando assieme al compagno Senderos.\nViene convocato per i Mondiali 2006 giocando 3 partite di cui una titolare, nell'ottavo contro l'Ucraina, dovendo poi lasciare il campo nel primo tempo per un infortunio. Viene anche convocato per gli Europei del 2008, cos\u00ec come per i Mondiali del 2010, i Mondiali del 2014, gli Europei 2016 e i Mondiali del 2018.\nNel 2018 ha giocato la sua ultima gara con la selezione elvetica, con cui ha disputato 76 gare e realizzando 2 reti tra il 2006 e il 2018.\nNella cultura di massa.\nHa un bel rapporto con i tifosi dell'Arsenal, i quali hanno creato una canzone sulle note di \"Chim Chim Cheree\" di Mary Poppins:\nLa canzone si riferisce al passaggio di Sol Campbell dall'Arsenal al Portsmouth, che apr\u00ec le porte della prima squadra al giocatore rossocrociato.\nStatistiche.\nPresenze e reti nei club.\n\"Statistiche aggiornate 4 giugno 2021.\""}
{"id": "463597", "revid": "767487", "url": "https://it.wikipedia.org/wiki?curid=463597", "title": "Viktor Ivanovi\u010d Zin\u010duk", "text": "Biografia.\nLa sua passione per la chitarra lo ha portato a studiare lo strumento professionalmente fin da giovane. \u00c8 anche compositore, molte delle composizioni infatti sono presenti nei suoi album a fianco di famose opere classiche interpretate in maniera pi\u00f9 vicina al rock moderno.\nSuona diversi tipi di chitarra, da quella classica a quella elettrica e in alcuni casi anche il mandolino."}
{"id": "463608", "revid": "17351", "url": "https://it.wikipedia.org/wiki?curid=463608", "title": "Dornier Do-17", "text": ""}
{"id": "463609", "revid": "767487", "url": "https://it.wikipedia.org/wiki?curid=463609", "title": "Antonio Righetti", "text": "Biografia.\nDopo la classica gavetta, Righetti nel 1986 entra a far parte del gruppo reggiano dei Rocking Chairs, con i quali incide 4 album: \"New Egypt\" (1987), \"Freedom Rain\" (1989), \"No Sad Goodbyes\" (1990) e \"Hate and Love Revisited\" (1991) e la possibilit\u00e0 di suonare in Italia e all'estero (gli ultimi due album furono infatti incisi negli Stati Uniti), nonch\u00e9 di collaborare con artisti come Willie Nile, Robert Gordon ed Elliott Murphy.\nDopo lo scioglimento della band nel 1991, collabora anche con The Gang, Marco Conidi ed Edoardo Bennato.\nMa la collaborazione che lo render\u00e0 noto al pubblico \u00e8 quella con Luciano Ligabue: \u00e8 il 1994 quando il rocker di Correggio lo chiama per un concerto ad Essen insieme ai Clan Destino, e lo conferma quando si trova a formare una nuova band dopo che la precedente ha intrapreso la carriera solista. Righetti viene scelto dal \"Liga\", diventando cos\u00ec il bassista della \"Banda\", trovandosi a suonare tra gli altri con Roberto Pellati e Mel Previte, vecchi amici con cui aveva condiviso l'esperienza dei Rocking Chairs e con cui porta avanti il side project Mel Previte &amp; the Gangsters of Love. Con Ligabue Rigo incide gli album da \"Buon compleanno Elvis\" a \"Nome e cognome\" (compresi), prendendo parte alla maggior parte dei tour, compresi quelli acustici a teatro, dove oltre al basso elettrico in molti pezzi si cimenta al contrabbasso.\nA dicembre 2020 Luciano Ligabue pubblica \"7\", album di inediti contenente 5 tracce suonate da Rigo.\nCarriera solista.\nNei primi anni del nuovo millennio, parallelamente all'attivit\u00e0 con Luciano Ligabue, Righetti inizia a lavorare su un proprio album. Il risultato \u00e8 \"Songs from a room vol. 1\", mini album di 5 tracce (4 inediti pi\u00f9 una cover) con testi in inglese che vede la luce nel 2005, dal sound roots americano. Nell'album oltre a cantare e a suonare il basso incide anche alcune parti di chitarra.\nNel 2007 ha iniziato la produzione del suo secondo lavoro da solista, mixato ai Sonic Ranch Studios di El Paso, Texas, da Fabrizio Simoncioni e uscito nel 2009 con il titolo \"Smiles &amp; Troubles\" per Irma Records.\nNel 2009 pattecipa al tributo a Jimi Hendrix, ove suona il basso per Ulrich Roth e Richie Kotzen, e suona alla serata tributo a Bob Dylan tenuta assieme a Steve Wynn e Chris Cacavas all'Hana-Bi di Marina di Ravenna.\nNel settembre partecipa con una sua cover di \"29 settembre\" alle celebrazioni del brano di Battisti e Mogol a Modena in Piazza Grande.\nNel novembre successivo al Premio Ciampi vince il riconoscimento intitolato a Stefano Ronzani con una sua versione di \"\u00c8 Natale il 24\", esibendosi al Teatro Goldoni in una delle prime occasioni nelle quali si cimenta con l'italiano.\nNel 2010 Antonio raccoglie l'invito della Congregazione di San Geminiano e accetta la sfida di scrivere su commissione un brano dedicato al patrono della sua citt\u00e0, San Geminiano appunto; il brano viene pubblicato su minicd dall'etichetta Videoradio con il titolo \"San Geminiano 2010\".\nNel 2011 Righetti pubblica per Videoradio/Raitrade l'album \"Profondo basso\", composto da trovano undici composizioni strumentali \"bass-oriented\" autografe, incise con la collaborazione, tra gli altri, di Federico Poggipollini, Mauro Pagani ed Edoardo Bennato.\nIl 19 febbraio 2011 pubblica il suo primo libro, dal titolo \"Autoscatto in 4/4\", per l'editore Damster; in allegato un CD live con 60 minuti di musica live registrata il 2 luglio del 2010. Il libro \u00e8 una scatola ad incastro tra le parti autobiografiche e alcuni dei personaggi musicali che hanno segnato lo sviluppo della storia di Rigo, tra questi Joe Strummer, Bob Dylan, Tom Waits.\nIl 16 luglio 2011, insieme a Luciano Ligabue e al resto della Banda, prende parte al concerto di Campovolo 2.0. Dall'evento viene estratto un album live, in cui La Banda incide anche la versione in studio dell'inedito Sotto bombardamento.\nNel 2011 inizia a collaborare con l'emittente radiofonica Radio Stella, curando la striscia quotidiana Stella Rock, dove racconta storie e aneddoti legati alla grande musica rock, soul e roots.\nNel marzo 2012 insieme ad Andrea Lepori, lancia la Rigo Records, etichetta discografica volta alla pubblicazione di musica di qualit\u00e0 che pubblica il nuovo lavoro, in italiano per la prima volta, \"Solo\", cinque canzoni prodotte e registrate con Robby Pellati., Rigo suona e arrangia anche le parti di chitarra.\nNel 2012 entra inoltre nel gruppo che accompagna l'ex cantante dei Nomadi Danilo Sacco.\nCollabora con l'attore Danio Manfredini alle musiche dello spettacolo Incisioni, con esibizioni al Teatro Paolo Pini di Milano e al Festival di Santarcangelo e alla Fortezza di Volterra.\nIl 10 ottobre 2013 \u00e8 la data scelta per pubblicare l'album \"Angeli e Demoni\", 13 canzoni frutto della collaborazione di Rigo con l'autrice di testi Sara D, un disco che racconta un mondo di contrasti tra scelte quotidiane eppure fondamentali, tra generosit\u00e0 e meschinit\u00e0. Gli Angeli e i Demoni del titolo sono anche un forte riferimento alle personalit\u00e0 rivoluzionarie di Johnny Cash, Bob Dylan, Elvis Presley e tutti quelli che hanno abbattuto a spallate muri fittizi.\nNel 2013, per festeggiare la pubblicazione dell'album, insieme a Robby Pellati e Francesco Pugnetti, prepara uno spettacolo ove propone il disco nella sua interezza e nello stesso ordine del cd, inframezzato da raccordi letterari in forma di \"reading\".\nNel gennaio 2014 interrompe la sua collaborazione con Danilo Sacco per concentrarsi sui suoi progetti solistici, il mese dopo entra a far parte dei Lowlands coi quali registra l'album \"Love etc...\" Nello stesso anno avviene la reunion dei The Rocking Chairs, che, con Righetti al basso, intraprenderanno un tour in tutta Italia a partire dal dicembre 2014.\nIl 15 gennaio 2015 esce \"Rivoluzione e Sensi\", I.R.D. Maremmano Records, frutto della collaborazione artistica tra l'autrice di testi Sara D. e Antonio Righetti.\nIl 23 settembre 2015 sono rese disponibili cento copie numerate e firmate dall'artista e illustratore Stefano Ricci, che cura anche il progetto grafico della copertina, del \"Water Hole e.p.\", un brano originale, \"Henry's Siege Mentality\" e due covers ampiamente rivisitate di \"Golden Brown\" degli Stranglers e \"Heroes\" di David Bowie.\nIl 23 gennaio 2016 viene pubblicato il cd \"Water Hole\" per la Rivertale Productions.\nLe canzoni dell'album sono tutte composte da Rigo, registrate in sei ore ininterrotte nello studio The Garage di Civitella Val Di Chiana, assistiti da Fabrizio Simoncioni, Rigo alla chitarra acustica e voce, Robby Pellati alle percussioni e Franco \"the place\" Anderlini alle armoniche.\nNel luglio 2017, Rigo registra 8 brani nuovi a Ebbw Vale, in Galles, l'ingegnere del suono \u00e8 Chris Peet, che suona anche la chitarra acustica e si occuper\u00e0 di mixare e masterizzare il cd, alla batteria c'\u00e8 Dave Harris.\nIl nuovo album si chiama \"Cash Machine\" ed \u00e8 pubblicato nell'ottobre 2017 da New Model Label, distribuzione Audioglobe con gli 8 brani registrati in Galles e 3 composizioni strumentali registrate con i fidati Robby Pellati alla batteria e Mel Previte alla chitarra.\nNel 2020 il brano \"All My Soul\", tratto dal disco \"Cash Machine\", viene scelto per aprire l'episodio 2 della serie de \"L'Alligatore\" intitolato \"Il Corriere Colombiano\" prodotto da Fandango per Rai 2.\nRigo, insieme con Robby Pellati alla batteria e Carlo De Bei alla chitarra, suona dal vivo la canzone. Nella puntata numero uno, un altro brano di Rigo, \"Dangerous\", tratto da \"Water Hole\", sonorizza una scena molto intensa che ritrae il protagonista, interpretato da Matteo Martari, in un incontro con la sua musa Greta, interpretata da Valeria Solarino.\nNel 2020 esce anche \"7\" di Luciano Ligabue, il basso elettrico di Rigo \u00e8 presente in 5 dei 7 inediti selezionati da Ligabue e prodotti da Fabrizio Barbacci.\nMusicisti.\nFanno parte abitualmente della band di Antonio Rigo Righetti:\nRoberto Pellati - batteria\nMel Previte -chitarra elettrica ed acustica\nNote.\n5. http://www.musictraks.com/antonio-rigo-righetti-cash-machine/\n6. http://www.spettakolo.it/2017/12/15/cash-machine-disco-antonio-rigo-righetti/"}
{"id": "463612", "revid": "2169382", "url": "https://it.wikipedia.org/wiki?curid=463612", "title": "Francesco Saverio Altamura", "text": "Biografia.\nNacque da Sofia Perifano, la cui famiglia fu di origine greca, e da Raffaele Altamura a Foggia, dove pass\u00f2 l'infanzia fra passeggiate nel Tavoliere e racconti di suo zio materno, Casimiro Perifano, sui personaggi del passato di quei luoghi come Diomede, Federico II e Manfredi. Presto si trasfer\u00ec a Napoli dove aveva studiato presso gli Scolopi, inizialmente per frequentare la facolt\u00e0 di medicina. Seguiva tuttavia anche i corsi serali dell'Accademia di Belle Arti, dove conobbe Domenico Morelli, che lo convinse a dedicarsi alla pittura. Frequent\u00f2 quindi il pittore Michele De Napoli.\nAppassionato di soggetti storici, nel 1847 si rec\u00f2 a Roma, dopo aver vinto un concorso per il pensionato artistico. Nel 1848 combatt\u00e9 sulle barricate di Santa Brigida. Condannato a morte in contumacia per le sue attivit\u00e0 di cospirazione contro i Borboni, fugg\u00ec prima a L'Aquila nel 1848, poi a Firenze nel 1850, dove entr\u00f2 in contatto con il circolo artistico che si raccoglieva nel Caff\u00e8 Michelangelo e nel 1851 present\u00f2 tre opere alla Promotrice di Firenze. Nel 1855 si rec\u00f2, insieme a Domenico Morelli e Serafino De Tivoli, all'Esposizione universale di Parigi, riportando a Firenze le nuove tendenze che contribuirono alla nascita della corrente pittorica dei Macchiaioli, ma egli stesso non abbandon\u00f2 i soggetti storici. Gi\u00e0 nel 1854 aveva avviato i suoi primi studi all\u2019aria aperta ( en plein air allorch\u00e9, insieme a Serafino De Tivoli e Lorenzo Gelati, dipinse nella campagna senese, prendendo parte alla Scuola di Staggia. Durante il sodalizio con i macchiaioli dipinse alcuni studi di paesaggio.\nNel 1860 ritorn\u00f2 a Napoli, combattendo con le armate garibaldine. Prosegu\u00ec anche in seguito l'attivit\u00e0 politica: fu consigliere comunale a Napoli \nNel 1861 espose alla \"Prima esposizione nazionale\" di Firenze \"I funerali di Buondelmonte\", . Nel 1865 fu incaricato di affrescare la cappella del Palazzo Reale di Napoli. Si stabil\u00ec definitivamente a Napoli nel 1867 e continu\u00f2 a produrre quadri, presentati in varie esposizioni.\nNegli anni settanta e ottanta ritorn\u00f2 a trattare soggetti storico-letterari. Negli ultimi anni di vita l\u2019artista riallacci\u00f2 i legami con la Puglia ed alla Mostra del Lavoro, organizzata a Trani, espose 5 opere.\nFra le varie commissioni ricevute, nel 1892 dipinse per la restaurata chiesa parrocchiale di Castrignano de' Greci (LE) cinque pale d'altare e quattro tondi.\nContribu\u00ec alla nascita della pinacoteca nel Museo di Capodimonte.\nSpos\u00f2 la pittrice greca Elena B\u00f9karas, che gli diede tre figli, ma che in seguito abbandon\u00f2 per un'altra pittrice greca Eleni Sionti, ed ebbe infine per compagna la pittrice Jane Benham Hay. Da questa lunga relazione nacque a Firenze suo figlio Bernardo Hay, che divenne pittore e che mantenne il cognome del marito di Jane Benham.\nDue dei figli avuti dalla moglie Elena B\u00f9karas, Giovanni e Alessandro, seguirono le sue orme.\nNel 1901 gli fu eretto un monumento nella citt\u00e0 natale di Foggia."}
{"id": "463613", "revid": "2131249", "url": "https://it.wikipedia.org/wiki?curid=463613", "title": "Yakuza film", "text": "Lo Yakuza film (in giapponese: \u30e4\u30af\u30b6\u6620\u753b, \"Yakuza eiga\") \u00e8 un genere cinematografico molto diffuso in Giappone. I film di questo genere riguardano appunto l'organizzazione criminale giapponese, la yakuza.\nGli inizi del genere.\nIl primo film di yakuza in assoluto fu \"Mori no Ishimatsu\" di Kozaburo Yoshimura del 1949. Il film, ancora in bianco e nero, aveva una solida trama fornita da Kaneto Shind\u014d, ma la regia di Yoshimura non brillava particolarmente limitandosi ad una piatta monotonia. \u00c8 solamente nel 1961 che con \"Porci, geishe e marinai\" i film di yakuza assursero tra i principali filoni cinematografici giapponesi grazie al regista Sh\u014dhei Imamura, il quale delinea per la prima volta delle linee guida per il genere.\nPer tutti gli anni sessanta si susseguirono quindi una serie di film che avevano come soggetto principale quasi sempre una storia di vendetta nei confronti della yakuza o con un tema di violenza ed eccessi di sangue. In particolare, \u00e8 da segnalare la serie di surreali B-movies che Seijun Suzuki realizz\u00f2 per la Nikkatsu, la quale culmin\u00f2 con l'avanguardistico \"La farfalla sul mirino\" del 1967, insuccesso che caus\u00f2 il licenziamento del regista ma che nei decenni successivi divenne un caposaldo del genere.\nLo sviluppo di Fukasaku.\nIl regista Kinji Fukasaku \u2013 famoso anche per il pi\u00f9 recente \"Battle Royale\" \u2013 si dedic\u00f2 ampiamente a questo genere. Il primo film di yakuza con cui Fukasaku ottenne successo fu \"L'assassino della strada\", una pellicola molto simile ai primi film di gangster che Hollywood produceva negli stessi anni e con violenza molto limitata, come avveniva nei primi film della blaxploitation. Vari elementi facevano assomigliare questo film ai lungometraggi del mercato occidentale:\nIl film, nonostante potesse sembrare \"da allontanare\" proprio per il fatto che era prodotto in Giappone, fu accolto positivamente proprio per la regia accurata e ricercata di un futuro maestro del cinema giapponese.\nPrecedentemente a \"L'assassino della strada\", Fukasaku aveva portato sul grande schermo \"Il boss del crimine organizzato giapponese\" (1969) e \"Quelli che rischiano a Okinawa\" (1971). Nel 1973, il regista giapponese rivoluzion\u00f2 lo \"Yakuza eiga\" presentando \"Lotta senza codice d'onore\" (\"Jingi naki tatakai\"), che in ben poco tempo divenne il fenomeno del periodo, imponendosi come \"il \"Padrino\" del cinema orientale\". Il film non idealizzava pi\u00f9 l'organizzazione criminale, ma attraverso dei tratti pi\u00f9 documentaristici che di finzione, mostrava la yakuza in modo realistico e la caratterizzava di una violenza mai vista prima su schermo.\nCon la conseguente pentalogia di \"Battles without Honour and Humanity,\" il cinema di yakuza giapponese raggiunse il suo apice di popolarit\u00e0 in meno di mezzo decennio. Questa serie di film innov\u00f2 per sempre il genere dello Yakuza eiga e il cinema giapponese in generale. Il successo del genere di questi anni fu talmente ampio che la stessa Hollywood si ciment\u00f2 nella produzione di film di yakuza, come ad esempio \"Yakuza\" di Sydney Pollack del 1975, nei quali solitamente uno \"straniero\" statunitense si ritrova invischiato nelle lotte tra varie gang Yakuza.\nIl declino e gli anni recenti.\nNel corso degli anni '80 la qualit\u00e0 e la diffusione dei film di yakuza cal\u00f2 drasticamente, anche a causa della diffusione dei passaggi su piccolo schermo. I direct-to-video dell'epoca erano caratterizzati da budget ridotti e replicavano pedissequamente gli schemi imposti da Fukasaku, variando sul livello di violenza mostrata in scena. Questo nuovo mercato video diede tuttavia modo di esordire a giovani registi che in seguito sarebbero diventati importanti autori, quali Kiyoshi Kurosawa e Shinji Aoyama.\nUno dei registi pi\u00f9 prolifici di questo periodo fu Takashi Miike che con i suoi esperimenti sovversivi speriment\u00f2 nuovi approcci al genere. Un esempio che introdusse alcune novit\u00e0 \u00e8 rappresentato dal suo \"Full Metal Yakuza\". Violento e innovativo, il film col tempo \u00e8 diventato un cult del genere, mescolando i temi del crimine e della vendetta, tipici dello Yakuza eiga, con la fantascienza, presentando come protagonista un cyborg che ricorda vagamente RoboCop. Miike continu\u00f2 a sperimentare con i film di yakuza fino al nuovo millennio, variando sulle ambientazioni (la Black Society Trilogy) e sulla quantit\u00e0 di violenza, fino a raggiungere toni quasi fumettistici in \"Ichi the Killer\" del 2001.\nUn regista che ha saputo utilizzare il genere in maniera assolutamente personale \u00e8 Takeshi Kitano, i cui film di yakuza esistenziali sono apprezzati in tutto il mondo per il suo stile unico. Sue pellicole come \"Sonatine\" (1993) o \"Hana-bi - Fiori di fuoco\" (1997) fanno uso di montaggio serrato, dialoghi minimalisti, umorismo bizzarro e violenza improvvisa. Tuttavia, nell'ultimo decennio della sua carriera Kitano \u00e8 tornato ad un approccio ai film di yakuza pi\u00f9 tradizionale con la trilogia Outrage.\nFilmografia.\nAlcuni dei titoli pi\u00f9 famosi di film di Yakuza:"}
{"id": "463615", "revid": "1543377", "url": "https://it.wikipedia.org/wiki?curid=463615", "title": "Programmazione logica abduttiva", "text": "La Programmazione Logica Abduttiva (ALP, dall'inglese \"Abductive Logic Programming\") \u00e8 una sottoarea della programmazione logica che inserisce nella programmazione logica regole di inferenza basate sulla abduzione.\nFormalmente, un programma logico abduttivo \u00e8 definito con una tripla formula_1, dove P \u00e8 un programma logico (un insieme di clausole di Horn), A \u00e8 un insieme distinto di predicati, denominati 'abducibili' ed IC \u00e8 un insieme di formule logiche, dette 'vincoli di integrit\u00e0'.\nLo scopo dell'abduzione \u00e8 quello di trovare una spiegazione per delle cause. Un classico esempio \u00e8 la 'diagnosi': partendo dagli effetti e dalle regole che collegano cause ed effetti, si cerca di abdurre quali sono le possibili cause.\nAd esempio, un programma logico abduttivo potrebbe essere il seguente:\n sintomo(mal di testa):- influenza.\n sintomo(mal di testa):- tumore.\nche indica che due possibili cause del mal di testa sono il tumore e l'influenza. Chiaramente sarebbe possibile abdurre qualsiasi cosa; per questo spesso si aggiungono i vincoli di integrit\u00e0, che servono a limitare le possibili combinazioni di abducibili che vengono ipotizzati.\nUn altro classico esempio \u00e8 la pianificazione: dato un programma logico che definisce quali sono gli effetti di alcune azioni ed una sequenza di eventi, si pu\u00f2 ottenere tramite deduzione la situazione finale. Usando lo stesso programma logico con una procedura abduttiva, fornendo come goal lo stato finale che si vuole raggiungere, si pu\u00f2 ottenere una possibile sequenza di eventi che fornisce quello stato finale. Questo metodo \u00e8 stato spesso usato con il calcolo degli eventi di Sergot e Kowalski.\nProcedure abduttive.\nVarie procedure abduttive sono state proposte. In ordine cronologico:"}
{"id": "463620", "revid": "767487", "url": "https://it.wikipedia.org/wiki?curid=463620", "title": "Galaxy Quest", "text": "Galaxy Quest \u00e8 un film del 1999, diretto da Dean Parisot.\nIl film \u00e8 una parodia delle serie televisive di fantascienza, in particolare della celeberrima \"Star Trek\", e contiene anche una garbata satira del fandom di cui queste serie sono oggetto.\nTrama.\n\"Galaxy Quest\", una vecchia serie televisiva di fantascienza andata in onda negli anni tra il 1978 e il 1982, ha generato un seguito affezionato di entusiasti che seguono ancora i propri beniamini, anche diciotto anni dopo la prematura sospensione del programma.\nI protagonisti del vecchio cast si barcamenano sempre pi\u00f9 stancamente tra inaugurazioni di centri commerciali di periferia e convention di fan stralunati.\nLa routine degli attori viene stravolta dai \"thermiani\", un popolo extraterrestre tecnologicamente avanzato ma privo del concetto di \"finzione narrativa\". I thermiani sono infatti convinti di trovarsi di fronte a veri eroi spaziali, le cui gesta sono state documentate nella serie televisiva; la loro missione sulla Terra \u00e8 ingaggiare il comandante del sempre vittorioso NSEA-Protector per negoziare con il feroce e sanguinario Sarris.\nCredendo di accettare semplicemente un nuovo contratto di lavoro come attori, i protagonisti della serie televisiva si trovano invece proiettati in un'avventura che render\u00e0 pi\u00f9 reale di quanto potessero mai desiderare l'esperienza di governare una nave stellare. Grazie alle loro superiori conoscenze, infatti, i thermiani hanno realizzato una vera astronave interstellare sulla base del modello e delle scenografie utilizzate nella serie TV.\nI protagonisti della serie si trovano coinvolti loro malgrado in una battaglia che li porter\u00e0 a vivere sulla propria pelle le diverse situazioni di pericolo che avevano solo messo in scena per il piccolo schermo."}
{"id": "463622", "revid": "109902545", "url": "https://it.wikipedia.org/wiki?curid=463622", "title": "Furbetti del quartierino", "text": "\"Furbetti del quartierino\" \u00e8 la versione italiana di \"Furbetti der quartierino\", un'espressione idiomatica, facente parte del gergo romanesco, entrata a far parte del lessico giornalistico italiano nel 2006.\nOrigine.\nTale frase venne usata per la prima volta da Stefano Ricucci nell'estate del 2005, riferendosi alle banche estere che stavano scalando due banche italiane. Secondo Ricucci esse agivano da furbette come le bande dei quartieri di Roma. La manovra fu scoperta grazie alle intercettazioni.\nSignificato.\nL'espressione \u00e8 entrata nel lessico comune come frase d'autore, ma con riferimento opposto: i furbetti del quartierino sono diventati Stefano Ricucci, il \"Gianpy\" (Gianpiero Fiorani), e altri che sono stati colpiti da varie inchieste giudiziarie per i metodi presuntamente poco leciti con cui si apprestavano a scalare la Banca Nazionale del Lavoro (BNL), RCS e Antonveneta e per le modalit\u00e0, presuntamente fraudolente, con cui avevano conseguito in modo improvviso una enorme fortuna economica di dubbia provenienza.\nIl termine indica un gruppo di persone che, in maniera spavalda e arrogante ma ingenua, cerca di ottenere qualcosa senza curarsi della normativa legale.\nPer estensione con tale espressione il linguaggio giornalistico \u00e8 venuto qualificando la consuetudine, considerata spesso tipica anche della classe politica, di comportarsi in modo doppio e poco trasparente, dissimulando cos\u00ec le proprie vere finalit\u00e0, spesso con l'intenzione di conseguire un vantaggio personale o di parte.\nEspressioni derivate.\nDall'espressione in questione \u00e8 derivata anche l'espressione \"furbetti del cartellino\" per riferirsi a dipendenti che timbrano il cartellino e successivamente si allontanano dal posto di lavoro."}
{"id": "463626", "revid": "125034719", "url": "https://it.wikipedia.org/wiki?curid=463626", "title": "Orlando (paladino)", "text": "Biografia.\nSecondo la \"Vita et gesta Caroli Magni\" di Eginardo, opera scritta tra l'829 e l'839, i Baschi massacrarono la retroguardia franca a Roncisvalle e uccisero Eggiardo, sovraintendente alla mensa del re, Anselmo, conte paladino e figlio di Roberto I di Hesbaye, Orlando e molti altri (\"In quo proelio Eggihardus regiae mensae praepositus, Anshelmus comes palatii et Hruodlandus Brittannici limiti praefectus cum aliis compluribus interficiuntur\"). Nello stesso brano, Orlando \u00e8 indicato come prefetto (marchese) della marca bretone.\nCarlo, non ancora imperatore, fu invitato a Saragozza da Sulayman ben Yaqzan ibn al-Arabi, wali (governatore) di Barcellona e Gerona nel 777, che si sentiva minacciato da Abd al-Rahman I, emiro omayyade di Cordoba. Carlo attravers\u00f2 dunque i Pirenei, ma il wali di Saragozza Al Hossain ibn Yahia al Ansari ibn Saad al Obadi non era dello stesso avviso di Sulayman, che lo fece prendere e uccidere. Sbarr\u00f2 le porte della citt\u00e0 a Carlo che fu cos\u00ec costretto a fare marcia indietro. Per rappresaglia mise a ferro e fuoco Pamplona, ma la mossa non fu felice. Il 15 agosto 778 i Baschi ribelli condussero un'imboscata nello stretto passaggio di Roncisvalle e decimarono la retroguardia di Carlo, uccidendo Orlando.\nLa \"Chanson\", si fa risalire tra il 1070 e il 1080, la versione manoscritta pi\u00f9 antica al 1100, e descriver\u00e0 come Orlando abbia esitato fino all'ultimo, prima di dare l'allarme al suo re. Compreso ormai che la disfatta era irreversibile, cominci\u00f2 a suonare l'olifante con tutte le sue forze, tanto che ne mor\u00ec. Il messaggio era arrivato a Carlo, ma ormai era troppo tardi.\nLa tomba di Orlando si trova per tradizione a Blaye nella Basilica di Saint-Romain, necropoli dei duchi Merovingi d'Aquitania. La \"Chanson\" segnala che l'olifante a pezzi sia stato sotterrato sul colle di Saint-Seurin a Bordeaux. Il \"Codex calixtinus\" dello Pseudo-Turpino del 1140 descrive che nel cimitero della Basilica di Saint-Seurin riposerebbero Gaifer re di Bordeaux, Engeler duca d'Aquitania, Lamberto re di Bourges, Geler, Gelin, Renaud di Montauban, Gautier di Termes, Begon e \"altri cinquemila valorosi\" morti nella battaglia.\nL'eroe dei Pirenei.\nIl primo testo a lanciare Hruodlandus nell'olimpo degli eroi cavallereschi \u00e8 la \"Chanson de Roland\", scritta probabilmente a seguito della vittoriosa conclusione della Prima Crociata e quindi ai baschi, cristiani, vengono sostituiti i saraceni: Orlando \u00e8 l'eroe per eccellenza, prototipo del paladino della Cristianit\u00e0, casto, austero, coraggioso e devoto al suo dovere di buon cavaliere.\nMa prima del testo scritto la storia trasmessa di bocca in bocca ha creato numerose versioni del mito.\nOrlando \u00e8 un gigante che ha lasciato segni nella montagna al suo passaggio: il Salto di Rold\u00e1n vicino Huesca l'avrebbe fatto il suo cavallo Vegliantino saltando le montagne e la Breccia di Orlando \u00e8 una fenditura tagliata dalla sua spada Durlindana. La spada, nella cui guaina ha trovato posto un dente di San Pietro, fu recuperata: secondo diverse versioni, un turista inglese del 1845, R. Ford, la vede a Madrid; ma a Rocamadour \u00e8 ancora oggi incastrata nella roccia; in un imprecisato villaggio dei Pirenei, ancora nel 1968, secondo il professor G\u00f3mez Tabanera, le donne sterili si passano sulla pancia la spada Durlindana.\nSono innumerevoli le rocce dei Pirenei che portano il suo nome (\"Rotll\u00e0\" in catalano, \"Errolan\" in basco), avendole Orlando usate nei pi\u00f9 svariati modi.\nNei racconti dei paesi baschi l'infanzia di Orlando \u00e8 un tema ricorrente: un pastore l'avrebbe trovato infante a succhiare dalle mammelle della sua vacca. Subito esprime la sua forza, esercitata involontariamente contro i compagni di scuola. Diventato grande si fa fare un makhila (bastone basco) di ferro \"grosso come una trave\" e va a combattere contro i Mairiak, ossia i Mori.\nL'eroe letterario.\nNumerose le opere letterarie dove appare l'eroe: la \"Chanson\" \u00e8 del 1100, lo Pseudo-Turpino, una versione in prosa, del 1140, il \"Girart de Vienne\" (1180) di Bertrand de Bar-sur-Aube, la \"Canzone d'Aspromonte\" (1190), \"I quattro figli di Aimone\", la saga norvegese di \"Karlamagn\u00fas\". Anche Dante lo canta. In Italia abbiamo l'anonimo franco-veneziano \"L'Entr\u00e9e d'Espagne\" del 1320, \"Prise de Pampelune\" di Niccol\u00f2 da Verona, la \"Spagna\" del fiorentino Sostegno di Zanobi, \"I reali di Francia\" di Andrea da Barberino, il \"Morgante\" di Luigi Pulci, l\"Orlando Innamorato\" del Boiardo e l\"'Orlando Furioso\" dell'Ariosto, questi ultimi considerati tre opere fondamentali della letteratura italiana. Anche nelle isole F\u00e6r \u00d8er si declamano le sue gesta nel \"Runtsivalstr\u00ed\u00f0i\u00f0\".\nIl poema franco-italiano \"Berte et Milon\", narra dell'amore dei genitori d'Orlando, Berta, una sorella di Carlo Magno, e Milon, siniscalco, che in seguito a contrasti con Carlo si rifugiano a Imola, dove Berta d\u00e0 alla luce Orlando.\nLa \"Chanson\" viene attribuita a Turoldo. Carlo Magno ha conquistato la Spagna tranne Saragozza, ultimo baluardo saraceno nella Penisola Iberica. Il re moro Marsilio chiede allora una tregua all'imperatore: dice di essere pronto ad arrendersi a patto che le armate franche lascino il regno musulmano. Orlando, valoroso paladino franco e nipote di Carlo, si oppone ma cade vittima di un'imboscata tesa dai Mori presso Roncisvalle. Nello scontro il prode eroe fa strage dei nemici con la sua famosa spada \"Durendal\" (\"Durlindana\" in italiano). Sopraffatto, Orlando suona l'Olifante, con tanta forza che ne muore (ma non dunque ad opera dei nemici saraceni). Gli Arcangeli discendono quindi dal cielo per raccogliere la sua anima.\nIn molte opere del ciclo carolingio accanto a Orlando c'\u00e8 il cugino Rinaldo, coraggioso ed audace come lui. Ma a differenza del figlio di Milone, Rinaldo \u00e8 uno spirito ribelle e insofferente all'autorit\u00e0 dello stesso imperatore.\nLa fortuna di questo personaggio in Italia sar\u00e0 tale che pian piano acquister\u00e0 maggiore spazio nei racconti epici. Contemporaneamente, Carlo verr\u00e0 degradato al rango di personaggio quasi comico, di vecchio rimbambito.\nAi coraggiosi conti di Chiaromonte (ossia Orlando e Rinaldo), fanno da contraltare gli infidi e meschini Maganzesi. Capostipite di questa famiglia \u00e8 Gano di Maganza, colui che tradendo i cristiani ha provocato, secondo i cantari, la rotta di Roncisvalle.\nLa sfida tra le due famiglie ha come sfondo l'epopea della conquista della Penisola Iberica da parte di Carlo. A queste vicende i cantari italiani aggiungono episodi inquadrati nello scontro tra Longobardi e Franchi e, addirittura, avventure in Oriente dei paladini e amori con le principesse locali (il pi\u00f9 famoso dei quali \u00e8 quello tra Orlando e Angelica, principessa del Catai).\nIn area italiana il personaggio subisce alcuni adattamenti: tra le traduzioni possibili del suo nome si afferma \"Orlando\"; quanto alle sue caratteristiche personali, il paladino diventa, a seconda delle versioni, imolese di nascita, o sutrino, Gonfaloniere di Santa Romana Chiesa e Senatore romano.\nNelle versioni toscane i poeti sostituirono le monotone lasse a una sola rima con l'ottava.\nNel mondo siciliano si svilupp\u00f2 l'Opera dei Pupi.\n\"Orlando Innamorato\".\nNell\"'Innamorato\", come poi sar\u00e0 anche nel \"Furioso\", uno degli episodi centrali \u00e8 appunto l'innamoramento del conte. Orlando assume un carattere forte e ben definito. Conserva i tratti salienti del suo personaggio secondo la tradizione e secondo (quel poco che si sa) la storia: \u00e8 cos\u00ec buono, generoso, forte e magnanimo, e per questo \u00e8 infatti e a ragione uno dei pi\u00f9 forti paladini di Francia. Ma la novit\u00e0 \u00e8 che nel poema il conte si trova a dover affrontare qualcosa di nuovo. Orlando, \"non usato all'amorose cose\", si trova preso e vinto solo con uno sguardo alla bella Angelica, ma si rivela un innamorato maldestro e goffo, a volte timido, oltre che un uomo talmente sincero e con la coscienza limpida da risultare ingenuo. Ben si pu\u00f2 vedere quando la bella ma ingannatrice Orrigille, di cui per un breve periodo egli si invaghisce, lo raggira rubandogli il cavallo: la donna fuggendo gli dice che salendo su una roccia potr\u00e0 vedere l'Inferno e il Paradiso.\nQuesti episodi, come anche nel poema dell'Ariosto, ben esplicano come le faccende d'amore siano sempre incerte e sfuggevoli, con risvolti a volte anche comici o divertenti nel poema, persino per un uomo tutto d'un pezzo come Orlando. Insomma il conte qui si trova ad affrontare l'unica cosa che non si pu\u00f2 ridurre sotto l'arbitrio di nessuno, una cosa certo sublime, ma sconvolgente e spesso crudele, che riduce il nobile paladino a rincorrere l'amata supplicandola per la foresta. Orlando si trova quindi impreparato e spiazzato davanti a questo inusuale nemico: l'amore, il quale sembra inevitabilmente volto ai suoi danni. La novit\u00e0 del poema \u00e8 anche questa, l'eroe visto sotto un nuovo aspetto, un aspetto pi\u00f9 umano, l'eroe presentato sotto una luce nuova, in un campo in cui trova, nonostante le sue innumerevoli qualit\u00e0 straordinarie, immense difficolt\u00e0.\n\"Orlando Furioso\".\nNel \"Furioso\" \u00e8 un personaggio a tutto tondo, lontano dagli ideali medievali, di cui incarna solo pochi ridotti aspetti. Sin dal proemio dell'opera l'autore ci preannuncia un eroe \"diverso\" da quello comune, un eroe nuovo. Basta solo pensare all'aggettivo che gli \u00e8 attribuito gi\u00e0 nel titolo, \"furioso\". Per la prima volta un prode combattente, un eroe senza macchia e senza paura, si ritrova innanzi ad una situazione che non \u00e8 preparato ad affrontare, l'amore, ma non quello ideale, casto, perfetto, divino di Dante e degli scrittori precedenti, bens\u00ec una forza nuova, squisitamente materiale, che proprio per il suo carattere esclusivamente terreno affligge un animo abituato a cose grandi e quasi ultrasensibili. Il nostro eroe non pu\u00f2 quindi che rimanere travolto e sconvolto da qualcosa che non riesce a controllare e a gestire, qualcosa che lo porta alla pi\u00f9 assoluta pazzia, culminante con la decapitazione di un pastorello sfortunatamente imbattutosi in lui.\nSin dal primo canto \u00e8 evidente come all'abilit\u00e0 di Orlando con la spada, che lo rende quasi splendente e superiore, non corrisponde un'altrettanta bravura nelle relazioni interpersonali, tanto che si degrada al punto da rincorrere Angelica che scappa nel bosco. E sempre pi\u00f9 penoso diventa, nonostante tutte le evidenti prove del rapporto amoroso tra Angelica e Medoro, quando ingenuamente cerca in ogni modo di scacciare l'idea di essere stato tradito, di illudersi che le coincidenze del fato gli stiano tendendo un brutto scherzo. Induce inoltre, secondo alcuni, un senso di empiet\u00e0 nel lettore la scena della perdita del senno, causata dalla disperazione e dall'orrore per l'acquisita consapevolezza della natura della relazione tra la sua bella e l'umile fante saraceno; qui \u00e8 racchiuso, dunque, il tema centrale del poema, ossia la follia causata dall'amore, che \u00e8 anche causa del temporaneo allontanamento di Orlando dall'esercito cristiano. Una volta rinsavito, Orlando si riscatta pienamente e sar\u00e0 proprio lui a uccidere il principale antagonista dei cristiani, Agramante. Negli ultimi canti la sua figura viene messa da parte per motivi encomiastici, in favore del personaggio destinato a diventare il progenitore degli Estensi, Ruggero.\nL'Orlando di Calvino.\nLa figura di Orlando viene ripresa nel XX secolo da Italo Calvino, che ne fa il protagonista della \"Storia dell'Orlando pazzo per amore\", parte del libro \"Il castello dei destini incrociati\". Il personaggio ritorna come comparsa nel libro \"Il cavaliere inesistente\".\nNella letteratura contemporanea.\nOrlando \u00e8 l'antagonista principale del romanzo di Giuseppe Pederiali del 1991 \"Donna di spade\", che si pone in continuit\u00e0 con gli eventi narrati nell\"'Orlando furioso\".\n\u00c8 citato anche nel romanzo di Ugo Moriano del 2002 \"L'ultimo sogno longobardo\", ambientato durante la caduta del Regno dei Franchi.\nOrlando nella musica.\nClaudio Monteverdi, Jean-Baptiste Lully, Antonio Vivaldi, Franz Joseph Haydn e Georg Friedrich H\u00e4ndel composero opere nel quale il paladino \u00e8 protagonista."}
{"id": "463627", "revid": "34119", "url": "https://it.wikipedia.org/wiki?curid=463627", "title": "Bur", "text": ""}
{"id": "463630", "revid": "709565", "url": "https://it.wikipedia.org/wiki?curid=463630", "title": "BUR", "text": ""}
{"id": "463632", "revid": "1318658", "url": "https://it.wikipedia.org/wiki?curid=463632", "title": "Biblioteca Universale Rizzoli", "text": "La Biblioteca Universale Rizzoli (BUR) \u00e8 una collana editoriale della Rizzoli, fondata nel 1949. \u00c8 stata la prima collana a diffondere in Italia i classici della letteratura in edizioni a basso prezzo. La prima serie si \u00e8 chiusa nel 1972; la seconda serie \u00e8 iniziata nel 1974. \nStoria.\nFino al 1948 la Rizzoli Editore aveva pubblicato solo periodici. Si era affermata prima con le riviste illustrate (\"Il Secolo Illustrato\", \"Secolo XX\"), poi era passata ai settimanali d'attualit\u00e0 (\"Omnibus\", \"Oggi\" e \"L'Europeo\"). \nNel 1948, Luigi Rusca, esperto di editoria libraria che aveva lavorato presso Mondadori dal 1928 al 1945, propose a Rizzoli di pubblicare libri gi\u00e0 conosciuti al grande pubblico in edizione economica su modello della tedesca Reclam. Rizzoli accett\u00f2 subito l'idea e si mise all'opera per la sua realizzazione. \nIl primo direttore della collana fu Paolo Lecaldano, intellettuale napoletano; a lui fu affidata la scelta delle opere da pubblicare. Il primo libro della Biblioteca Universale Rizzoli, uscito nel gennaio 1949, fu il celeberrimo \"I Promessi Sposi\". La collana ebbe subito un grande successo. Nel 1952, l'UNESCO dichiara la collana una \"iniziativa di importanza e interesse mondiale\". \nNell'aprile 1972, dopo 909 titoli pubblicati (e numerati \u2013 con il criterio sotto descritto \u2013 fino al 2487), si chiuse la prima serie con l'uscita dei \"Fatti e detti memorabili\" di Valerio Massimo.\nNell'ottobre 1973 la BUR fu ripresa per merito del nuovo direttore editoriale Rizzoli libri, Mario Spagnol (1973-79). I volumi ebbero una nuova veste tipografica. Il nuovo direttore della BUR, Evaldo Violo, apr\u00ec la collana, sino ad allora dedicata ai classici, alla narrativa e alla saggistica contemporanee. I testi erano, come sempre riedizioni; ma molte opere, classici e non, ebbero introduzioni e note redatte ex novo. La prima pubblicazione della seconda serie furono le \"Confessioni\" di Sant'Agostino. Dal 1974 al 2010 la nuova BUR ha pubblicato circa 3.200 titoli.\nNel 2019 la Biblioteca Universale Rizzoli, diretta da Federica Magro, compie 70 anni. In occasione dell'anniversario \u00e8 stata creata un'agenda che raccoglie citazioni e perle d'archivio, e si conclude con una poesia di Pierluigi Cappello.\nIdentit\u00e0 grafica.\nI libri BUR uscivano ogni settimana. Il prezzo \u2013 anche questa fu una novit\u00e0 \u2013 fu calcolato secondo una proporzione fissa: 50 lire ogni 100 pagine, indipendentemente dalla notoriet\u00e0 dell'opera; un'analoga proporzione con le pagine stampate riguardava anche il curioso metodo di numerazione della collana: ciascun volume progressivo, in ordine cronologico di pubblicazione, era contrassegnato da un intervallo variabile, che poteva essere una numerazione singola (volume singolo) oppure multipla (volume doppio fino a quintuplo), secondo la mole del libro stesso. Il formato, peraltro, era costante: cm. 15,6 x 10,2.\nLo stile della Biblioteca Universale Rizzoli \u00e8 stato legato per molti anni a una linea stilistica austera e sobria, tuttavia si possono trovare molte declinazioni e articolazioni nelle varie pubblicazioni.\nDal 1949 al 1972 i libri si presentavano con un piccolo formato e con un colore di copertina non rigida, grigio e beige. Il colore contrastava con il carattere tipografico della copertina, il Bodoni. Il testo invece stampato nel carattere \"Times\".\nDal 1973 si vede trasformata in veste grafica, affidata a Jonh Alcorn, che sostitu\u00ec il logo e caratterizz\u00f2 le copertine successive con variet\u00e0 compositiva e figurativa, ricevendo la piena fiducia da parte di Mario Spagnol. \nSerie.\nNel 2010, la BUR risulta divisa in sotto-serie:"}
{"id": "463633", "revid": "293238", "url": "https://it.wikipedia.org/wiki?curid=463633", "title": "Mary Cacciola", "text": "Biografia.\nInizia la sua carriera a soli 15 anni, quando, in seguito ad una bocciatura scolastica, decide di sostenere un provino presso Radio Touring, una radio locale di Reggio Calabria.\nContinua la sua carriera radiofonica dapprima in radio locali reggine (Radio Reggio Centro, Radio RC International), successivamente si trasferisce a Roma per lavorare presso Radio Luna.\nNel 1992 collabora in RAI come regista e conduttrice radiofonica, e nel 1999 passa a Radio Capital, dove fino al maggio 2007 ha condotto una fortunata trasmissione radiofonica dal titolo \"Maryland\".\nDa settembre 2007 conduce con Andrea Lucatello su Radio Capital dal luned\u00ec al venerd\u00ec dalle 17 alle 20 il programma \"Il caff\u00e8 di Radio Capital\". Da gennaio 2009, sempre con Lucatello, passa dalle ore 6 del mattino alle nove. Dal 1\u00ba giugno Mary torna a condurre la fascia 17-20 in solitaria lasciando quella mattutina al suo ex co-conduttore Andrea Lucatello.\nDal 2004 al 2010 \u00e8 stata la speaker ufficiale di LA7 per poi diventare quella di LA7D.\nDecana di Radio Capital, nel settembre del 2010 \u00e8 tornata in conduzione con Andrea Lucatello con il programma: \"Non c'\u00e8 Duo senza T\u00e8\", dal luned\u00ec al venerd\u00ec dalle 17 alle 19. Ha condotto \"Un'ora Sola Ti Vorrei (Di Pi\u00f9 Non Ti Reggo)\" insieme al giornalista de La Repubblica Emilio Marrese. Dopo un ritorno a \"Maryland\" Attualmente (Gennaio 2021) conduce insieme a Edoardo Buffoni il \"TG Zero\" dalle 17 alle 20."}
{"id": "463634", "revid": "125964926", "url": "https://it.wikipedia.org/wiki?curid=463634", "title": "Christian Rigan\u00f2", "text": "Biografia.\n\u00c8 nato a Lipari, in provincia di Messina, dove ha iniziato la sua carriera, seppur a livelli dilettantistici, lavorando fino all'et\u00e0 di 25 anni come muratore. Come affermer\u00e0 lui stesso in seguito, si adatt\u00f2 a fare pi\u00f9 mestieri, riuscendo ad allenarsi nella squadra del Lipari durante il tempo libero. Un giorno decise di passare al calcio professionistico con la certezza che, se la sua avventura tra i professionisti fosse andata male, avrebbe fatto ritorno al lavoro svolto in precedenza.\nCaratteristiche tecniche.\nEra un attaccante completo, abile di testa e bravo tecnicamente, in grado di far salire la squadra e di fare reparto da solo. Forte fisicamente, era un giocatore capace di giocare per la squadra ed in grado di mettere i propri compagni in condizione di segnare. Nel suo repertorio rientravano il senso del goal e l'abilit\u00e0 nel tiro dagli undici metri.\nInizi\u00f2 la sua carriera nel ruolo di difensore; un giorno sostitu\u00ec il centravanti titolare del Lipari, assente per infortunio, segnando la rete della vittoria, diventando cos\u00ec attaccante.\nCarriera.\nGiocatore.\nGli inizi.\nHa iniziato la sua carriera calcistica nei dilettanti in una squadra minore della sua citt\u00e0, il Terme San Calogero, per poi passare al Lipari, dove \u00e8 rimasto per quattro stagioni. Seguono le esperienze con il e l'Igea Virtus, tra i dilettanti.\nPass\u00f2 poi al , dove al primo anno ottenne la promozione in Serie C1 segnando 14 reti, mentre nel secondo mise a segno 27 reti in 33 partite, ottenendo il titolo di capocannoniere del campionato e trascinando la squadra ad un passo dalla promozione in Serie B, sfumata nella finale play-off persa contro il Catania.\nA Firenze dalla Serie C2 alla Serie A.\nL'anno successivo scese in Serie C2, passando alla Florentia Viola, l'erede della vecchia Fiorentina. Esord\u00ec con i toscani il 15 settembre 2002 nella partita vinta 5-1 contro il Castel di Sangro, mettendo a segno una doppietta. Termin\u00f2 la stagione, conclusa con la vittoria del campionato, con 30 reti segnate in 32 presenze, vincendo la classifica cannonieri del campionato di Serie C2.\nIl 20 agosto 2003 la squadra venne ripescata in Serie B. Concluder\u00e0 l'annata, segnando 23 reti in 44 partite, ottenendo la promozione nella massima serie, in seguito allo spareggio contro il Perugia, al quale non prese parte a causa di un infortunio ai flessori della coscia destra, rimediato in precedenza contro il Torino.\nPromosso a capitano viola, il 1\u00ba settembre 2004 segn\u00f2 contro l'Hellas Verona una doppietta, decisiva per superare il turno in Coppa Italia. Esord\u00ec in Serie A undici giorni dopo, nella sconfitta sul campo della Roma: la sua partita dur\u00f2 meno di 25', dovendo lasciare il terreno di gioco per un infortunio muscolare. Il 13 ottobre prolung\u00f2 il suo contratto fino al 2007.\nRientr\u00f2 in campo il 14 novembre contro il Livorno (1-1 il finale), sostituendo Hidetoshi Nakata al 15' della ripresa e siglando il suo primo gol in Serie A, che valse il pareggio gigliato con un colpo di testa su un tiro-cross di Fabrizio Miccoli. Chiuder\u00e0 la sua prima stagione nella massima serie con un bottino di 18 presenze e 4 reti segnate, anche a causa dei continui infortuni subiti che ne limitarono il rendimento.\nFinito ai margini della rosa in quanto chiuso dagli altri attaccanti, a cui si aggiunger\u00e0 anche Luca Toni (simile a lui per caratteristiche tecniche), il 30 agosto 2005 venne ceduto in prestito all'Empoli, dove segn\u00f2 5 reti in 33 presenze.\nMessina.\nIl 24 agosto 2006 pass\u00f2 a titolo gratuito al , firmando un contratto biennale. Esord\u00ec con i siciliani da titolare il 10 settembre nella partita vinta 1-0 contro l'Udinese, venendo sostituito al 62' da Edgar \u00c1lvarez. Mise a segno la sua prima rete in campionato la settimana seguente contro l', superando Gianluca Pagliuca con un colpo di testa su cross di Alessandro Parisi.\nTre giorni dopo fu l'autore della doppietta (la prima per lui in massima serie) che consent\u00ec ai giallorossi di battere la 2-0 nel Derby dello Stretto. Il 3 dicembre, nel corso della partita disputata contro la Sampdoria, riport\u00f2 una lesione all'adduttore della gamba sinistra, rimanendo fermo un mese.\nTermin\u00f2 la stagione, conclusasi con la retrocessione in Serie B, con 19 reti segnate in 27 presenze, stabilendo il proprio record personale di reti in Serie A e diventando il giocatore pi\u00f9 prolifico nel campionato di massima serie nella storia del Messina.\nL'esperienza spagnola ed il ritorno in Italia.\nNonostante fosse stato definito il suo trasferimento al Livorno, il 28 agosto 2007 firm\u00f2 un contratto biennale, con opzione di rinnovo per un terzo anno, con il Levante, dove ritrov\u00f2 l'ex compagno di squadra Marco Storari. Il calciatore ricever\u00e0 un ingaggio di 1,2 milioni di euro annui.\nDopo aver disputato 14 partite mettendo a segno 4 reti (inclusa una tripletta segnata contro l'Almer\u00eda), il 16 gennaio 2008 fece ritorno in Italia, passando in prestito al . Con i toscani segn\u00f2 solo una rete, rientrando poi in Spagna.\nRescisso il contratto con gli spagnoli, il 1\u00ba settembre 2008 firm\u00f2 con la , in Lega Pro Prima Divisione. Finito ai margini della rosa, anche a causa di una scarsa condizione atletica, il 2 febbraio venne ceduto a titolo definitivo alla Cremonese, dove segn\u00f2 una rete in 8 gare.\nRimasto svincolato, il 5 dicembre 2010 firm\u00f2 con la Rondinella, in Promozione. Esord\u00ec con la nuova maglia tre giorni dopo in Rondinella-Larcianese (3-4, dcr), partita valida per i quarti di finale della Coppa Italia Promozione, subentrando al 54' della seconda met\u00e0 di gioco.\nDopo aver segnato 10 reti in 9 presenze, il 25 agosto 2011 firm\u00f2 con il Jolly e Montemurlo, squadra militante in Eccellenza. Nonostante avesse segnato 10 reti in 11 apparizioni, nel mese di dicembre rescisse il contratto con i toscani, poich\u00e9 il presidente della societ\u00e0 pratese gli aveva comunicato l'intenzione di ridimensionare la squadra.\nIl 16 dicembre pass\u00f2 all'Audax Montevarchi, in Seconda Categoria. Mise subito a segno due reti all'esordio contro il Santafiora (vittoria per 4-0). Concluse l'annata con 16 presenze e 22 reti, di cui 4 all'ultima giornata, nuovamente contro il Santafiora. Terminata la stagione non riusc\u00ec a trovare un accordo per il rinnovo, rimanendo svincolato.\nIl 5 aprile 2013 venne ingaggiato dal Benaco Bardolino, squadra veneta di Promozione. Esord\u00ec in campionato due giorni pi\u00f9 tardi contro l'Alba Borgo Roma, siglando una doppietta (vittoria per 2-0). Termin\u00f2 l'esperienza con i veneti segnando 4 reti in 5 apparizioni.\nTerminata l'esperienza con i veneti inizi\u00f2 a giocare nella squadra delle \"Glorie Viola\", composta da ex giocatori della Fiorentina.\nIl 1\u00ba agosto 2013 raggiunse un accordo con la Settignanese, militante in Prima Categoria Toscana. Contribu\u00ec inoltre a curare la \"Scuola calcio\" della societ\u00e0, per la quale lavorava sul campo tre volte a settimana, insieme a Roberto Galbiati, Mario Faccenda e Gianmatteo Mareggini. Si svincol\u00f2 dalla societ\u00e0 il 16 dicembre 2014.\nIl 15 gennaio 2015 pass\u00f2 all'Ideal Club Incisa, squadra di Incisa in Val d'Arno militante in Prima Categoria girone C. Al termine della stagione si ritir\u00f2 dal calcio giocato.\nAllenatore.\nCominci\u00f2 ad allenare nelle giovanili della Settignanese nella stagione 2013-2014, continuando la carriera di calciatore a livello dilettante. Dal 2011 fino al 2013 gli venne rifiutata pi\u00f9 volte la partecipazione al corso per ottenere il patentino di allenatore di Serie A che si tiene a Coverciano perch\u00e9 non in possesso dei requisiti necessari, come dichiarato dallo stesso eoliano a Radiotoscana. Nel settembre 2014 venne accolta la sua richiesta di partecipazione, ed a luglio 2015 ottenne il patentino di allenatore.\nNell'ottobre 2015 \u00e8 diventato l'allenatore dell'Ideal Club Incisa, in Prima Categoria. \u00c8 rimasto alla guida della squadra per due stagioni. Da ottobre 2019 \u00e8 l'allenatore del Fiesole, in Prima Categoria. Al termine della stagione 2020-21, le strade tra il tecnico e il team biancoverde si separano.\nStatistiche.\nPresenze e reti nei club.\nDurante la carriera ha giocato pi\u00f9 di 520 incontri segnando pi\u00f9 di 273 gol, alla media di 0,53 gol a partita. Ha giocato in quasi tutti i livelli del calcio italiano, dalla Seconda Categoria alla Serie A.\n\"Statistiche aggiornate al 23 febbraio 2014.\""}
{"id": "463635", "revid": "1226", "url": "https://it.wikipedia.org/wiki?curid=463635", "title": "Disegno Intelligente", "text": ""}
{"id": "463642", "revid": "1833487", "url": "https://it.wikipedia.org/wiki?curid=463642", "title": "Quarantaquattro gatti", "text": "Quarantaquattro gatti \u00e8 un brano musicale del 1968, vincitore della 10\u00aa edizione dello Zecchino d'Oro nell'interpretazione di Barbara Ferigo (4 anni e mezzo, di Gorizia).\nStoria.\nTesto e musica del brano sono di Giuseppe Casarini (Modena, 19 marzo 1924 - Modena, 27 maggio 2015), all'epoca quarantaquattrenne insegnante educazione musicale alle scuole medie di Nonantola, che per comporla impieg\u00f2 2 settimane per il testo e un quarto d\u2019ora per la musica. La canzone tratta di un gruppo di gattini senza padrone, i quali, ordinatamente disposti \"in fila per sei col resto di due\", organizzarono una riunione nella cantina di un grande palazzo e chiesero ai bambini, che sono loro amici, di avere un pasto al giorno e di poter dormire sulle poltrone, dando loro in cambio il permesso di giocare liberamente con loro e poter perfino tirar loro le code. Conclusa l'assemblea, i gatti marciarono fieramente nel cortile, sempre \"in fila per sei col resto di due\".\nIl brano \u00e8 stato pubblicato dalle edizioni Millen di Modena.\nNello stesso anno, Mina e Provolino cantarono la stessa canzone vincitrice della manifestazione canora nella trasmissione \"Vengo anch'io\" di Castellano e Pipolo, condotta da Raffaele Pisu. Nel 1993 fu usata come sigla dell'omonima trasmissione andata in onda su Canale 5 e condotta da Rita dalla Chiesa.\nNel 1994, dalla sua casa di Modena, Luciano Pavarotti cant\u00f2 la celeberrima canzone con il Piccolo Coro dell'Antoniano e l'accompagnamento al pianoforte proprio dello stesso autore della canzone.\nNel dicembre del 2007, in occasione del Gran gal\u00e0 dello Zecchino d'oro, questo brano fu cantato dal vivo da Cino Tortorella. Il brano \u00e8 stato reinterpretato in versione cover allo Zecchino d'Oro il 26 novembre 2016 da Elodie Di Patrizi e Giovanni Caccamo. La versione originale del brano \u00e8 stata usata invece il 9 dicembre dello stesso anno su Radio 1 all'interno della trasmissione \"Voci del mattino\" con Paolo Salerno.\nNel 2012 Stefano Bollani esegu\u00ec una sua interpretazione jazz di \"Quarantaquattro gatti\" per Rai Radio 1.\nNel 2017 viene annunciata la messa in onda di una serie animata in 3D ispirata al brano prodotta dallo studio di animazione Rainbow. Nello stesso anno, durante la trasmissione 60 Zecchini, la canzone \u00e8 interpretata da Beppe Fiorello.\nIl critico musicale Mario Luzzatto Fegiz, nel suo libro \"AvantPop\", ha definito \"Quarantaquattro gatti\" come \"l'unica canzone di protesta del '68 che abbia avuto un successo duraturo\"."}
{"id": "463644", "revid": "12582", "url": "https://it.wikipedia.org/wiki?curid=463644", "title": "Pianificazione familiare", "text": ""}
{"id": "463647", "revid": "287204", "url": "https://it.wikipedia.org/wiki?curid=463647", "title": "Aurelio Samor\u00ec", "text": "Biografia.\nDopo aver completato gli studi al Conservatorio Gioachino Rossini di Pesaro (dove attualmente \u00e8 titolare della cattedra di composizione), studiando, tra gli altri, con Boris Porena, si \u00e8 perfezionato a Darmstadt con Stockhausen, Pousseur e Ligeti e a Roma con Franco Donatoni. Ed \u00e8 proprio il pensiero di Franco Donatoni a costituire un importante punto di riferimento, nonch\u00e9 il punto di partenza principale della ricerca musicale di Samor\u00ec, autore che si esprime principalmente attraverso la musica da camera e di brani per strumento solista.\nLa sua musica si \u00e8 imposta in concorsi internazionali di composizione: nel 1979 gli venne assegnato il \"Premio Varese\", mentre nel 1986 si afferm\u00f2 al \"Concorso Ennio Porrino\" di Cagliari. Suoi brani sono editi da Suvini Zerboni e Ricordi.\nNel 2006 ha ricoperto il ruolo di Presidente della Giuria del Concorso internazionale di composizione \"2 Agosto\" a Bologna.\nNel 2015 \u00e8 stato Presidente della Giuria del 34\u00ba Concorso Internazionale di Violino \"Premio Rodolfo Lipizer\" di Gorizia."}
{"id": "463648", "revid": "466539", "url": "https://it.wikipedia.org/wiki?curid=463648", "title": "Secondo Stato", "text": "Il Secondo Stato era, nell'Ancien R\u00e9gime francese, la nobilt\u00e0.\nStoria.\nEssa costituiva l'1,4% della popolazione totale, ma possedeva ben il 30% delle terre. La nobilt\u00e0, come il clero, non pagava le tasse che andavano tutte a carico del Terzo Stato. Parte della nobilt\u00e0 visse, dal 1682 al 1789, nella sontuosissima Reggia di Versailles accanto al re. Questa decisione fu presa dallo stesso Luigi XIV, che voleva tenere sotto controllo la nobilt\u00e0: nella reggia, infatti, i nobili erano occupati dai pettegolezzi e da un complesso cerimoniale da rispettare per poter entrare nelle grazie del re.\nInfatti, quando nel 1648 il cardinale Mazarino, ministro che governava per conto di Luigi XIV, decise di vendere cariche nobiliari per riempire le casse dello Stato, i nobili organizzarono una rivolta, la Rivolta della Fronda, perch\u00e9 temevano di divenire troppo numerosi e quindi poco potenti. Nella Rivolta della Fronda combatt\u00e9 soprattutto il popolo, sobbillato dai nobili ed esasperato dalla povert\u00e0. Luigi XIV, allora re ma ancora bambino, pare si fosse visto entrare i riottosi nella camera da letto e perci\u00f2, alla morte di Mazarino nel 1661 e quindi all'assunzione dei suoi pieni poteri, decise che il primo problema da risolvere era proprio quello della nobilt\u00e0, sempre pronta a ribellarsi al volere del re. Cos\u00ec ingrand\u00ec la palazzina di caccia appartenuta al padre, re Luigi XIII, e vi si trasfer\u00ec con la corte e i nobili.\nLa nobilt\u00e0 perse i suoi poteri con la Rivoluzione, con cui sal\u00ec al potere la classe borghese."}
{"id": "463652", "revid": "108380321", "url": "https://it.wikipedia.org/wiki?curid=463652", "title": "Bra'tac", "text": "Bra'tac \u00e8 un personaggio immaginario appartenente all'universo fantascientifico di \"Stargate SG-1\", interpretato da Tony Amendola.\nBiografia.\nBra'tac \u00e8 stato Primo Jaffa di Apophis, e organizzatore delle milizie al servizio di Klorel.\nAccoglie su Chulak il piccolo Teal'c e la madre, appena banditi da Cronus, e ne provvede all'inserimento tra le schiere jaffa di Apophis.\nDurante i primi anni di servizio di Teal'c nell'esercito del Signore del Sistema, Bra'tac, oltre ad essere il suo maestro, allenatore e amico, \u00e8 stato per Teal'c quasi un padre.\nTeal'c diviene poi il suo successore come Primo di Apophis.\nBra'tac si vanta spesso della sua longevit\u00e0, infatti dichiara fiero di avere 133 anni nella prima stagione, 135 nella terza e 137 nella quinta.\nVive su Chulak, il pianeta delle truppe Jaffa di Apophis e, come il suo allievo Teal'c, crede che i Goa'uld siano falsi dei.\nBra'tac assiste attivamente l'SG-1 per ci\u00f2 che riguarda Apophis o la famiglia di Teal'c, di cui si prende cura, ed \u00e8 inoltre un leader della resistenza Jaffa, il movimento che si impegna a liberare tutti i Jaffa dalla schiavit\u00f9 dei Goa'uld.\nDa quando ha perso il suo simbionte durante un attacco dei Goa'uld ai ribelli sul pianeta Kresh'taa, Bra'tac ha bisogno di dosi regolari di Tritonio per vivere."}
{"id": "463653", "revid": "709565", "url": "https://it.wikipedia.org/wiki?curid=463653", "title": "Thor (Stargate)", "text": "Thor \u00e8 un personaggio immaginario appartenente all'universo fantascientifico di \"Stargate SG-1\".\nBiografia.\nThor \u00e8 il comandante supremo della flotta Asgard e viene visto per la prima volta come ologramma. In seguito, durante l'attacco di Heru-ur su Cimmeria, il dottor Daniel Jackson e l'allora maggiore Samantha Carter, tentando di chiedere il suo aiuto per salvare la gente dalle forze dei Signori del Sistema, entrarono nella sala della saggezza di Thor, che era stata costruita dagli Asgard per vedere se la gente di Cimmeria si era evoluta abbastanza per vederli nella loro vera forma. Grazie al miglioramento artificiale dell'SG-1, scoprirono in breve Thor, che somigliava a uno dei Grigi di Roswell, Thor stesso ha detto che la sua razza aveva visitato i Tau'ri in diverse occasioni. Gli Asgard salvano Cimmeria ma inizialmente pensano che i Tau'ri siano una razza ancora troppo giovane per essere alleati contro i Goa'uld. Dopo che Jack riesce ad acquisire accidentalmente il sapere degli Antichi (scaricando i dati nel suo cervello) riesce a creare una versione DIY di uno ZPM; ci\u00f2 gli permette di connettere lo stargate ad un mondo Asgard in un'altra galassia, da cui avr\u00e0 inizio l'amicizia tra umani e Asgard.\nThor ha rischiato la propria vita molte volte per salvare SG-1 e la Terra dai Replicatori e dai Goa'uld, vedendo i Tau'ri come una razza degna di essere alleata. L'alleanza si rivel\u00f2 utile, poich\u00e9 l'SG-1 lo salv\u00f2 molte volte dai Replicatori e una volta da Anubis.\nCome il resto della sua razza, Thor \u00e8 un clone asessuato, incapace di riprodursi per via sessuale. Questa abilit\u00e0 gli ha permesso di salvarsi dalla morte in diverse occasioni, scaricando la sua coscienza in un nuovo e giovane corpo clonato; questo per\u00f2 lo rende vulnerabile alla degradazione lenta dei geni, cos\u00ec come capita agli altri Asgard.\nDopo essere stato salvato dall'SG1 dalla stretta di Anubis, Thor aiuta l'SG1 a distruggere i Replicatori che si sono liberati dal campo di dislocazione temporale creato dagli Asgard. Attraverso anche il contributo del Generale O'Neill Thor e l'SG1 riescono a creare un'arma in grado di distruggere i legami molecolari che esistono tra i blocchi dei replicatori. Thor modifica l'arma per essere in grado di lanciare il raggio su un intero pianeta.\nDopo essere riusciti a sconfiggere i replicatori che stavano attaccando Orilla, il nuovo pianeta natale degli Asgard, Thor intraprende una campagna per sconfiggere i replicatori.\nUna volta sconfitti i replicatori e anche i Goa'uld, gli Ori divengono il nuovo nemico degli umani e degli Asgard. Sotto la minaccia di un attacco degli Ori, Thor costruisce assieme ad altri scienziati delle nuove armi da donare alla \"Odyssey\"; dopo essere riusciti ad installare le nuove modifiche all\"Odyssey\" gli Asgard causano un'autodistruzione del loro mondo, commettendo un suicidio di massa."}
{"id": "463656", "revid": "287204", "url": "https://it.wikipedia.org/wiki?curid=463656", "title": "Pratt &amp; Whitney R-1690", "text": "Il Pratt &amp; Whitney R-1690 Hornet era un motore aeronautico radiale a 9 cilindri disposti su una singola stella, raffreddato ad aria, prodotto dall'azienda statunitense Pratt &amp; Whitney e largamente usato, nelle sue varie versioni, sui velivoli utilizzati dall'USAAF dagli anni venti a tutti gli anni quaranta.\nLa sigla R-1690, analogamente a tutta la produzione motoristica statunitense del periodo, identificava il modello in base alla sua cilindrata, 1\u00a0690, espressa in pollici cubici (in\u00b3).\nL'Hornet venne realizzato su licenza anche all'estero; l'azienda tedesca BMW Flugmotorenbau GmbH lo produsse dal 1928 con la denominazione di BMW Hornet, successivamente utilizzato dalla casa bavarese per sviluppare un proprio motore rivisto a livello progettuale che gener\u00f2 una fortunata serie di modelli, il BMW 132, avviati alla produzione nel 1933. In Italia venne prodotto dalla Fiat Aviazione con la denominazione Fiat A.59 R.\nVersioni.\nFu disponibile una versione sovralimentata tramite turbocompressore."}
{"id": "463659", "revid": "767487", "url": "https://it.wikipedia.org/wiki?curid=463659", "title": "BMW 132", "text": "Il BMW 132 era un motore aeronautico radiale a 9 cilindri posizionati su una singola stella sviluppato dall'azienda tedesca BMW Flugmotorenbau GmbH all'inizio degli anni trenta.\nSviluppo dello statunitense Pratt &amp; Whitney R-1690 Hornet, del quale acquista una licenza di produzione, venne prodotto a partire dal 1933, equipaggiando numerosi modelli tedeschi del periodo e diventando uno dei motori aeronautici di maggior successo nella ricostituzione dell'aviazione tedesca del periodo prebellico. Realizzato in diverse versioni, alla fine della sua produzione, durata fino al 1945, si attester\u00e0 sulle oltre 21.000 unit\u00e0 costruite.\nStoria del progetto.\nNell'ambito di un programma di aggiornamento dei propri modelli da presentare al mercato dell'aviazione la BMW riesce a stipulare, con data 3 gennaio 1928, un contratto con l'azienda statunitense Pratt &amp; Whitney per la produzione su licenza del Pratt &amp; Whitney Hornet A, identificato anche come R-1690 in base alle convenzioni di designazione militari statunitensi del periodo, nei propri stabilimenti di Monaco di Baviera. La BMW, che decide di commercializzarlo come BMW Hornet, lo introduce sul mercato quasi senza alcuna modifica rispetto al progetto originale iniziando nel contempo un programma di sviluppo migliorativo del modello.\nLa direzione tecnica per\u00f2 non si limit\u00f2 a realizzare una copia quasi identica all'originale Hornet ma ben presto cominciarono a svilupparne una versione evoluta che si concretizz\u00f2 nel 132 avviato alla produzione nel 1933.\nNegli anni seguenti vennero prodotte versioni sempre pi\u00f9 potenti, dotandolo di un sistema di iniezione di carburante in luogo degli originali carburatori (questi ultimi rimasti in produzione per dotare aerei ad uso civile) riuscendo a raggiungere potenze vicine ai 1.000 CV.\nDal 132 venne successivamente sviluppato il 9 cilindri BMW 134 ed il 18 cilindri BMW 139, quest'ultimo ottenuto accostando le due stelle da 9 cilindri, rimasti entrambi a livello sperimentale."}
{"id": "463660", "revid": "30232", "url": "https://it.wikipedia.org/wiki?curid=463660", "title": "Locomotiva FS E.655", "text": ""}
{"id": "463661", "revid": "830939", "url": "https://it.wikipedia.org/wiki?curid=463661", "title": "Farina fossile", "text": "La farina fossile (o sabbia di diatomee o terra diatomacea o diatomite o kieselgur) \u00e8 una roccia silicea sedimentaria di origine organica ed \u00e8 il residuo fossile di microscopiche alghe della famiglia delle diatomee.\nSi forma in ambiente lacustre o marino, dalla sedimentazione sul fondo dei gusci silicei delle diatomee, a cui in ambiente marino possono essere pi\u00f9 o meno mescolati quelli dei foraminiferi (calcarei). A seconda dell'ambiente di deposizione, si possono ottenere la farina fossile (formatasi in ambiente lacustre, solo dalle diatomee) o i tripoli (ambiente marino, dalle diatomee e dai foraminiferi).\nLa composizione chimica vede una elevata percentuale di carbonato di calcio e diossido di silicio, dipendentemente dalla collocazione geografica e della storia geologica del suddetto residuo.\nUtilizzi.\nIl suo alto potere imbibente ne permette un larghissimo uso in campo scientifico e tecnico; due importanti esempi sono nella produzione della dinamite e in particolari analisi di tipo cromatografico per le quali ne vengono usate varianti caratterizzate da minime dimensioni delle particelle ed elevata purezza in silicati.\nNei laboratori clinici viene utilizzata nel test di tromboplastina parziale attivata, per valutare la funzionalit\u00e0 di alcune componenti della cascata della coagulazione.\nViene usata anche in enologia durante la filtrazione come coadiuvante nonch\u00e9 come mezzo filtrante in diverse applicazioni (ad esempio per l'acqua potabile).\nUtilizzata in agricoltura, come tecnica dell'aridocoltura, in funzione di anti-traspirante per aumentare la riflessione della radiazione solare da parte delle superfici della pianta, diminuendo in questo modo il calore ricevuto e quindi la traspirazione. "}
{"id": "463663", "revid": "92723", "url": "https://it.wikipedia.org/wiki?curid=463663", "title": "Convocazioni per il campionato mondiale di calcio 2006", "text": "Elenco dei giocatori convocati da ciascuna Nazionale partecipante ai Mondiali di calcio 2006.\nGruppo A.\nAllenatore: Alexandre Guimar\u00e3es\n\nAllenatore: Luis Fernando Su\u00e1rez\n\nAllenatore: J\u00fcrgen Klinsmann\n\nAllenatore: Pawe\u0142 Janas\nGruppo B.\nAllenatore: Sven-G\u00f6ran Eriksson\n\nAllenatore: An\u00edbal Ruiz\n\nAllenatore: Lars Lagerb\u00e4ck\n\nAllenatore: Leo Beenhakker\nGruppo C.\nAllenatore: Jos\u00e9 Pekerman\n\nAllenatore: Henri Michel\n\nAllenatore: Marco van Basten\n\nAllenatore: Ilija Petkovi\u0107\nGruppo D.\nAllenatore: Lu\u00eds de Oliveira Gon\u00e7alves\n\nAllenatore: Branko Ivankovi\u0107\n\nAllenatore: Ricardo Lavolpe\n\nAllenatore: Luiz Felipe Scolari\nGruppo E.\nAllenatore: Karel Br\u00fcckner\n\nAllenatore: Ratomir Dujkovi\u0107\n\nAllenatore: Marcello Lippi\n\nAllenatore: Bruce Arena\nGruppo F.\nAllenatore: Guus Hiddink\n\nAllenatore: Carlos Alberto Parreira\n\nAllenatore: Zlatko Kranj\u010dar\n\nAllenatore: Zico\nGruppo G.\nAllenatore: Raymond Domenech\n\nAllenatore: Dick Advocaat\n\nAllenatore: Jakob Kuhn\n\nAllenatore: Otto Pfister\nGruppo H.\nAllenatore: Marcos Paquet\u00e1\n\nAllenatore: Luis Aragon\u00e9s\n\nAllenatore: Roger Lemerre\n\nAllenatore: Oleh Blochin\nGiocatori per campionato.\nal 6 giugno 2006\nGiocatori per club.\nAggiornato al 27 maggio 2006."}
{"id": "463664", "revid": "1543377", "url": "https://it.wikipedia.org/wiki?curid=463664", "title": "Circuito di Mallory Park", "text": "Il circuito di Mallory Park \u00e8 un tracciato inglese situato nelle immediate vicinanze del paese di Kirby Mallory, appena fuori dalla A47, tra Hinckley e Leicester.\nIl circuito \u00e8 piuttosto breve e solo la pista di Lydden Hill, tra tutti i circuiti britannici, \u00e8 pi\u00f9 corta.\nMallory Park, che ha al suo interno anche un lago, \u00e8 utilizzabile in varie configurazioni, dall'ovale di un miglio (1,6 km) e da piste di varia lunghezza e numero di curve.\nNonostante la sua lunghezza il tracciato Mallory Park \u00e8 considerato uno dei circuiti pi\u00f9 veloci di tutta la Gran Bretagna. Le principali caratteristiche di questo circuito sono la lunga curva veloce \"Gerards\" e il tornante \"Shaws\".\nNelle immediate vicinanze della pista stradale \u00e8 situato anche il circuito destinato alle competizioni di motocross e che ha ospitato la prova britannica del Campionato mondiale di motocross."}
