{"id": "482036", "revid": "2179318", "url": "https://it.wikipedia.org/wiki?curid=482036", "title": "Resa di Caserta", "text": "La resa di Caserta fu l'atto formale e conclusivo che sanc\u00ec la fine della campagna d'Italia e la definitiva sconfitta delle forze nazifasciste nella penisola durante la seconda guerra mondiale.\nL'atto, intitolato \"Strumento di resa locale delle forze tedesche e delle altre forze poste sotto il comando o il controllo del Comando Tedesco Sud-ovest\" e relativi allegati, fu firmato alla Reggia di Caserta il 29 aprile 1945 alla presenza di ufficiali delegati del Regno Unito, degli Stati Uniti d'America, tedeschi e di un osservatore sovietico: esso prevedeva la resa incondizionata che doveva diventare operativa a partire dal 2 maggio.\nNel documento stilato le forze armate tedesche erano associate a quelle della Repubblica Sociale Italiana in quanto questa, essendo considerato uno Stato fantoccio e pertanto non riconosciuto dalle forze alleate, non era in grado di stipulare accordi diretti con queste ultime: per tale motivo il rappresentante tedesco era dotato di una delega scritta rilasciata dal ministro della difesa della RSI, Rodolfo Graziani.\nLo sfondamento della Linea Gotica.\nGli alleati, dopo aver iniziato il 5 aprile 1945 lungo la costa tirrenica un attacco diversivo su La Spezia, avevano sferrato quelli decisivi sul Senio e verso Comacchio dal 9 aprile e lungo la Statale Futa e poi la Statale Porrettana dal 14 aprile. Sfondate le estreme difese sulla linea gotica bolognese e sui fiumi romagnoli, l'obiettivo Bologna fu raggiunto il 21 aprile. La United States Army North (la 5\u00aa armata) e l'Eighth Army (l'8\u00aa armata del Regno Unito) si congiunsero a Sud di Ferrara il 23 aprile e la stessa sera i primi carri statunitensi si attestavano sulla riva sud del Po, a San Benedetto Po.\nDopo il crollo del fronte, il 25 aprile del 1945 si arrese tra Copparo e il Po il LXXVI PzKorps, mentre pi\u00f9 a Est il LXXIII A.K. si stava logorando sull'Isola di Ariano. Ripiegarono verso il Brennero, in parte, il LI GebKorps della 14\u00aa Armata e il I reggimento paracadutisti FjKorps della 10\u00aa Armata.\nLa capitolazione.\nIl quartier generale degli alleati a Caserta per superare l'opposizione sovietica all'Operazione Sunrise del febbraio-marzo 1945 appoggiata dal Vaticano e dal CLN, pretese dai negoziatori tedeschi una capitolazione incondizionata e di tutti i combattenti in Italia, nessuno escluso. Dopodich\u00e9 l'URSS nomin\u00f2 il suo osservatore all'atto conclusivo, inserito negli Archivi militari come \"local surrender\". Per ottenere il coinvolgimento di tutti i reparti in armi RSI, gli agenti del servizio segreto statunitense Office of Strategic Services operanti in Svizzera il 26 aprile imposero a Karl Wolff, plenipotenziario Obergruppenf\u00fchrer, comandante delle SS e della Polizia in Italia - ma non della Wehrmacht, componente del Gruppo d'Esercito C [Heeresgruppe C] agli ordini del Gen. Heinrich von Vietinghoff Scheel - quale principale \"h\u00f6chste\" = \"altissimo\" Ufficiale tedesco, insostituibile fautore della resa separata, ormai risoluto, nel rispettare la parola data nella segretissima Operation Sunrise, ad ignorare ordini da Berlino, di rientrare al suo Comando di Bolzano. Dovendo per\u00f2 raggiungere Milano \"all'inglese\", cio\u00e8 beninteso \"assolutamente in modo pacifico\". Ma l'insurrezione partigiana del Comasco ormai scatenata lo costrinse a riparare nel Comando SS di Cernobbio. Fu cos\u00ec che pot\u00e9 incontrare ed indurre Rodolfo Graziani - evidentemente col\u00e0 pure rifugiatosi - a firmare una delega per la capitolazione RSI equivalente a quelle tedesche del 22 e del 25 aprile.\nSiccome la frontiera Sud elvetica era da un giorno bloccata per i transiti da e per la RSI, non potevano essere fatte pressioni sul governo di Berna per consentire l'uscita e il rientro di chichessia. Wolff pot\u00e9 invece essere \"prelevato\" dall'accerchiamento partigiano da un \"commando\" organizzato in Svizzera (con buona pace della sua neutralit\u00e0), comunque partito e riuscito a fin di bene. Cio\u00e8 per salvare l'importantissimo interlocutore tedesco, che a Lucerna il 27 aprile gir\u00f2 a SS Obersturmf\u00fchrer Wenner, in calce alla traduzione in tedesco, la delega di Graziani. L'emissario SS Wenner pot\u00e9 partire con le dovute credenziali per Caserta, in aereo da Annecy in Savoia, assieme al Ten. Col. Wehrmacht Victor von Schweinitz. Quest'ultimo il 22 aprile aveva avuto la delega per l'incontro di Caserta dal comandante del Sud Ovest e del Heeresgruppe C (il cosiddetto \"Gruppo d'armate C\") comandato dal generale Heinrich von Vietinghoff.\n(*) Nota: \n\"Operation Sunrise\" altrimenti \"Crosswort\" furono i nomi di copertura per la segretissima mediazione di pace condotta essenzialmente in Svizzera, da un alto ufficiale, magg. SM Max Waibel (a capo del NS1: Nachrichten Sammelstelle 1 (Servizio Informazioni), all'insaputa dei suoi superiori militari. Unicamente informati su tutte le informazioni utili alla Armata Elvetica ed alla sua \"Neutralit\u00e0 armata\", cui Waibel segnalava giustificando (si presume) l'importanza di contatti indispensabili alla sicurezza nazionale. Che il Governo venisse altrimenti informato, non risulta ufficialmente a chi scrive. In alcune ricerche non si esclude che un Ufficiale comandante, cio\u00e8 a Capo supremo dei servizi informazioni \"segrete\" elvetici, Br. Roger Masson, ne fosse orientato.\nLe trattative e la resa.\nA Caserta, nel palazzo della Reggia dei Borbone, era stato insediato il quartier generale delle forze alleate in Italia (guidato all'epoca da Harold Alexander). Il 28 aprile i rappresentanti dello stato maggiore del comando supremo alleato nel Mediterraneo gen. William Duthie Morgan, capo di stato maggiore, con il suo vicecapo gen. Lyman Louis Lemnitzer, gen. Terence Sydney Airey, responsabile dei servizi d'informazione, amm. H. A. Packer, capo di stato maggiore per la Marina, gen. C. F. Cabell, capo di stato maggiore per l'Aeronautica, ricevettero alle ore 18:00 i plenipotenziari tedeschi col. Viktor von Schweinitz e magg. Eugen Wenner.\nAd essi fu chiesto di presentare le credenziali: il primo afferm\u00f2 di agire in rappresentanza di Vietinghoff, comandante dell'Armata 'C', comandante in capo della zona europea Sudovest e della Wehrmacht in Italia, ed il secondo in rappresentanza di Wolff, ambedue con pieni poteri seppur entro i limiti degli ordini da loro ricevuti; Wenner aggiunse di avere la delega con pieni poteri da parte di Graziani. Fu successivamente mostrato loro il dispositivo di resa, che doveva essere esaminato ed accettato o meno entro le ore 21:00. I due tedeschi, in abito civile, avendo accettato nel successivo incontro delle ore 21:00 le condizioni ultimative consegnate da Morgan nel pomeriggio, l'indomani 29 aprile alle ore 14:00 firmarono ufficialmente l'atto di resa. Il documento, controfirmato da Morgan e redatto in inglese e in tedesco, fissava alle ore 12:00 (in Italia alle ore 14:00) del 2 maggio 1945 il \"cessate il fuoco\". All'incontro delle ore 21:00 e alla successiva sottoscrizione di resa, sempre nello stesso salone degli incontri del 28 aprile, assistette come osservatore il generale sovietico Aleksei Kislenko, espressamente incaricato dal Comando Militare URSS e da tempo dislocato a Roma.\nIl dispositivo di resa incondizionata \"Instrument of local surrender of German and other forces under the command or control of the German Commander-in-Chief Southwest\" prevedeva norme di applicazione con una Appendice \"A\" per l'Esercito (tre pagine), con una Appendice \"B\" per la Marina (sei pagine) e con una Appendice \"C\" per l'Aeronautica (tre pagine). Tra dette norme, significative quella sulla non distruzione di armi ed impianti e quella sul trattamento dei prigionieri. La sottoscrizione dell'accordo di resa tra forze alleate e nazifasciste, pur politicamente condiviso, non aveva formalmente e direttamente coinvolto i rappresentanti del Governo italiano e del CL.N.A.I.: quest'ultimo, in particolare, dieci giorni prima della firma della resa a Caserta aveva emanato unilateralmente l'ordine denominato \"Arrendersi o perire\". \nLa fine delle ostilit\u00e0.\nIl giorno precedente la sottoscrizione dell'atto di resa, il 28 aprile, Hitler aveva ampliato i poteri di Albert Kesselring, gi\u00e0 responsabile del comando tedesco delle armate tedesche dell'Ovest, nominandolo comandante anche delle armate del Sud Ovest in sostituzione di Vietinghoff. L'inaspettato cambio dei vertici aveva comportato anche una diversa visione rispetto alla resa in Italia, in quanto Kesselring (unitamente a pochissimi altri alti ufficiali) era assolutamente contrario ad arrendersi, oltre ad essere ignaro delle trattative segrete condotte su mandato di Vietinghoff. Nel frattempo gli eventi precipitavano, con l'esecuzione di Mussolini in Italia (28 aprile), la consegna di Graziani agli americani (29 aprile) e il suicidio di Hitler nel suo bunker berlinese (30 aprile).\nA seguito di ci\u00f2, e dopo alcuni drammatici contrasti, Wolff riusc\u00ec a convincere in extremis Kesselring, che solo la mattina del 2 maggio, alle ore 4:30, acconsent\u00ec a rispettare il cessate il fuoco previsto per le ore 14:00 della stessa giornata. L'accordo fu rispettato in tutto il territorio italiano, con l'effettivo disarmo ed imprigionamento di tutte le forze armate nazifasciste, anche se localmente si ebbero alcuni casi di reparti che rifiutarono di cedere le armi, almeno sino al giorno successivo.\nLe conseguenze.\nPer evitare il rischio di essere immediatamente giustiziati dai partigiani, in alcuni casi le forze armate tedesche, rimaste in Italia e costrette alla resa, accettarono di consegnarsi solo alle forze armate angloamericane; lo stesso fecero alcuni alti rappresentanti della Repubblica Sociale Italiana, come Rodolfo Graziani e Junio Valerio Borghese, tramite emissari dell'OSS.\nOltre sessantamila tedeschi, e tra essi alcune decine di militari saloini, rimasero a lungo nell'insieme dei campi contrassegnati 370 PW Camp Rimini e smobilitati a dicembre 1947. I prigionieri altoatesini non furono considerati militari tedeschi e vennero ristretti, insieme a quelli della RSI, nei campi della Toscana: tornarono in libert\u00e0 nel settembre 1946."}
{"id": "482039", "revid": "85503036", "url": "https://it.wikipedia.org/wiki?curid=482039", "title": "Museo di Santa Maria Novella", "text": ""}
{"id": "482040", "revid": "86599", "url": "https://it.wikipedia.org/wiki?curid=482040", "title": "Maglia Shakespeare", "text": "La maglia Shakespeare \u00e8 una delle 15 maglie definite dal reticolato cartografico adottato dall'Unione Astronomica Internazionale per Mercurio. Comprende la porzione della superficie di Mercurio posta in latitudine tra i 21\u00b0 N e i 66\u00b0 N e in longitudine tra i 90\u00b0 W e i 180\u00b0 W ed \u00e8 identificata con il codice H-3.\nIl cratere Shakespeare \u00e8 la struttura geologica presente al suo interno scelta come eponimo per la maglia stessa. Questa denominazione \u00e8 stata adottata nel 1976 dopo che la missione Mariner 10 rese disponibili le prime immagini della superficie di Mercurio. Prima di allora si chiamava maglia Caduceata dal nome dell'omonima albedo che era stata storicamente individuata in questa porzione della superficie.\nFu una delle sole due maglie per le quali, durante i tre sorvoli ravvicinati di Mercurio, si poterono ottenere immagini di tutta la loro superficie. Dopo la missione MESSENGER si pot\u00e9 migliorare il dettaglio della cartografia. \nLa regione \u00e8 dominata dalla Sobkou Planitia; i suoi crateri principali sono Bront\u00eb, Degas, Ch\u014fng Ch'\u014fl, Van Eyck, Strindberg e Botticelli. La regione \u00e8 limitata ad ovest dai Caloris Montes."}
{"id": "482044", "revid": "15756", "url": "https://it.wikipedia.org/wiki?curid=482044", "title": "Alien (software)", "text": "Alien \u00e8 un programma che converte i formati di file pacchetti di diverse distribuzioni Linux.\nE presente nei repositories di svariate distribuzioni GNU/Linux e supporta la conversione tra pacchetti Linux Standard Base, RPM, deb, Stampede (.slp) e Slackware (.tgz). In particolare i formati sono:"}
{"id": "482049", "revid": "3525672", "url": "https://it.wikipedia.org/wiki?curid=482049", "title": "Karl Gauss", "text": ""}
{"id": "482051", "revid": "767487", "url": "https://it.wikipedia.org/wiki?curid=482051", "title": "La musique de Furia", "text": "La musique de Furia \u00e8 l'album della colonna sonora del film \"Furia\" diretto da Alexandre Aja. Quasi tutte le musiche sono strumentali, esclusa \"Dream Of Thee\"."}
{"id": "482053", "revid": "1990283", "url": "https://it.wikipedia.org/wiki?curid=482053", "title": "Svezia all'Eurovision Song Contest", "text": "La Svezia ha debuttato all'Eurovision Song Contest nel 1958, da allora ha partecipato 60 volte vincendo 6 edizioni, tra cui quella del 1974 con la canzone pi\u00f9 famosa di tutta la manifestazione, \"Waterloo\" degli ABBA.\nLa prima canzone portata all'ESC fu scelta internamente da Sveriges Radio, gi\u00e0 dall'anno dopo si svolge la selezione nazionale per l'Eurofestival, ora nota come Melodifestivalen, organizzato da SVT e SR, considerata una delle migliori in Europa.\nNel 2010, proprio alla sua 50\u00aa partecipazione, il paese scandinavo \u00e8 fuori dalla finale.\nDa allora, eccezion fatta per l'edizioni 2013 e 2021, il paese scandinavo non \u00e8 pi\u00f9 sceso dalla Top 10. Infatti nel 2011, dopo 12 anni, Eric Saade riporta la Svezia sul podio con la canzone \"Popular\". Nel 2012 la Svezia conquista la sua quinta vittoria con Loreen, e nel 2015 vince nuovamente con M\u00e5ns Zelmerl\u00f6w, ottenendo il diritto di ospitare la competizione. Completano il quadro il terzo posto di Sanna Nielsen nel 2014, i quinti posti di Frans (2016), Robin Bengtsson (2017) e John Lundvik (2019), e il settimo posto di Benjamin Ingrosso nel 2018.\nPartecipazioni.\nNOTE:\nStatistiche di voto.\nFino al 2021, le statistiche di voto della Svezia sono:\nAltri premi ricevuti.\nMarcel Bezen\u00e7on Award.\nI Marcel Bezen\u00e7on Awards sono stati assegnati per la prima volta durante l'Eurovision Song Contest 2002 a Tallinn, in Estonia, in onore delle migliori canzoni in competizione nella finale. Fondato da Christer Bj\u00f6rkman (rappresentante della Svezia nell'Eurovision Song Contest del 1992 e capo della delegazione per la Svezia fino al 2021) e Richard Herrey (membro del gruppo Herreys e vincitore dalla Svezia nell'Eurovision Song Contest 1984), i premi prendono il nome del creatore del concorso, Marcel Bezen\u00e7on.\nI premi sono suddivisi in 3 categorie:\nOGAE Eurovision Song Contest Poll.\nL'OGAE Eurovision Song Contest Poll \u00e8 la classifica fatta dai gruppi dell'OGAE, organizzazione internazionale che consiste in un network di oltre 40 fan club del Contest di vari Paesi europei e non. Come ogni anno, i membri dell'OGAE hanno l'opportunit\u00e0 di votare per la loro canzone preferita prima della gara e i risultati sono stati pubblicati sul sito web dell'organizzazione.\nPortavoce.\nQuesti sono gli \u201cSpokesperson\u201d ovvero i \u201c\"portavoce\"\u201d della nazione, cio\u00e8 le \"persone\" che hanno dato i risultati delle votazioni svedesi:\nTrasmissione in Svezia.\nIn Svezia l'Eurovision viene trasmesso da SVT e SR, membri dell'UER (Unione europea di radiodiffusione) che hanno l'esclusiva di trasmissione sia televisiva e radiofonica.\nDi seguito l'elenco anno per anno di tutti i canali televisivi e radiofonici che hanno trasmesso l'evento:"}
{"id": "482054", "revid": "767487", "url": "https://it.wikipedia.org/wiki?curid=482054", "title": "Hans Geiger", "text": ""}
{"id": "482055", "revid": "106908", "url": "https://it.wikipedia.org/wiki?curid=482055", "title": "Tempio della Concordia (Roma)", "text": "Il tempio della Concordia era un tempio situato all'estremit\u00e0 occidentale del Foro Romano, affiancato al tempio di Vespasiano e Tito e col lato posteriore, al pari del tempio vicino, appoggiato sulla sostruzione del \"Tabularium\". Era un precoce esempio di culto ad una personificazione e non ad una divinit\u00e0, la Concordia, che avrebbe avuto in seguito numerosi altri esempi.\nStoria.\nL'identificazione dell'edificio \u00e8 certa, grazie anche alla sua rappresentazione in un frammento della \"Forma Urbis\" severiana, dove \u00e8 raffigurato col vicino tempio di Saturno.\nVenne iniziato nel 367 a.C. da Lucio Furio Camillo, figlio del dittatore che volle il tempio, per commemorare la riconciliazione tra patrizi e plebei, e ricostruito nel 121 a.C. da Lucio Opimio per favorire l'armonia dopo l'omicidio dei Gracchi.\nSappiamo che verso la fine del 211 a.C., la statua della Vittoria, posta nel punto pi\u00f9 alto del tempio, venne colpita e abbattuta da un fulmine e rest\u00f2 ancorata alle Vittorie, poste ad ornamento, senza cadere dal tetto.\nInfine nel regno di Augusto venne di nuovo restaurato da Tiberio tra il 7 a.C. e il 10 d.C., anno della nuova consacrazione. Scrive infatti Svetonio:\nQuest'ultimo restauro si distinse per l'opulenza dei marmi e per i ricchi ornamenti architettonici. Tale era la ricchezza delle fini sculture greche, dei dipinti e delle altre opere d'arte che il tempio si trasform\u00f2 in una specie di museo dell'arte e della scultura: Plinio il Vecchio ci ha tramandato un vero e proprio catalogo delle opere, soprattutto statue greche di epoca ellenistica.\nA questo rifacimento risale la cella, che forse venne ingrandita sfruttando lo spazio della demolita basilica Opimia, che da allora non \u00e8 pi\u00f9 ricordata.\nVenne inoltre usato come archivio di Stato durante l'epoca repubblicana e per le riunioni del Senato romano, particolarmente nei tempi di disordini civili: qui per esempio Cicerone pronunci\u00f2 la \"quarta Catilinaria\" e qui il Senato var\u00f2 la condanna a morte per Seiano.\nSi conosce poco del tempio in epoca imperiale, tuttavia si suppone che possa avere sub\u00ecto un restauro a seguito di un incendio, nel 284. Ammesso che fosse ancora in uso, il tempio non fu sicuramente pi\u00f9 utilizzato dopo la promulgazione dell'Editto di Tessalonica ad opera di Teodosio, che proclam\u00f2 il cristianesimo religione di Stato e proib\u00ec tutti gli altri culti pagani, sancendo l'inizio di un periodo di persecuzioni contro i seguaci dell'antica religione romana. Nonostante l'avvento del Cristianesimo, il tempio non fu comunque distrutto, ma rimase inutilizzato. L'ultimo riferimento all'edificio si ha durante l'VIII secolo, dove risulta essere pericolante e in condizioni pessime. Venne definitivamente raso al suolo solo intorno al 1450, e i suoi marmi trasformati in calce viva, destinata alla costruzione di nuovi edifici.\nDescrizione.\nIl tempio venne costruito su di un alto podio. Addossato al Tabularium, ai piedi del colle Capitolino, l'architettura del tempio ha dovuto assecondare le restrizioni del luogo.\nLa cella del tempio, a pianta trasversa, \u00e8 quasi due volte pi\u00f9 larga che profonda (45 per 24 metri), cos\u00ec \u00e8 anche il pronao che la precede, che doveva essere probabilmente formato da una gradinata e da sei colonne corinzie sulla facciata. La presenza di due finestre sul lato lungo anteriore della cella assicurava l'illuminazione della cella, di modo da consentire la fruizione delle opere ivi conservate.\nDei ruderi del tempio non rimane altro che il basamento in tufo, il podio e la soglia della cella, formata da due blocchi di marmo di qualit\u00e0 portasanta nei quali \u00e8 inciso un caduceo, oltre ai gradini che conducevano al pronao. Una parte della ricchissima trabeazione si trova conservata nel \"Tabularium\", mentre un capitello (con una coppia di montoni scolpita), si trova nell'Antiquarium Forense."}
{"id": "482059", "revid": "35813", "url": "https://it.wikipedia.org/wiki?curid=482059", "title": "Ottone di Lagery", "text": ""}
{"id": "482060", "revid": "767487", "url": "https://it.wikipedia.org/wiki?curid=482060", "title": "La strana coppia (film)", "text": "La strana coppia (\"The Odd Couple\") \u00e8 un film del 1968 diretto da Gene Saks.\nNel 2000 l'AFI lo ha inserito al diciassettesimo posto nella classifica delle migliori cento commedie americane di tutti i tempi.\nTratto dall'omonima commedia di Neil Simon (1965), ha rappresentato la definitiva consacrazione del duo Jack Lemmon/Walter Matthau come affiatata coppia comica del cinema americano.\nIl film precede di un paio d'anni l'omonima serie televisiva con Tony Randall e Jack Klugman dell'ABC, durata 5 stagioni, dal 1970 al 1975. Nel 1998 il regista Howard Deutch ne diresse un s\u00e9guito, \"La strana coppia II\", anch'esso scritto da Neil Simon.\nTrama.\nOscar Madison, giornalista sportivo, conduce un'esistenza da scapolo da quando si \u00e8 separato dalla moglie. Disordinato e approssimativo, vive da solo in un appartamento trasandato, passando le serate a giocare a poker con gli amici Vinnie, Murray, Roy e Speed. La routine di Oscar viene sconvolta dall'arrivo di Felix Ungar, un amico appena lasciato dalla moglie e che \u00e8 l'esatto opposto di Oscar: preciso in modo maniacale, ossessionato dall'ordine e dalla pulizia, pieno di allergie e di tic, e incapace di rassegnarsi alla fine del proprio matrimonio.\nDopo alcune settimane, non sopportando pi\u00f9 la convivenza, Oscar obbliga Felix ad andarsene ma poco tempo dopo se ne pente e va a cercarlo per le strade di New York con gli amici, senza per\u00f2 trovarlo. Scopre poi che si trova a casa di Gwendolyn e Cecily, le vicine di appartamento di Oscar con le quali pochi giorni prima i due uomini avevano organizzato una cena mal riuscita. Oscar e Felix si riappacificano, ma Felix decide di non ritentare la convivenza e di rimanere ancora per qualche settimana dalle vicine, in attesa di trovare una nuova sistemazione altrove.\nSoggetto.\nIl film si ispira all'omonima commedia scritta da Neil Simon, andata in scena a Broadway nel 1965: interpretato da Walter Matthau (Oscar) e Art Carney (Felix), ebbe la sua prima al Plymouth Theatre il 10 marzo 1965, trasferendosi poi al Eugene O'Neill Theatre dove termin\u00f2 il 2 luglio 1967 dopo 964 repliche. Matthau venne sostituito prima da Jack Klugman (nel novembre 1965) e in seguito da Pat Hingle (febbraio 1966); Carney venne rimpiazzato prima da Eddie Bracken (ottobre 1965) poi da Paul Dooley.\nProduzione.\nLe riprese del film vennero interamente completate a New York. Le scene dell'appartamento di Oscar furono girate presso i Dorchester Apartments al civico 131 di Riverside Drive; la scena del tetto al civico 190 della medesima strada. La scena della panchina del parco venne girata presso il Soldiers' &amp; Sailors' Memorial Monument a Riverside Park; la scena del Go Go Club in un locale di Manhattan.\nLa sequenza allo Shea Stadium venne girata la sera prima della vera gara tra i New York Mets e i Pittsburgh Pirates, che avvenne il 27 giugno 1967 (lo stadio venne poi demolito nel 2009).\nDistribuzione.\nLa prima del film avvenne alla Radio City Music Hall di New York il 2 maggio 1968; venne quindi distribuito nelle sale cinematografiche statunitensi il 16 maggio successivo. In Italia la pellicola arriv\u00f2 nelle sale nel novembre 1968."}
{"id": "482067", "revid": "287204", "url": "https://it.wikipedia.org/wiki?curid=482067", "title": "Dajuan Wagner", "text": "\u00c8 alto 187 centimetri e pesa 85\u00a0kg. Ha giocato con i Cleveland Cavaliers nella National Basketball Association (NBA). \u00c8 figlio di Milt Wagner, che ha giocato nella NBA negli anni 1980, con i Los Angeles Lakers.\nCarriera.\nHigh school e college.\nStudente della Camden High School, si mise in luce giovanissimo segnando 100 punti in una partita contro la squadra del Gloucester Township Technical School, con risultato finale di 157 a 67. Nel 2001 ricevette il Naismith Prep Player of the year, un titolo assegnato solo ai pi\u00f9 promettenti giocatori dell'NBA (come Kobe Bryant, LeBron James, Shane Battier, Chris Webber). Si iscrisse alla University of Memphis, dove fu nominato USA freshman of the year, most valuable player al NIT, leading scorer award e Honorable Mention All-America pick da parte della Associated Press. Segn\u00f2 infatti in quella stagione 762 punti, per una media di 21,2 punti a partita e un career high di 32 punti. Nel 2001 partecip\u00f2 al McDonald's All-american nel quale fu uno dei miglior realizzatori. Nel 2001 fu sesta scelta assoluta nel primo round del draft NBA 2002, selezionato dai Cleveland Cavaliers.\nNBA e Polonia.\nNella sua stagione d'esordio realizz\u00f2 una promettente media di 13,4 punti a partita, ma infortuni e problemi di salute frenarono la sua carriera nelle stagioni successive. Nel corso della stagione 2004-05, nella quale aveva giocato appena 11 partite, fu ricoverato in ospedale per una grave forma di colite. I Cavaliers non rinnovarono il suo contratto per la stagione 2005-06. Il 25 ottobre 2005 fu operato al Mt. Sinai Medical Center per l'asportazione del colon: rimase fuori dalle competizioni per l'intera stagione. Per la stagione 2006-07 aveva un contratto con i Golden State Warriors, ma tuttavia gioc\u00f2 solamente una partita. Durante la pausa che si \u00e8 preso dall'NBA ha provato a giocare in una lega minore, riuscendo a mantenere una media di circa 60 punti a partita. Nel 2007 ha firmato un contratto in Polonia con il Prokom Trefl Sopot.\nDopo aver rotto il contratto con il Prokom Trefl Sopot \u00e8 tornato ad allenarsi negli Stati Uniti; precisamente frequenta l'esclusivo gruppo di allenamento della A.T.T.A.C.K athletic training; \u00e8 seguito da Tim Grover, lo stesso allenatore che lo prepar\u00f2 per il suo anno da rookie nella NBA.\nAmeriLeague.\nDopo circa 7 anni, nel 2015 torna a calcare i campi nell'AmeriLeague, neonata lega statunitense,ma l'abbandona quasi subito."}
{"id": "482071", "revid": "1529788", "url": "https://it.wikipedia.org/wiki?curid=482071", "title": "Sigmur", "text": "Sigmur \u00e8 una striscia a fumetti pubblicata on-line ideata e disegnata da Acid Burn (al secolo, Elisabetta Borseti), incentrata sulla vita di \"Sigmur\", un ragazzino di 15 anni irriverente, cinico ed esistenzialista. La sua autrice lo descrive come \"un incrocio fra Jack White e Mister Bean\".\nSigmur vive a Londra con la sua famiglia, che gestisce da generazioni una fabbrica di grappa, la famosa \"Grappa Moskovicz\". Il suo carattere lo porta a condurre una vita sociale piuttosto misera: la sua ironia ed il suo cinismo lo portano ad osservare la realt\u00e0 in modo distaccato e ad assumere un atteggiamento irriverente nei confronti di chiunque.\nSolo la sua vicina di casa, la tredicenne Patricia, si salva dalle sue graffianti affermazioni. Con lei, Sigmur condivide pensieri ironici ed avventure grottesche, da cui emergono sempre come le persone pi\u00f9 \"sane\", nonostante le loro paranoie.\nI personaggi principali.\nSigmur.\nSigmur ha 15 anni ma in realt\u00e0 dice di sentirsene 35, forse per via dei pensieri filosofici di devastante portata che non di rado elabora.\n\u00c8 tutto fuorch\u00e9 un adolescente ordinario ad iniziare dai suoi passatempi:\nOdia i suoi compagni di classe che considera un nugolo di ragazzini pubescenti privi di una qualsiasi individualit\u00e0, schiacciati dalla societ\u00e0 e ridotti a delle sottospecie di primati, tanto da riferirsi a loro come \"compa-scimmia\", e da essere disegnati sarcasticamente come delle scimmie. I suoi amici del circolo degli scacchi non sono da meno, in quanto finti intellettuali desiderosi di uscire dalla nicchia e omologarsi a tutti gli altri.\nOltre a Patricia Sigmur trova conforto nel colloquiare con Ronald, il gibbone triste dello zoo vicino a casa sua, forse l'unico in grado di fare un'espressione interessante mentre ascolta.\nPatricia.\nPatricia ha tredici anni compiuti da poco, ed \u00e8 l'alter ego di Sigmur, la sua versione femminile. \u00c8 una bambina strana, molto sensibile e anche un po' nevrotica. Cerca di sfuggire al suo stress simulando l'omicidio dei suoi ormai malandati peluches, o torturando un nano da giardino che spesso sembra animarsi e addirittura parlare.\nUn altro suo gradito passatempo \u00e8 fissare il cestello della lavatrice in funzione, che non smette di guardare finch\u00e9 non comincia ad avere delle visioni.\nPatricia nasconde un segreto che non ha nessuna intenzione di rivelare a Sigmur, tanto da impedirgli anche di entrare in camera sua. In sostanza, nel rapporto col protagonista, condivide e appoggia le sue tesi e alle volte \u00e8 proprio la fonte principale di certi pensieri. "}
{"id": "482079", "revid": "1543377", "url": "https://it.wikipedia.org/wiki?curid=482079", "title": "Castelnuovo dei Sabbioni", "text": "Castelnuovo dei Sabbioni \u00e8 una frazione di circa 1000 abitanti del comune di Cavriglia posta sul versante delle colline del Chianti verso il Valdarno, sulle quali si trova il Parco naturale di Cavriglia.\nA partire dalla met\u00e0 degli anni sessanta l'abitato venne via via abbandonato dagli abitanti causa l'attivit\u00e0 di scavo a favore della vicina Camonti, frazione neocostituita.\nAttivit\u00e0 minerarie.\nPresso Castelnuovo \u00e8 stato a lungo attivo un importante bacino minerario per l'estrazione della lignite, attualmente esaurito.\nVicino a questo si trovava la cosiddetta \"Dispensa\", un gruppo di caseggiati creato al tempo della prima guerra mondiale come dormitorio per gli operai che venivano a lavorare da lontano. Dai primi anni venti quei dormitori vennero mutati in appartamenti per le famiglie di coloro che lavoravano alla Societ\u00e0 Mineraria Valdarno e quindi divenne un vero e proprio nucleo denso di famiglie.\nFino all'inizio degli anni sessanta il complesso era ancora abitato, successivamente fu gradualmente abbandonato a causa dei pericoli causati dell'escavazione. Alla met\u00e0 degli anni sessanta fu parzialmente distrutto. L'evacuazione degli abitanti fu completata a met\u00e0 degli anni ottanta.\n\"(Ricordo di Giovanna Marchionni, nata alla Dispensa il 26 settembre 1927, oggi ottantenne)\"\nStoria.\nLa mattina del 4 luglio 1944, il paese fu vittima di un sanguinoso eccidio nazista in cui molti civili innocenti furono barbaramente trucidati, ricordato come Strage di Cavriglia.\n\"\"Alle prime luci dell'alba le frazioni di Castelnuovo dei Sabbioni e di Meleto Valdarno sono accerchiate ed invase da formazioni naziste della divisione \"Hermann Goring\" in assetto di guerra guidate da scherani repubblichini e favorite nel loro avanzare dal buio notturno. Sono esattamente le ore 6 antimeridiane di una torrida estate quando l'orda degli Unni invasori assalta le case, abbatte le porte d'ingresso e penetra nelle abitazioni, rastrella gli uomini, ordina alle donne e ai fanciulli di uscire subito all'aperto ed infine ruba e devasta ad una ad una quelle povere abitazioni di lavoratori. Fanno allontanare le donne dicendo loro:\"Qui da noi fare grande luce\"..73 uomini vengono mitragliati e sul mucchio dei morti e dei feriti vengono ammassati mobili e suppellettili presi dalle case. Il tutto \u00e8 cosparso di benzina e incendiato. I parroci di Castelnuovo dei Sabbioni e di Meleto che implorano piet\u00e0 per i loro greggi condividono la stessa sorte dei destinati al macello, mentre esplicano nel conforto della fede. Dalla frazione di Castelnuovo dei Sabbioni subito dopo la strage il branco di turpi assassini raggiunge la vicina borgata di Massa dei Sabbioni e di San Martino. A Massa dei Sabbioni le SS scannano il parroco Don Morini ed un giovane parrocchiano con le baionette, e ne gettano i poveri corpi in un fienile gi\u00e0 dato alle fiamme. A San Martino le SS assassinano quattro uomini. Perpetrate le stragi l'orda nazista pone mobilio ed altri materiali sui poveri cumuli di uomini, il tutto irrorato di benzina ed incendiato, affinch\u00e9 il tutto diventasse cenere, per togliere ad ogni famiglia privata dei propri cari la possibilit\u00e0 del conforto della tomba sulla quale piangere e pregare. Soltanto nel pomeriggio del 12 luglio il comando militare germanico del Valdarno concede il permesso di dare sepoltura ai trucidati, ma l'opera degli sventurati familiari e dei volontari fu difficile e ben dura insieme. A Castelnuovo dei Sabbioni vengono accertati i resti di 75 uomini, che per le condizioni in cui si trovano vengono riuniti in un'unica tomba nel locale cimitero. A Meleto Valdarno i 97 uomini destinati al supplizio sono stati suddivisi dall'orda nazista in varie aie di case coloniche della frazione e ivi vengono falciati dalla mitraglia. Sotto i corpi straziati vengono accumulati legname, versata benzina e il tutto dato alle fiamme. A Castelnuovo soltanto nel pomeriggio del 12 luglio \u00e8 possibile ai familiari degli uccisi cominciare l'opera di rimozione dei corpi per il riconoscimento e la sepoltura. Soltanto 50 cadaveri parzialmente divorati dal fuoco e in avanzato stato di decomposizione sono riconosciuti e consegnati alle rispettive famiglie. I restanti 47 sono in una massa indissociabile, che verr\u00e0 pietosamente seppellita in fossa comune nel locale cimitero. 178 sono i morti della criminale ed assurda rappresaglia nazista del 4 luglio 1944 nelle due frazioni del comune di Cavriglia. Con le fucilazioni dei giorni successivi la cifra superer\u00e0 i 200\"\".\nCinema.\nNel 1995 \u00e8 stato girato nella parte vecchia del borgo di Castelnuovo dei Sabbioni il film Ivo il tardivo con la regia di Alessandro Benvenuti e l'attrice Francesca Neri.\nNel 2004 \u00e8 stato realizzato dai registi Fabrizio Bonci e Caterina Scala \"Il mondo morto\", documentario che ricostruisce la strage di Castelnuovo dei Sabbioni.\nMusica.\nIl 7 luglio del 1982 lo storico concerto di Miguel Bos\u00e9 allo stadio.\nSport.\nLa locale squadra di calcio, U.S. Castelnuovese, che milita nel girone di promozione Toscana e che alla fine del campionato 2005/2006 ha disputato la finalissima per la promozione nel Campionato Nazionale Dilettanti."}
{"id": "482085", "revid": "32116", "url": "https://it.wikipedia.org/wiki?curid=482085", "title": "Bioware", "text": ""}
{"id": "482105", "revid": "767487", "url": "https://it.wikipedia.org/wiki?curid=482105", "title": "Maccabi", "text": "La parola Maccabi (ebraico: \u05de\u05db\u05d1\u05d9) \u00e8 utilizzata per far riferimento al singolo appartenente ai Maccabei, storicamente simbolo ebraico di coraggio, successo e vittoria. Nel tempo la parola \u00e8 stata e viene ancora utilizzata da molte organizzazioni israeliane ed ebraiche, prevalentemente in ambito sportivo. Le associazioni sportive Maccabi hanno dato vita alle competizioni internazionali conosciute come Maccabiadi.\nUtilizzo moderno: lo sport ebraico.\nMaccabi oggi \u00e8 sinonimo di organizzazione sportiva ebraica in 5 continenti, in oltre 50 paesi e con centinaia di migliaia di membri.\nLe singole associazioni sono riunite in sei confederazioni che fanno capo alla Maccabi Word Union (MWU): Maccabi Israel, European Maccabi Confederation, Confederation Maccabi North America, Confederation Maccabi Latin America, Maccabi South Africa e Maccabi Australia.\nMolti gruppi Maccabi sono punti di forte aggregazione e centri polifunzionali che provvedono non solo all'educazione sportiva, ma anche a quella sociale e culturale.\nIn Italia i singoli club sono riuniti in associazioni e federazioni con lo scopo precipuo di diffondere i valori dello sport come momento di confronto e crescita personale e collettiva, nel rispetto della tradizione ebraica."}
{"id": "482107", "revid": "120525219", "url": "https://it.wikipedia.org/wiki?curid=482107", "title": "Carbanione", "text": "Un carbanione \u00e8 una specie chimica che presenta una carica negativa su un atomo di carbonio. \u00c8 un forte nucleofilo la cui stabilit\u00e0 e reattivit\u00e0 dipende dell'intorno chimico cio\u00e8 dal tipo di atomi legati al carbonio portante la carica negativa.\nTra i fattori che stabilizzano la carica si hanno:\nEsempi di carbanioni.\nI carbanioni sono intermedi di alcune reazioni chimiche, importanti perch\u00e9, essendo il carbonio portante la carica negativa un forte nucleofilo, pu\u00f2 reagire con specie chimiche a carattere elettrofilo, ad esempio con un idrocarburo alogenato, attraverso una reazione di sostituzione nucleofila, portando alla formazione di nuovi legami carbonio-carbonio. Ad esempio:"}
{"id": "482115", "revid": "1243", "url": "https://it.wikipedia.org/wiki?curid=482115", "title": "Lotario di Arles", "text": ""}
{"id": "482119", "revid": "287204", "url": "https://it.wikipedia.org/wiki?curid=482119", "title": "Zydowski Zwiazek Walki", "text": ""}
{"id": "482120", "revid": "314905", "url": "https://it.wikipedia.org/wiki?curid=482120", "title": "Santi Vermondo e Aimo", "text": ""}
{"id": "482122", "revid": "73843", "url": "https://it.wikipedia.org/wiki?curid=482122", "title": "Maccabiadi", "text": "Le Maccabiadi sono una manifestazione multisportiva, simile ai Giochi olimpici, nata in ambiente ebraico ed organizzata in Israele ed in Europa.\nStoria.\nIstituite nel 1932, le Maccabiadi si svolgono ogni due anni, alternativamente in Israele o in un paese europeo in cui esista una associazione sportiva Maccabi. Le prossime competizioni si svolgeranno nel luglio 2019 in Ungheria, mentre i prossimi mondiali verranno svolti nel luglio del 2021 in Israele. Le Maccabiadi sono, tra quelli che prevedono numerose discipline, il settimo pi\u00f9 grande evento sportivo dopo i Giochi olimpici, i Giochi Panamericani, i Giochi asiatici, i Giochi del Commonwealth, Universiadi e i Giochi panafricani.\nOriginariamente concepite da Yosef Yekutieli, un quindicenne ispirato dai Giochi olimpici di Stoccolma 1912, i Giochi si sono svolti fin dal 1932, dopo quattordici anni di sviluppo da parte di Yekutieli e del Fondo Nazionale Ebraico. I primi giochi vennero aperti dal sindaco di Tel Aviv, Meir Dizengoff, con quasi 400 atleti provenienti da 18 nazioni, tra cui oltre 60 provenienti da nazioni arabe quali Siria ed Egitto.\nPrecedenti competizioni.\nIn Israele.\nI Giochi si sono svolti all'incirca ogni quattro anni, in Eretz Yisrael, fin dal 1932.\nXV Maccabiade.\nLe Maccabiadi del 1997 saranno ricordate dai partecipanti - e in genere dagli ebrei di tutto il mondo come i giochi funestati dal crollo di un ponte pedonale immediatamente prima della cerimonia di apertura, che fece cadere nel malsano fiume Yarkon degli atleti che stavano per entrare nello stadio di Ramat Gan, presso Tel Aviv.\nQuattro australiani, Greg Small, Elizabeth Sawicki, Yetty Bennett e Warren Zines, rimasero uccisi, e numerosi furono i feriti.\nDopo l'incidente sia la cerimonia di apertura sia i giochi continuarono \u2014 gli spettatori furono informati del crollo e della morte di almeno un atleta \u2014 ma ovviamente con meno entusiasmo del previsto.\nVi furono numerose inchieste da parte sia israeliana sia australiana.\nXVI Maccabiade.\nLa cerimonia di apertura dell'edizione del 2001 si \u00e8 tenuta a Gerusalemme al Teddy Stadium, mentre la ricostruzione del ponte crollato quattro anni prima e le indagini continuano.\n\u00c8 considerata un'edizione minore soprattutto per tre motivi: il numero dei partecipanti \u00e8 stato significativamente pi\u00f9 basso, in particolare dall'Australia (solo 170 atleti, nel 1997 erano circa 400); era in corso la seconda intifada (ed era appena avvenuto l'attentanto suicida alla discoteca del Delfinario di Tel Aviv, il peggiore evento dell'intifada, nel quale erano rimasti uccisi 21 israeliani, la maggior parte dei quali studenti); e non si era rimarginata la ferita causata dal crollo del ponte.\nXVII Maccabiade.\nPer la prima volta dopo il 1997, un'edizione delle Maccabiadi, quella del 2005, \u00e8 stata considerata un successo. A parte il solito disinteresse della societ\u00e0 israeliana, il numero degli atleti \u00e8 tornato a crescere e tre delle quattro famiglie dei morti del 1997 nel crollo del ponte erano presenti.\nA questa edizione ha partecipato il maggior numero di atleti della storia della manifestazione, pi\u00f9 di 900 rappresentanti degli Stati Uniti, quasi 500 australiani e pi\u00f9 di 2000 israeliani, per un totale superiore ai 5000 atleti.\nIn Europa.\nIn europa si svolgono i \"Giochi europei Maccabi\" (\"European Maccabi Games\").\nEdizioni:\nAssociazioni Maccabi nel mondo.\nMolte istituzioni scolastiche ebraiche del mondo mandano gli studenti pi\u00f9 dotati in Israele per partecipare a questi giochi."}
{"id": "482126", "revid": "339392", "url": "https://it.wikipedia.org/wiki?curid=482126", "title": "Mr. Kennedy", "text": ""}
{"id": "482128", "revid": "339392", "url": "https://it.wikipedia.org/wiki?curid=482128", "title": "Roy Snyder", "text": ""}
{"id": "482132", "revid": "399678", "url": "https://it.wikipedia.org/wiki?curid=482132", "title": "Designazioni degli aeromobili delle Forze armate statunitensi", "text": "La designazione ufficiale dei diversi tipi di aeromobili in servizio con l'USAF, lU.S. Navy, lUSMC e lUSCG include prototipi, pre-produzioni e velivoli di serie.\nA partire dal 18 settembre 1962 tutti gli aeromobili in servizio presso la Marina americana, il Corpo dei Marines e la Guardia Costiera, hanno ricevuto una designazione identificativa comune, simile a quella gi\u00e0 adottata dagli aeromobili USAF.\nLa codifica si compone di 4 prefissi alfabetici (non sempre tutti utilizzati), un identificatore numerico progressivo e un suffisso alfabetico.\nDesignazioni di aerodine.\nLe designazioni delle aerodine militari, gli aeromobili pi\u00f9 pesanti dell'aria, la cui sostentazione \u00e8 ottenuta mediante un'azione aerodinamica sulle superfici del mezzo, \u00e8 differente rispetto a quella degli altri aeromobili, come per esempio i missili.\nIl primo prefisso.\nIl primo prefisso indica lo stato dell'aerodina e utilizza le seguenti lettere:\nIl secondo prefisso.\nIl secondo prefisso indica il tipo di missione assegnata (\"modified mission\") partendo dalla versione di origine. Sono impiegate le seguenti lettere:\nIl terzo prefisso.\nIl terzo prefisso indica il simbolo di missione base, \u00e8 rappresentato dalle seguenti lettere:\nIl quarto prefisso.\nIl quarto prefisso non viene utilizzato per le aerodine convenzionali, ma soltanto per due tipi, identificati dalle seguenti lettere:\nL'identificatore numerico del velivolo.\nL'identificatore numerico \u00e8 rappresentato da un numero che designa progressivamente i diversi velivoli che svolgono lo stesso tipo di missione base. Pu\u00f2 essere a 1, 2 o 3 cifre, con possibile ripartenza dopo aver superato il numero \u00ab100\u00bb.\nIl suffisso.\nL'ultimo simbolo, un suffisso, \u00e8 una lettera progressiva dalla \u00abA\u00bb alla \u00abZ\u00bb (con omesse la \u00abO\u00bb e la \u00abI\u00bb per evitare confusioni con i numeri \u00ab0\u00bb e \u00ab1\u00bb) che identifica i diversi tipi di versione di ogni singolo velivolo.\nEsempi.\nPer esempio, in base a quanto sopra esposto, una sigla complessa quale la \"YTAV-8B\" si riferisce a un prototipo (Y) da addestramento (T) del velivolo d'attacco (A) a decollo verticale o corto (V), al quale \u00e8 stato assegnato l'ottavo numero identificativo (8), riferito alla sua seconda versione (B), ossia l'Harrier II.\nLa sigla \"EP-3E\" riguarda invece la versione per guerra elettronica (E) di un velivolo da pattugliamento (P), cui \u00e8 stato assegnato il terzo numero identificativo (3), riferito alla sua quinta versione (E), ossia l'\"Aries 2\" derivato dal P-3 Orion.\nDesignazioni di missili, razzi, lanciatori, satelliti e sonde.\nLa codifica si compone di 4 prefissi alfabetici (non sempre tutti utilizzati), un identificatore numerico progressivo e un suffisso alfabetico.\nIl primo prefisso.\nIndica lo stato di volo con il seguente significato:\nIl secondo prefisso.\nIndica l'ambiente di lancio codificato come segue:\nIl terzo prefisso.\n\u00c8 riservato all'indicazione della missione (primaria)\nIl quarto prefisso.\nViene utilizzato per indicare il veicolo\nVecchie designazioni.\nDesignazioni dello U.S. Army Air Service (1919-1924).\nQuesto sistema di designazione era utilizzato dallo U.S. Army Air Service a partire dal 1919. In questo periodo vi furono solo 15 designazioni ufficiali.\nDesignazioni degli U.S. Army Air Service, U.S. Army Air Corps, U.S. Army Air Force, U.S. Air Force (1924-1948).\nTra il 1924 e il 1948 vennero apportate queste modifiche al sistema precedente. La nuova codifica si componeva originariamente di 2 prefissi alfabetici (non sempre tutti utilizzati), un identificatore numerico progressivo e un suffisso alfabetico. Venne poi aggiunto un terzo prefisso tra i due originali.\nDesignazioni della U.S. Navy, U.S. Marine Corps e United States Coast Guard (1922-1962).\nLa Marina degli Stati Uniti usava, prima del 1962, una serie di due o tre lettere con un numero progressivo. Il prefisso X indicava un prototipo sperimentale. La prima lettera indicava la missione primaria ed era seguita da un numero progressivo riferito alla ditta costruttrice. Se l'aeroplano era il primo modello costruito dalla ditta, allora non veniva scritto alcun numero. L'eventuale numero era quindi seguito da una lettera identificativa della ditta costruttrice, da un trattino e da un numero indicante il sottotipo. Infine una terza lettera indicava le varie modificazioni."}
{"id": "482133", "revid": "2224594", "url": "https://it.wikipedia.org/wiki?curid=482133", "title": "Ali Khamenei", "text": "\u00c8 l'attuale Guida Suprema dell'Iran, di cui \u00e8 stato Presidente dal 1981 al 1989, nonch\u00e9 il massimo esponente nazionale del clero sciita.\nEducazione e rango clericale.\nNato a Mashhad da una famiglia azera, \u02bfAli Kh\u0101mene\u012b cominci\u00f2 gli studi religiosi dopo aver completato l'istruzione elementare. Frequent\u00f2 a Mashhad le lezioni dei maestri di \"Sat'h\" (insegnamenti basati sulla lettura di testi) e \"Kharej\" (insegnamenti non basati sulla lettura di libri di testo), come \u0100yatoll\u0101h Hajj Sheykh H\u0101shem Qazv\u012bn\u012b e l'\u0100yatoll\u0101h M\u012bl\u0101n\u012b, e, nel 1957, si rec\u00f2 a Najaf.\nDopo un breve soggiorno, part\u00ec da Najaf per Mashhad, e, pi\u00f9 tardi, si stabil\u00ec a Qom (1958). Kh\u0101mene\u012b frequent\u00f2 le lezioni del Grande \u0100yatoll\u0101h Bor\u016bjerd\u012b e dell'\u0100yatoll\u0101h Khomeyn\u012b. Viene ricordato in giovent\u00f9 come una personalit\u00e0 piuttosto anticonformista: suonatore di tar, fumatore di tabacco olandese e calzato in jeans sotto la veste religiosa. Da giovane scrisse poesie, romanzi e saggi sulla lotta dei musulmani in India e la letteratura persiana dell'Indostan.\nIn seguito fu coinvolto nelle rivolte islamiche del 1963, che lo condussero all'arresto nella citt\u00e0 di Birjand (Khorasan meridionale). In carcere conobbe il giornalista di sinistra Hushang Azadi e il giovane comunista Rahman Khatefi: nel 1989 avrebbe salvato centinaia di comunisti dall'esecuzione nelle carceri iraniane. Dopo un breve periodo fu rilasciato e continu\u00f2 la sua vita insegnando nelle scuole religiose di Mashhad e tenne corsi sul testo, attribuito al primo Im\u0101m \u02bfAl\u012b ibn Ab\u012b \u1e6c\u0101lib, del \"Nahj al-bal\u0101gha\" in differenti moschee. Fu Kh\u0101mene\u012b che import\u00f2 database per PC e Internet nelle scuole religiose della citt\u00e0 di Qom.\nDurante la Rivoluzione Islamica.\n\u02bfAl\u012b Kh\u0101mene\u012b fu una figura chiave nella Rivoluzione iraniana e un intimo consigliere dell'\u0100yatoll\u0101h Khomeyn\u012b. Fu membro del Consiglio della Rivoluzione, e partecip\u00f2 alla fondazione del Partito della Repubblica Islamica. Diresse i Guardiani della Rivoluzione. Kh\u0101mene\u012b raggiunse i vertici del potere quando, dopo le dimissioni del Grande \u0100yatoll\u0101h \u1e24oseyn \u02bfAl\u012b Montazer\u012b, nell'autunno del 1979 fu nominato Guida delle Preghiere del venerd\u00ec di Tehr\u0101n dall'\u0100yatoll\u0101h Khomeyn\u012b.\nNel giugno del 1981, Kh\u0101mene\u012b riusc\u00ec a scampare a un attentato alla sua vita perpetrato con una bomba nascosta in un registratore durante una conferenza stampa, e fatta esplodere accanto a lui. Fu ferito in modo permanente, ma l'evento giov\u00f2 alla sua reputazione e fu ritenuto tra i suoi ammiratori come un \"martire di vita\".\nPresidenza.\nNel 1981, dopo l'assassinio di Muhammad \u02bfAli Raj\u0101i, e durante la guerra Iran-Iraq, Kh\u0101menei fu eletto Presidente dell'Iran con numerosissimi voti alle Elezioni presidenziali iraniane dell'ottobre 1981 e divenne il primo religioso a ricoprire la carica. Kh\u0101mene\u012b fu inizialmente ricercato fuori dalla Presidenza per aiutare i religiosi ma questa intenzione fu compromessa: molti videro la presidenza di Kh\u0101mene\u012b come il segno dell'abbandono di una politica laica. Con un totale di 16.841.800 voti, la tabella seguente riassume i voti totali per ogni candidato:\nPer mantenere l'equilibrio tra i gruppi di potere in Iran, Khomeyni gli impose come Primo ministro Mir Hosein Musavi. Kh\u0101mene\u012b fu rieletto per il secondo mandato nel 1985. Fu un fermo alleato di Khomeyn\u012b e durante la sua carica venne raramente in contrasto con la Guida Suprema, diversamente dal primo presidente dell'Iran Abolhassan Banisadr.\nGuida Suprema (\"Vel\u0101yet-e faq\u012bh\").\nAlla morte di Khomeyn\u012b, il delfino designato della Guida Suprema, il Grande Ayatollah Hossein-Ali Montazeri, viene destituito per essersi opposto a dei massacri di oppositori. \u00c8 allora Ali Akbar Hashemi Rafsanjani, gi\u00e0 rivale di Hossein-Ali Montazeri, a sostenere la candidatura di Khamenei. Kh\u0101mene\u012b fu eletto nuova Guida Suprema dall'Assemblea degli Esperti il 4 giugno 1989.\nDal momento che Kh\u0101mene\u012b doveva assumere la sua carica, e che l'emendamento alla Costituzione che avrebbe permesso a un esponente del \"clero\" del suo grado di assumere la Guida Suprema non era ancora stato sottoposto a referendum, l'Assemblea parlamentare decise al suo interno di affidargli l'incarico temporaneamente, finch\u00e9 l'emendamento alla Costituzione non fosse stato debitamente votato.\nControversie sull'elezione a Guida Suprema.\n\u02bfAli Kh\u0101mene\u012b era un esponente di medio rango del clero sciita prima di essere scelto come Guida Suprema dell'Iran. La scelta di Kh\u0101mene\u012b - che venne subito nominato \u0100yatoll\u0101h ma il cui prestigio di dotto giurisperito che lo autorizzerebbe a esprimere l'ijtih\u0101d (interpretazione autentica sui dati coranici e della tradizione islamica sciita) fu messo in discussione - fu di tipo politico. Il tentativo dell'IRI di promuovere Kh\u0101mene\u012b come nuovo Marja\u02bf fall\u00ec quando venne in contatto con gli ambienti dei dotti sciiti che non lo ritennero adeguato all'ufficio della \"Marja\u02bfiyat\", per il quale egli brigava.\nIl fallimento probabilmente divent\u00f2 noto quando si ebbero riscontri ufficiosi da parte dei maggiori centri di studio sciiti i quali, interpellati, suggerirono che la pretesa fosse inaccettabile. Per rimediare alla situazione e provare a esercitare una qualche forma d'influenza, la leadership dell'IRI intraprese tre passi. Il primo fu quello di predisporre un ritiro della richiesta per Kh\u0101mene\u012b, inducendolo a rifiutare l'offerta della \"Marja\u02bfiyat\" per l'Iran (come spieg\u00f2 egli stesso, a causa delle sue diverse pesanti responsabilit\u00e0), ma concordando sul fatto che egli fosse il Marja\u02bf per gli sciiti fuori d'Iran. La sua accettazione della \"Marja\u02bfiyat\" per gli sciiti fuori d'Iran non aveva alcun precedente tradizionale o teologico nello Sciismo. La \"Marja\u02bfiyat\" pu\u00f2 essere - e in et\u00e0 moderna lo \u00e8 diventata sempre pi\u00f9 - transnazionale. Un Marja\u02bf in Iran pu\u00f2 avere seguaci (\"muqallid\") in Libano o Pakistan. Il problema dei confini nazionali non emerge nella crisi della suddetta candidatura per la \"Marja\u02bfiyat\" e per la sua eleggibilit\u00e0 al ruolo di Marja\u02bf.\nTeoricamente, il sistema della Repubblica Islamica (\"vel\u0101yet-e faq\u012bh\", governo del giurisperito) \u00e8 legittimo quando un Grande \u0100yatoll\u0101h che \u00e8 considerato come fonte di emulazione (\"marja\u02bf-ye taql\u0113d\") serve in veste di \"faq\u012bh\" (giurisperito). Il Grande \u0100yatoll\u0101h Mohammad Sh\u012br\u0101z\u012b, come molti altri, non accett\u00f2 che la Guida Suprema, l'\u0100yatoll\u0101h \u02bfAli Kh\u0101mene\u012b, potesse essere una \"fonte da emulare\". Secondo i \"Diritti Umani in Iran\" (2001) di Reza Afsh\u0101r\u012b, della Pace University, Sh\u012br\u0101z\u012b fu \"indignato\" a proposito degli sforzi di Kh\u0101mene\u012b di essere riconosciuto, in quanto Guida Suprema, come \"fonte di emulazione\". Sh\u012br\u0101z\u012b (che mor\u00ec alla fine del 2001) apparentemente favor\u00ec un comitato di Grandi \u0100yatoll\u0101h che guidasse il Paese. Sh\u012br\u0101z\u012b non fu l'unico dotto anziano a permettere che si discutesse la legittimit\u00e0 dell\"'\u00e9lite\" politica iraniana e della sua figura di spicco. Uno dei pi\u00f9 noti dotti dissidenti \u00e8 il Grande \u0100yatoll\u0101h \u1e24oseyn \u02bfAli Montazer\u012b-Najaf\u0101b\u0101d\u012b. Altri ancora furono il Grande \u0100yatoll\u0101h \u1e24ass\u0101n Tab\u0101tab\u0101\u012b-Q\u014dm\u012b e il Grande \u0100yatoll\u0101h Yasubed\u012bn Rasteg\u0101r\u012b. Per tali motivi, Kh\u0101mene\u012b \u00e8 soprannominato dai suoi detrattori \"\u0101yatoll\u0101h in una notte\".\nPolitica interna.\nL'\u0100yatoll\u0101h Kh\u0101mene\u012b \u00e8 considerato da molti il simbolo della classe dirigente conservatrice del Paese. L'\u0100yatoll\u0101h Kh\u0101mene\u012b ha costantemente puntato sul ruolo supervisore del conservatore Consiglio dei Guardiani. Nell'agosto 2000 egli affianc\u00f2 il Consiglio dei Guardiani per respingere la proposta del \"Majlis\" di riformare la Legge sulla Stampa del paese. In una lettera scritta al Parlamento, riportata dall'Agenzia di Stampa di Stato (IRNA), egli afferm\u00f2 che la legge vigente aveva impedito ai \"nemici dell'Islam\" di piegare al proprio volere la stampa.\n\"Pertanto ogni re-interpretazione della legge non \u00e8 nell'interesse del Paese\", specific\u00f2 nella sua lettera. La nuova Legge sulla Stampa fu quindi abbandonata dal Parlamento. Come il suo predecessore, Kh\u0101mene\u012b ha sempre tentato di rispondere all'emotivit\u00e0 delle masse e di controllarle: cosa che ha portato i suoi oppositori ad accusarlo d'intolleranza. Ad esempio, nel 1997, il Grande \u0100yatoll\u0101h Hoseyn \u02bfAli Montazeri, un esponente d'alto rango del \"clero\" sciita e uno studioso a suo tempo designato a succedere all'\u0100yatoll\u0101h Khomeyni, critic\u00f2 il ruolo di Kh\u0101mene\u012b, dichiarando incompetente la Guida Suprema. Dopo dimostrazioni di massa contro Montazer\u012b, Kh\u0101mene\u012b immediatamente pose il suo critico agli arresti domiciliari per cinque anni.\nL'\u0100yatoll\u0101h Kh\u0101mene\u012b ha fortemente sostenuto l'\u0100yatoll\u0101h Mohammad Taghi Mesbah Yazdi e le sue idee. Egli considera l'\u0100yatoll\u0101h Mesbah come il principale teorico odierno della Rivoluzione Islamica dopo Morteza Motahhari. Motahhar\u012b fu di gran lunga conosciuto come il pi\u00f9 importante teorico della Rivoluzione Islamica e fu assassinato poco dopo la Rivoluzione. Il presidente iraniano, Mahmud Ahmadinej\u0101d si \u00e8 espresso spesso in favore di \u02bfAl\u012b Kh\u0101mene\u012b. In un suo recente discorso, Kh\u0101mene\u012b ha detto: \"Questo governo \u00e8 il miglior governo dell'Iran da cento anni\".\nL'\u0100yatoll\u0101h \u02bfAli Kh\u0101mene\u012b, a quanto si dice, ha emesso una \"fatw\u0101\" ostile alla produzione, lo stoccaggio e l'uso di ordigni nucleari. La \"fatw\u0101\" \u00e8 stata citata in una dichiarazione ufficiale dal governo iraniano nell'agosto 2005 in un incontro con l'Agenzia Internazionale per l'Energia Atomica (AIEA) a Vienna. Comunque, la \"fatv\u0101\" sembra che non sia stata formalmente pubblicata, il che ha indotto un certo scetticismo sulla sua validit\u00e0. Nel 2009 Ali Kh\u0101mene\u012b \u00e8 stato a capo di una sanguinosa repressione contro la popolazione iraniana. In quell'occasione quattro milioni di cittadini solamente a Teheran manifestavano per le strade pacificamente.\nPolitica estera.\nL'\u0100yatoll\u0101h Kh\u0101mene\u012b \u00e8 conosciuto anche per la sua politica anti-occidentale, denunciando ripetutamente l'idea di dialogo con gli Stati Uniti. Sia durante e sia dopo la Guerra contro l'Iraq condotta dagli USA, egli ha pronunciato critiche alla politica di Washington. Nel 2000, nel \"Giorno di al-Quds\" (Gerusalemme), secondo i servizi di traduzione occidentali, spesso offerti dall'organizzazione MEMRI, Kh\u0101mene\u012b si \u00e8 pronunciato per la distruzione di Israele.\nDopo il disastro dell'11 settembre 2001 ha condannato l'attacco terroristico pronunciandosi per la condanna delle attivit\u00e0 terroristiche nel mondo.\nKh\u0101mene\u012b ha affermato che \"i diritti umani sono l'arma nelle mani dei nostri nemici in lotta con l'Islam\", denunciando cos\u00ec, a suo avviso, l'ipocrisia che talvolta aleggia su questa delicata materia. Egli \u00e8 solito dire che il governo americano, con i suoi molti crimini e comportamenti scorretti, non \u00e8 autorizzato a giudicare il rispetto dei diritti umani in Iran.\nIl 4 giugno, 2006 Kh\u0101mene\u012b ha minacciato che l'Iran potrebbe creare disagi al carico di energia dalla regione del Golfo nel caso di un'aggressione statunitense al Paese, insistendo che Tehr\u0101n desidera solo produrre combustibile nucleare a scopo civile.\nAffermazione confermata dal rapporto della CIA che ha sottolineato che la Repubblica Islamica ha sospeso le attivit\u00e0 nucleari a scopo militare gi\u00e0 nel 2003.\nControversie in merito alla \"Fatw\u0101 sul nucleare\".\nNegli ultimi anni la diplomazia iraniana ha pubblicamente dichiarato che l'Ayatollah Ali Khamenei ha emesso una \"fatw\u0101\" contro la produzione di armamenti nucleari. Precisamente, la \"fatw\u0101\" \u00e8 stata per la prima volta citata nell'Agosto del 2005, durante un meeting tra diplomatici dell'Agenzia Internazionale per l'Energia Atomica - AIEA. a Vienna. Nonostante le dichiarazioni,per\u00f2, un gruppo di ex diplomatici iraniani hanno dichiarato che lo stesso Ayatollah Khamenei ha detto ai membri dell'Intelligence iraniana che la fatwa non si applica al mondo islamico.\nAltri analisti, quindi, hanno evidenziato che la fatwa non \u00e8 mai stata pubblicata sul sito della Guida Suprema e che la storia rientri nella pratica sciita della \"taqiyya\", ovvero della \"dissimulazione\" (una pratica che permette al fedele di mentire al fine di salvare se stesso e applicata qui in un ambito politico). Il sito fardanews.com, vicino alla Guida Suprema, ha inoltre pubblicato un articolo in cui Ali Khamenei giustificava il possesso dell'arma nucleare se orientata contro chi la possiede. Il programma nucleare iraniano, sospettato come militarmente orientato, ha provocato sanzioni internazionali a carico dell'Iran, successivamente rimosse con l'accordo del 2015 ma poi reimpostate unilateralmente nel 2018 da parte degli Stati Uniti sotto l'amministrazione di Donald Trump.\nVita familiare e figli.\nKh\u0101mene\u012b ha quattro figli e due figlie, Mojtaba, Mo\u1e63\u1e6daf\u0101, Mas\u02bf\u016bd, Maysam, Boshra, Hoda.\nIl 9 settembre 2014, Kh\u0101mene\u012b ha sub\u00ecto un'operazione alla prostata. Nel 2015, il Wall Street Journal ha confermato che la Guida Suprema \u02bfAl\u012b Kh\u0101mene\u012b ha un tumore."}
{"id": "482140", "revid": "1318658", "url": "https://it.wikipedia.org/wiki?curid=482140", "title": "Ponteggio", "text": "Il ponteggio \u00e8 una struttura reticolare, ad uso temporaneo, provvista solitamente di impalcati. Fino ai primi del Novecento le strutture portanti venivano realizzate in legno strutturale (tra i pi\u00f9 celebri ponteggi si ricorda quello realizzato da Michelangelo per la costruzione della cupola della Basilica di San Pietro in Vaticano), mentre quelle moderne sono quasi tutte costituite in acciaio e talvolta in alluminio. Gli impalcati possono essere costituiti da tavole di legno (che vengono chiamate \"ponti\") o di acciaio indipendentemente dal materiale con cui \u00e8 costruita la struttura portante. Nei paesi asiatici vengono utilizzate anche strutture di bamb\u00f9.\nI ponteggi vengono solitamente realizzati per la costruzione o ristrutturazione di edifici. Possono altres\u00ec essere utilizzati come strutture autoportanti per la creazione di palchi, gradinate, affissioni pubblicitarie o altro. In tal caso sono provvisti di zavorra o fondazione al piede. I ponteggi dei cantieri edili vengono solitamente equipaggiati con un sistema di allarme, disattivato durante i lavori e attivato durante le pause, in grado di attivarsi con eccessivi movimenti della struttura riconducibili a vandalismi.\nI ponteggi in acciaio possono appartenere ad uno dei seguenti tre sistemi, previsti dalle vigenti normative italiane:\nElementi costruttivi.\nUn ponteggio standard, per poter essere costruito e utilizzato, deve essere in possesso dell'Autorizzazione Ministeriale e dei dispositivi di sicurezza previsti nel Piano di montaggio, uso e smontaggio (PIMUS). In particolare per legge deve avere:\nNell'effettuare il montaggio \u00e8 necessario assicurarsi che il piano di appoggio abbia stabilit\u00e0 adeguata a sopportare il peso dell'intera struttura del ponteggio in modo da creare condizioni agevoli per la realizzazione dei piani successivi. Durante le fasi di montaggio/smontaggio del ponteggio il datore di lavoro, attraverso la vigilanza continua esercitata dal preposto, deve assicurarsi che siano rispettate le misure di prevenzione e protezione di ordine generale stabilite dalla legge (impiego di imbracature e di sistemi di arresto caduta, punti di ancoraggio, guanti, scarpe, elmetto protettivo, ecc.) e quelle specifiche previste dal Piano di montaggio uso e smontaggio. In particolare deve essere sempre garantito che l'imbracatura dell'operatore addetto al montaggio/smontaggio sia sempre vincolata ad un punto di ancoraggio posizionato ad una quota superiore a quella alla quale sta lavorando l'operatore per non vanificare l'impiego del sistema di protezione anticaduta.&lt;br&gt;\nNella foto e nel filmato a fianco sono evidenziate due procedure errate di montaggio e smontaggio.&lt;br&gt;\nNella foto i tre operatori operano su un ponteggio privo di protezioni laterali sul piano superiore, non indossano nessun dispositivo di protezione individuale contro la caduta e utilizzano un metodo errato di spostamento degli elementi del ponteggio.&lt;br&gt;\nNel filmato, l'operatore in secondo piano sulla sinistra non indossa nessun dispositivo di protezione mentre l'operatore in primo piano, pur indossando l'imbracatura di sicurezza non \u00e8 vincolato a nessun punto di ancoraggio, rendendo del tutto inutile l'uso dell'imbracatura.\nTipologie.\nPonteggio tradizionale.\nI ponteggi tradizionali e i ponteggi metallici fissi sono l'opera provvisionale, formata da un certo numero di elementi ed accessori, che consente lavori di costruzione o di manutenzione di opere edili. I ponteggi a telai prefabbricati, comunemente definiti impalcature, sono quelli maggiormente diffusi perch\u00e9 particolarmente adatti a facciate lineari. Il telaio ne \u00e8 l'elemento costruttivo principale, ed \u00e8 costituito da due elementi verticali, i montanti, uniti dall'elemento orizzontale, il traverso e infine da due elementi di rinforzo, saldati al di sotto dello stesso. I ponteggi metallici fissi sono soggetti ad autorizzazione all'impiego e alla costruzione rilasciata dal Ministero del Lavoro e della Previdenza Sociale, dopo alcune severe prove pratiche. Le prescrizioni d'uso dei ponteggi metallici fissi e delle impalcature contenute nell'autorizzazione ministeriale sono riportate in un libretto, che deve accompagnare obbligatoriamente il ponteggio.\nPonteggio sospeso.\n\u00c8 una navicella o piattaforma di lunghezza variabile, ancorata dall'alto. \u00c8 sospesa a mezzo organi flessibili e sollevata da argano a motore elettrico, destinato a persone e materiali inerenti al lavoro da eseguire, fino alla portata massima approvata per la macchina specifica. Il ponteggio sospeso \u00e8 estremamente utile nelle operazioni rapide di manutenzione in cui \u00e8 pi\u00f9 agevole installare il supporto della piattaforma di lavoro sul terrazzo dell'edificio piuttosto che posizionare un ponteggio a partire dal piano di campagna.\nPonteggio elettrico autosollevante.\n\u00c8 una piattaforma di lavoro autosollevante, trasporta sia persone che materiali alle altezze desiderate, pu\u00f2 essere adattata alla geometria dell'edificio sia in lunghezza che in larghezza. Le dimensioni della macchina ne consentono l'installazione anche nelle situazioni in cui lo spazio \u00e8 ristretto.\nStoricamente il ponteggio autosollevante, meglio conosciuto anche come \"mast climbing work platform\" nasce attorno alla met\u00e0 del secolo scorso in Svezia. Nel 1940 circola una sorta di \u201cmontacarichi\u201d che consiste essenzialmente in una cesta di legno. Nel 1948 Axel Uhlin, un ingegnere svedese, espone alla fiera di Gothenburg un nuovo tipo di montacarichi. L'Ing. Alvar Lindmark ne trae ispirazione e immediatamente comincia a progettare un nuovo montacarichi pi\u00f9 semplice, funzionale e soprattutto sicuro. L'evoluzione continua e dai materiali si passa alla persone con dei primi ponteggi sospesi. L'anno decisivo \u00e8 il 1957 quando una compagnia mineraria chiede a Lindmark di combinare montacarichi e ponteggio. Vengono prodotti 2 prototipi. I 2 primi ponteggi autosollevanti.\nPonteggio multidirezionale.\nPochi elementi standard, montante, corrente, diagonale e impalcato, formano la base per innumerevoli configurazioni d'uso, e i moltissimi accessori garantiscono soluzioni ottimali per ogni esigenza.\n\u00c8 la soluzione ideale per la progettazione e la costruzione di ponteggi complessi in settori d'impiego in cui le tecniche tradizionali per tali realizzazioni non possono essere sfruttate al meglio. Il sistema \u00e8 insuperabile in termini di versatilit\u00e0 d'impiego, velocit\u00e0 di montaggio e convenienza, anche grazie ad una vasta gamma di accessori sempre disponibili.\nPonteggio mobile o trabattello.\nI trabattelli sono ponteggi mobili montati su ruote che hanno degli specifici limiti di impiego, infatti, vengono utilizzati per opere di finitura, tinteggiatura e manutenzione e per i quali non \u00e8 necessaria l'autorizzazione ministeriale. Devono essere costruiti in modo idoneo e devono riportare la marcatura CE. Le altezze variano dai 2 ai 20 metri (oltre una certa altezza vanno chiaramente ancorati a struttura fissa), possono essere in ferro zincato o in alluminio. L'intera struttura \u00e8 poggiata su ruote che hanno forma e dimensione diverse in funzione dell'altezza e del peso della struttura. Il ponteggio mobile pu\u00f2 essere corredato di accessori come piani di lavoro, aste stabilizzatrici e livellatori per terreni sconnessi. \nPer un corretto montaggio ed utilizzo \u00e8 necessario un buon livellamento del terreno alla base del trabattello e un corretto bloccaggio delle ruote, eventualmente, ancorando la struttura ad elementi fissi. Durante l'esecuzione dei lavori \u00e8 utile posizionare sul carro di base una targhetta nella quale riportare nome del costruttore, modello, matricola, altezza e portata massima. Per non compromettere la stabilit\u00e0 della torre durante i lavori, si consiglia di non sporgersi dall'alto, di non sovraccaricare la struttura, di non arrampicarsi nelle traverse ma usare le scale interne."}
{"id": "482146", "revid": "11959", "url": "https://it.wikipedia.org/wiki?curid=482146", "title": "Beqaa", "text": ""}
{"id": "482150", "revid": "3526837", "url": "https://it.wikipedia.org/wiki?curid=482150", "title": "Heinrich Hertz", "text": ""}
{"id": "482153", "revid": "768068", "url": "https://it.wikipedia.org/wiki?curid=482153", "title": "Valle della Beqa'", "text": "La Valle della Beq\u0101\u02bf () \u00e8 una valle nel nordest del Libano.\nLa valle della Beq\u0101\u02bf \u00e8 una fertile vallata che si estende per il Libano e la Siria, si trova a circa 30 km ad est di Beirut. La valle della Beq\u0101\u02bf \u00e8 delimitata dalle montagne del Monte Libano ad ovest e dai monti dell'Anti-Libano ad est. \u00c8 la parte pi\u00f9 settentrionale della Rift Valley, un'area di frattura geologica della crosta terrestre che si estende dalla Siria fino al Mar Rosso e dall'Etiopia fino al Mozambico in Africa. La valle della Beq\u0101\u02bf \u00e8 lunga circa 120 km e ha un'ampiezza media di circa 16 km. Nella valle nascono due fiumi: l'Oronte (Asi), che scorre in direzione nord verso la Siria, ed il fiume Leonte, che scorre verso sud per poi piegare ad ovest verso il Mar Mediterraneo.\nClima.\nHa un clima di tipo mediterraneo costituito da inverni umidi e tiepidi e da estati molto calde e secche.\nLa regione riceve precipitazioni piovose limitate, specialmente nel nord, dal momento che le Montagne del Libano creano uno schermo alle piogge che blocca le nuvole provenienti dal mare e di conseguenza anche le piogge. La sezione nord ha una media di precipitazioni annue di 230 mm, in contrasto ai 610 mm nella valle centrale.\nColtivazioni legali ed illegali.\nDal I secolo a.C., quando la regione era sottoposta alla dominazione romana, la valle della Beq\u0101\u02bf serviva come una fonte di grano per la provincia romana della Siria. Oggi la valle costituisce il 40% della terra arabile del Libano. L'estremo nord della valle, con la scarsit\u00e0 di piogge ed i suoli meno fertili, viene utilizzata principalmente come terra per la pastorizia esercitata da nomadi. Pi\u00f9 a sud, suoli pi\u00f9 fertili permettono coltivazioni di grano, mais, cotone, e vegetali, con vigne e frutteti che si trovano attorno a Zahle. La valle \u00e8 anche un luogo di coltivazione della cannabis (da cui viene ricavato hashish) e del papavero da oppio: entrambi sono coltivati ed esportati illegalmente. Sin dal 1957 il progetto idroelettrico del fiume Leonte, una serie di canali e una diga che si trova ad al-Qara\u02bf\u016bn nell'estremo sud della valle, ha migliorato l'irrigazione alle fattorie nella valle della Beq\u0101\u02bf.\nZahle \u00e8 la maggiore citt\u00e0 nella valle. Si trova poco a nord della strada Beirut-Damasco, che divide in due la valle. La maggior parte dei residenti di Zahle sono cristiani, e tra questi greco-cattolici, maroniti, e greco-ortodossi.\nRovine romane di Baalbek.\nIl sito storico-archeologico pi\u00f9 importante della vallata \u00e8 Baalbek, un'antica citt\u00e0 che prende il nome dal dio cananeo Baal. Baalbek contiene impressionanti rovine romane, includendo templi di Bacco, Giove, Venere. Per molti anni le rovine sono state impiegate come set per il festival di Baalbek, che richiama gruppi di teatro, prosa e musica di tutto il mondo.\nRoccaforte di Hezbollah.\nPi\u00f9 recentemente la valle \u00e8 diventata un centro operativo per membri del Partito Hezbollah (Partito di Dio), fazione sciita politicamente vicina alla Repubblica Islamica dell'Iran e alla Repubblica Araba di Siria."}
{"id": "482154", "revid": "46989", "url": "https://it.wikipedia.org/wiki?curid=482154", "title": "Brindisi di Montagna", "text": ""}
{"id": "482155", "revid": "10137", "url": "https://it.wikipedia.org/wiki?curid=482155", "title": "Werner Heisenberg", "text": ""}
{"id": "482156", "revid": "1121152", "url": "https://it.wikipedia.org/wiki?curid=482156", "title": "Plantageneti", "text": "I Plantageneti furono una casata comitale medievale, anche chiamati \"seconda casa d'Angi\u00f2\" o \"Angi\u00f2-Plantageneti\".\nDivenne una casata di rango regale con Enrico II d'Inghilterra, figlio di Goffredo V d'Angi\u00f2 \"il Bello\". Goffredo, nato nel 1113, spos\u00f2 Matilde, figlia di Enrico I d'Inghilterra. Il nome della casata prende origine dal latino \"planta genistae\", ovvero \u00abpianta di ginestra\u00bb, dal momento che il suo simbolo fu il fiore di detta fabacea.\nLe origini dei Plantageneti sono individuabili nel G\u00e2tinais (odierna Centro-Valle della Loira) e successivamente nell'Angi\u00f2 (Paesi della Loira), di cui divenne la prima casa comitale sin dal IX secolo.\nIn seguito assunse, oltre al governo dell'Inghilterra (1154-1485), quello di Normandia (1144\u20131204, 1346\u201360 e 1415-50), di Guascogna e Aquitania (1153\u20131453), ma nel 1206 perdette la stessa contea di Angi\u00f2, passata alla corona francese con Filippo Augusto.\nLa dinastia plantageneta, includendo anche i rami cadetti di Lancaster e di York, conta quindici sovrani d'Inghilterra e regn\u00f2 ininterrottamente dal 1154 al 1485.\nLa ramificazione occorse quando nella seconda met\u00e0 del XIV secolo due figli di Edoardo III non eredi al trono, Giovanni di Gand ed Edmondo di Langley, divennero duchi rispettivamente di Lancaster e di York, dando origine cos\u00ec ai due sottorami familiari; il ramo principale fin\u00ec quando Riccardo II fu deposto dal suo cugino Enrico IV, figlio del duca di Lancaster.\nL'ultimo Lancaster fu Enrico VI che si altern\u00f2 sul trono con il primo degli York, Edoardo IV. L'ultimo York, e in assoluto l'ultimo della discendenza dei Plantageneti, fu Riccardo III che, secondo il dramma di William Shakespeare \"Riccardo III\", fu ucciso nella battaglia di Bosworth da Enrico VII, mentre le fonti attribuiscono la sua morte all'alabardiere gallese Rhys ap Thomas. Il vincitore, Enrico, port\u00f2 al trono la propria dinastia, i Tudor.\nOrigini.\nSignificato etimologico e uso del nome.\nCome detto in epigrafe, il nome della casata deriva dal nome latino della ginestra, \"planta genistae\", il cui fiore fu adottato come simbolo araldico da Goffredo V \"il Bello\".\nIn seguito il nome \"Plantageneto\" fu nuovamente assunto dalla dinastia dei re d'Inghilterra a partire dal XV secolo: il primo a usarlo fu Riccardo, terzo duca di York, padre di Edoardo IV e Riccardo III, il quale apparentemente lo assunse nel 1448.\nNel tardo XVII secolo divenne consuetudinario per gli storici chiamare \"Plantageneti\" gli appartenenti alla casa.\nLa contea d'Angi\u00f2.\nI Plantageneti sono pi\u00f9 o meno impropriamente chiamati anche \"Angioini\" per il fatto che i loro progenitori furono i Conti di Angi\u00f2 (anche se precedentemente originarono dai conti di G\u00e2tinais, di cui un discendente spos\u00f2 l'erede della contea di Angi\u00f2), ma per distinzione degli storici, il termine \"Angioino\" viene solitamente attribuito solo ai membri delle successive casate Capetinge che governarono l'Angi\u00f2. La linea degli Angi\u00f2-Plantageneti viene poi fatta risalire ad un oscuro nobile, Ingelger.\nRegno d'Inghilterra.\nRamo principale.\nNel 1246, con la donazione del feudo d'Angi\u00f2 da parte del re di Francia Luigi il Santo a suo fratello Carlo nacque la prima dinastia angioina-capetingia.\nDopo Riccardo II il casato dei Plantageneti si divise nei due rami cadetti concorrenti degli York e dei Lancaster che diedero vita alla guerra delle due rose per la disputa del trono."}
{"id": "482157", "revid": "3526890", "url": "https://it.wikipedia.org/wiki?curid=482157", "title": "Gustav Kirchoff", "text": ""}
{"id": "482158", "revid": "3526904", "url": "https://it.wikipedia.org/wiki?curid=482158", "title": "Klaus Von Klitzing", "text": ""}
{"id": "482160", "revid": "2159470", "url": "https://it.wikipedia.org/wiki?curid=482160", "title": "Minnesota Multiphasic Personality Inventory", "text": "Il Minnesota Multiphasic Personality Inventory (MMPI) \u00e8 uno dei pi\u00f9 diffusi test psicologici per valutare le principali caratteristiche della personalit\u00e0. Esso \u00e8 utilizzato sia in ambito psicologico che psichiatrico.\nBench\u00e9 l'MMPI nasca in un contesto clinico \u2013 grazie al fatto che esso pu\u00f2 studiare caratteristiche sia normali sia patologiche di personalit\u00e0 \u2013 il suo utilizzo si \u00e8 largamente diffuso anche in altri ambiti quali:\nStoria.\nLa prima pubblicazione del test avviene nel 1942 ed \u00e8 curata dall'Ospedale dell'Universit\u00e0 del Minnesota, da cui prende il nome. Gli autori di questa prima edizione sono lo psicologo Starke R. Hathaway e il neuropsichiatra J. C. McKinley. L'MMPI nasce dall'esigenza dei due autori di avere a disposizione un test pratico ed efficace per elaborare diagnosi psichiatriche e per determinare la gravit\u00e0 del disturbo psicopatologico.\nPer la costruzione del test i due autori hanno utilizzato un tipo di valutazione empirica: hanno prima elaborato circa mille affermazioni che poi, in un secondo momento, hanno presentato ad alcuni pazienti (ipocondriaci, depressi, isterici, paranoici, etc.) dell'Ospedale dell'Universit\u00e0 del Minnesota e a soggetti appartenenti alla popolazione generale (visitatori, parenti o amici dei pazienti). Delle affermazioni iniziali sono stati selezionate quelle che erano in grado di discriminare il gruppo dei \"normali\" dal gruppo dei \"patologici\".\nLa prima versione del test consta di 566 affermazioni (denominate \"item\") che compongono 4 scale di validit\u00e0 e 10 scale di base. Dopo quasi cinquant'anni di studi e ricerche durante i quali sono sviluppate molte decine di scale supplementari, nel 1989 viene presentata la nuova versione del test, denominata MMPI-2. Tale versione viene ulteriormente rivista nel 2001.\nL'MMPI-2 \u00e8 composto da 567 \"item\" a cui il candidato deve rispondere \"vero\" o \"falso\" a seconda se l'affermazione sia per lui \"prevalentemente vera\" o \"prevalentemente falsa\". Il tempo impiegato mediamente per rispondere agli \"item\" va dai 60 ai 90 minuti. Questa seconda versione \u00e8 arricchita con 3 nuove scale di validit\u00e0, 6 scale cliniche supplementari e 15 scale di contenuto. Viene utilizzata anche una versione ridotta del test (composta dai primi 370 \"item del MMPI-2\") parimenti valida ai fini diagnostici ed esiste una versione specifica per la valutazione degli adolescenti (denominata MMPI-A) di et\u00e0 compresa tra i 14 e i 18 anni. L'MMPI-A \u00e8 composto da 478 \"item\" e include le stesse 13 scale sia dell'MMPI che dell'MMPI-2.\nVersione italiana.\nLa versione italiana dell'MMPI-2 \u00e8 stata curata da Paolo Pancheri e Saulo Sirigatti ed \u00e8 stata pubblicata da Giunti O.S. (oggi Giunti Psychometrics) nel 1995. Il campione utilizzato per la standardizzazione italiana \u2013 avvenuta sempre nel 1995\u00a0\u2013 \u00e8 stato di 1375 soggetti (403 maschi e 972 femmine).\nBench\u00e9 in Italia non esista una legislazione specifica sull'utilizzo dei test, il detentore italiano della licenza di distribuzione, rifacendosi ad un codice internazionale, prevede che la somministrazione del test avvenga ad opera di:\nIl test \u00e8 protetto da copyright come propriet\u00e0 dell'Universit\u00e0 del Minnesota: i somministratori, infatti, sono tenuti a pagare i relativi diritti ogni qualvolta lo utilizzano.\nStruttura dell'MMPI-2.\nScale di validit\u00e0.\nLe scale di validit\u00e0 hanno lo scopo di valutare in quale misura il candidato ha compilato il questionario con sincerit\u00e0 e accuratezza:\nScale cliniche di base.\nLe scale di base hanno lo scopo di valutare le dimensioni pi\u00f9 significative della personalit\u00e0 del candidato:\nScale supplementari.\nLe scale supplementari approfondiscono temi propri alle scale di base:\nScale di contenuto.\nLe scale di contenuto approfondiscono diverse variabili della personalit\u00e0:"}
{"id": "482162", "revid": "3526933", "url": "https://it.wikipedia.org/wiki?curid=482162", "title": "Wilhelm Olbers", "text": ""}
{"id": "482164", "revid": "11959", "url": "https://it.wikipedia.org/wiki?curid=482164", "title": "Bekaa", "text": ""}
{"id": "482169", "revid": "3527008", "url": "https://it.wikipedia.org/wiki?curid=482169", "title": "Wilhelm Roentgen", "text": ""}
{"id": "482170", "revid": "3527013", "url": "https://it.wikipedia.org/wiki?curid=482170", "title": "Wilhelm R\u00f6ntgen", "text": ""}
{"id": "482171", "revid": "3527023", "url": "https://it.wikipedia.org/wiki?curid=482171", "title": "Wilhelm Conrad Roentgen", "text": ""}
{"id": "482174", "revid": "339392", "url": "https://it.wikipedia.org/wiki?curid=482174", "title": "Unicredito", "text": ""}
{"id": "482179", "revid": "125835947", "url": "https://it.wikipedia.org/wiki?curid=482179", "title": "Nazionale Under-21 di calcio dell'Italia", "text": "La nazionale italiana di calcio Under-21 \u00e8 la rappresentativa calcistica Under-21 dell'Italia; essa \u00e8 posta sotto l'egida della FIGC. Nella gerarchia delle nazionali giovanili italiane \u00e8 posta prima della nazionale Under-20.\nLa selezione costituisce il principale serbatoio giovanile per la Nazionale A, e dal 1976 partecipa alle qualificazioni per il Campionato Europeo Under-21, che si svolge su base biennale.\nA livello di Under-21, la nazionale italiana \u00e8 la pi\u00f9 titolata, assieme alla Spagna, avendo vinto in 5 occasioni l'Europeo di categoria. Nel torneo conta inoltre due medaglie d'argento e quattro di bronzo.\nI calciatori dell'Under-21 sono chiamati \"Azzurrini\", diminutivo di \"Azzurri\" (appellativo riferito alla nazionale maggiore).\nStoria.\nLa nazionale giovanile.\nL'antesignana della nazionale Under 21 fu la nazionale giovanile, che esord\u00ec il 6 aprile 1942, a Torino, contro l'Ungheria. In questo incontro era previsto che le due nazionali fossero composte da giocatori nati non prima del 1920, quindi di fatto si trattava di selezioni under 23. Dopo la seconda guerra mondiale la nazionale giovanile (o \"cadetti\" come definita dalla stampa, o \"primavera\", come definita dalla FIGC) disput\u00f2 regolari incontri almeno fino al 1960, sempre basandosi su selezioni di giocatori di et\u00e0 inferiore ai 23 anni.\nGli esordi.\nPer delibera del Consiglio Federale della FIGC dalla stagione 1968-69, la nazionale giovanile venne sostituita a tutti gli effetti dalla Nazionale Under-21. L'intento della federazione era quello di fare acquisire esperienza internazionale ai giovani prospetti del calcio italiano. Va considerato che all'epoca era ancora utilizzata la Nazionale U.23, che disputava il campionato continentale di categoria. Il tecnico incaricato di seguire la selezione era Azeglio Vicini.\nIl primo incontro fu disputato a Udine, allo Stadio Moretti, contro i pari et\u00e0 della Romania, e termin\u00f2 1-0 per gli azzurri. Il gol decisivo venne segnato da Paolo Pulici. Nell'estate di quello stesso anno la selezione fu protagonista di una tourn\u00e9e in Inghilterra, in cui affront\u00f2 diverse formazioni di club.\nCon una selezione di giovani sotto i 21 anni o impegnati con la nazionale militare, l'Italia affront\u00f2 le qualificazioni alle Olimpiadi 1972, per evitare le accuse di professionismo, venendo eliminata dalla Germania Est che, di fatto, schierava i suoi migliori giocatori. La nazionale italiana, indebolita anche dall'assenza di molti suoi giovani pi\u00f9 forti (come Pulici o Roberto Bettega), sub\u00ec con una doppia sconfitta.\nLa nazionale disput\u00f2 ancora diversi incontri amichevoli, fino al 1973.\nLa nascita del Campionato europeo U.21.\nDal 1976 l'UEFA spost\u00f2 il limite di et\u00e0 per il suo campionato continentale giovanile, passando dalle Under 23 alle Under 21. Ci\u00f2 port\u00f2 alla rinascita della nazionale.\nLa prima partita ufficiale fu l'incontro di qualificazione all'edizione 1978, disputato a Funchal, contro il Portogallo, il 23 dicembre 1976, perso dagli azzurri per 1-0. Il tecnico era ancora Vicini. Del girone faceva parte anche il Lussemburgo. L'Italia vinse i rimanenti tre incontri e si qualific\u00f2 ai quarti di finale, dove venne eliminata dall'Inghilterra. Dopo essere stati sconfitti 2-1 in trasferta, gli azzurrini non andarono oltre lo 0-0 nel ritorno allo Stadio Olimpico di Roma.\nPer l'edizione successiva l'Italia si trov\u00f2 inserita in un girone di qualificazione che ricomprendeva la Svizzera e ancora il Lussemburgo. Passato il girone con 3 vittorie e un pareggio, la nazionale si ferm\u00f2 ancora ai quarti di finale, eliminata questa volta dall'URSS. Anche in questo caso la nazionale non fu capace di ribaltare la sconfitta dell'andata in trasferta, pareggiando il ritorno in casa, a Bologna.\nAnche per l'edizione del 1982 la nazionale non fece meglio dei quarti di finale. Eliminate Jugoslavia e Grecia nel girone di qualificazione, venne estromessa nel turno seguente dalla Scozia. I britannici s'imposero all'andata, per 1-0, a Catanzaro, e pareggiarono al ritorno.\nI primi exploit.\nPer le qualificazione del campionato 1984 l'Italia venne inserita in un girone con Cecoslovacchia, Romania e Cipro. Prima nel girone con 5 vittorie e una sconfitta, super\u00f2 poi, per la prima volta i quarti, eliminando l'Albania. Il percorso si concluse in semifinale, quando la nazionale azzurra venne eliminata dall'Inghilterra, che poi si aggiudic\u00f2 il titolo. Dopo aver perso all'andata in trasferta per 3-1, non fu sufficiente la vittoria al ritorno per 1-0, a Firenze.\nNell'edizione del 1986 la nazionale giunse per la prima volta nella sua storia alla finale continentale. Passato il girone di qualificazione su Belgio e Lussemburgo, con 3 vittorie e un pari, elimin\u00f2 la Svezia ai quarti e si prese la rivincita sulla nazionale inglese, eliminata in semifinale. In finale affront\u00f2 la Spagna, vicecampione in carica. L'Italia s'impose all'andata per 2-1, a Roma, ma perse il ritorno con lo stesso risultato, a Valladolid. La gara si protrasse fino ai rigori, che videro gli azzurrini sbagliare i primi tre tiri, col titolo che and\u00f2 agli iberici.\nMeno fortunata fu la partecipazione al Campionato europeo di calcio Under-21 1988. L'Italia pass\u00f2 ancora il girone, eliminando Svezia, Svizzera e Portogallo. Ai quarti per\u00f2 venne estromessa dalla Francia. All'andata, in trasferta, la nazionale fu sconfitta per 2-1, mentre al ritorno, dopo essere andata in vantaggio per 2-0, sub\u00ec due reti nei minuti finali. La Francia si aggiudic\u00f2 poi il trofeo. Da questo ciclo dell'Under il commissario tecnico divenne Cesare Maldini.\nPer il biennio seguente la nazionale italiana venne inserita nel girone di qualificazione con Svizzera e San Marino. Passato agevolmente il turno, l'Italia si trov\u00f2 ancora di fronte la Spagna, nei quarti. Battuta la formazione iberica, in casa (ad Ancona), per 3-1, bast\u00f2 una sconfitta per 1-0 in trasferta per passare alle semifinali. Contro la Jugoslavia termin\u00f2 il cammino degli azzurrini: dopo lo 0-0 di Zagabria, il ritorno a Parma fin\u00ec 2-2. La nazionale balcanica pass\u00f2 per il maggior numero di gol fatti in trasferta.\nIl periodo d'oro.\nDall'edizione del 1992 a quella del 2004 l'Under-21 si \u00e8 definitivamente affermata in campo internazionale, vincendo il titolo europeo in ben 5 occasioni su 7 partecipazioni.\nLa prima vittoria venne conseguita passando il girone di qualificazione su Norvegia, URSS e Ungheria, nonostante una pesante sconfitta, per 6-0, contro i norvegesi, l'unica, per\u00f2, nel girone. Nei quarti venne eliminata la Cecoslovacchia (doppia vittoria: 2-1 a Trnava, e 2-0 a Padova). Questo passaggio del turno permise all'Italia di qualificarsi per le Olimpiadi di Barcellona del 1992, in quanto il torneo era stato riservato, da quella edizione, alle selezioni composte da giocatori di et\u00e0 non superiore a 23 anni, l'et\u00e0 che i giocatori dell'Under-21 avevano al termine del biennio. In semifinale l'Italia ebbe la meglio sulla Danimarca, anche in questo caso con doppia vittoria (1-0 ad Aalborg e 2-0 a Perugia). Nella partita di Perugia la nazionale venne guidata in panchina da Marco Tardelli, vista la squalifica del commissario tecnico Maldini.\nNell'ultimo atto l'Italia affront\u00f2 la Svezia. L'andata, giocata a Ferrara il 28 maggio 1992, davanti a oltre 16.000 spettatori, termin\u00f2 sul 2-0, con gol di Renato Buso e Gianluca Sordo. Il ritorno si disput\u00f2 il 3 giugno, a V\u00e4xj\u00f6. La Svezia s'impose per 1-0, non sufficiente per\u00f2 a ribaltare il risultato dell'andata, tanto da permettere all'Italia di aggiudicarsi il primo trofeo della sua storia. Renato Buso vinse il premio come miglior giocatore della fase finale.\nLa seconda vittoria venne ottenuta nell'edizione successiva. L'Under-21, ancora affidata a Cesare Maldini (cui sembrava sarebbe dovuto subentrare Marco Tardelli), pass\u00f2 il girone di qualificazione davanti al Portogallo (qualificata come miglior seconda), Svizzera, Scozia e Malta. Nei quarti di finale elimin\u00f2 la Cecoslovacchia: dopo aver vinto a Salerno per 3-1, perse 1-0 al ritorno, in quella che fu l'ultima partita per la nazionale cecoslovacca, che cess\u00f2 di esistere a causa alla separazione tra Repubblica Ceca e Slovacchia.\nIl regolamento, da questa edizione, non prevedeva pi\u00f9 semifinali e finali con partite di andata e ritorno, ma una \"final four\", da disputarsi in casa di una delle semifinaliste. In questa edizione la fase finale del torneo venne accolta dalla Francia. L'Italia affront\u00f2, in semifinale, proprio i padroni di casa, a Montpellier. La gara termin\u00f2, dopo i tempi supplementari, per 0-0, rendendo necessaria l'esecuzione dei rigori. Fu decisivo l'errore di Claude Mak\u00e9l\u00e9l\u00e9, mentre gli italiani segnarono tutti e 5 i rigori tirati. In finale la nazionale italiana incontr\u00f2 il Portogallo, gi\u00e0 affrontato nel girone di qualificazione. L'Italia s'impose per 1-0, grazie al golden gol di Pierluigi Orlandini, dopo che i tempi regolamentari si erano chiusi sullo 0-0.\nIl terzo trionfo consecutivo venne ottenuto nel 1996. Passate le qualificazioni vincendo il girone su Ucraina, Slovenia, Croazia, Lituania ed Estonia (contro i baltici la nazionale s'impose con un largo 7-0, vittoria record in un incontro ufficiale), l'Italia elimin\u00f2 anche il Portogallo, nei quarti di finale. Dopo essere stati battuti all'andata in Portogallo per 1-0, gli azzurrini ribaltarono la qualificazione, vincendo per 2-0 al ritorno, a Palermo. And\u00f2 a rete Christian Vieri, mentre la rete decisiva fu un autogol dei lusitani. La qualificazione alla \"final four\" della manifestazione coincise anche con la qualificazione alle Olimpiadi di Atlanta. Al torneo olimpico si qualific\u00f2 in realt\u00e0 anche il Portogallo, come una delle migliori eliminate nei quarti.\nLa fase finale del campionato europeo si svolse in Spagna. In semifinale la nazionale azzurra ritrov\u00f2 la Francia, sconfitta nella semifinale dell'edizione precedente. L'Italia s'impose per 1-0, con gol di Francesco Totti. La finale si disput\u00f2 allo Stadio Olimpico Montju\u00efc di Barcellona, ancora contro i padroni di casa della Spagna. La gara termin\u00f2 1-1, al termine dei tempi regolamentari, con gol di Totti e Ra\u00fal. Nel corso dei tempi supplementari non si sblocc\u00f2 il risultato, rendendo necessari i calci di rigore. La nazionale italiana, tra l'altro ridotta in 9 per due espulsioni, vinse per 4-2. Il rigore decisivo fu di Domenico Morfeo. Fabio Cannavaro fu nominato miglior giocatore del torneo.\nGli ultimi successi.\nPer l'edizione del 1998 la nazionale sub\u00ec l'eliminazione, per la prima volta, gi\u00e0 nel girone di qualificazione, ove giunse terza, alle spalle di Inghilterra e Georgia, con 3 vittorie, due pareggi e tre sconfitte. A inizio 1997, con Cesare Maldini promosso nella nazionale maggiore, il posto di commissario tecnico venne affidato a Rossano Giampaglia. Giampaglia venne sostituito, dal 18 dicembre 1997, da Marco Tardelli, che aveva guidato l'Under-23 ai vittoriosi Giochi del Mediterraneo dello stesso anno.\nNel 2000 gli azzurrini tornarono, per la quarta volta, sul tetto d'Europa. Dominato il girone di qualificazione (che comprendeva Svizzera, Danimarca, Bielorussia e Galles), con 7 vittorie e un pareggio, trovarono, allo spareggio per l'ammissione alla fase finale, la Francia. All'andata la gara termin\u00f2, in trasferta, per 1-1, mentre al ritorno a Taranto, furono necessari i tempi supplementari. Il gol decisivo, del 2-1 per gli azzurri, venne siglato da Andrea Pirlo.\nGli azzurrini vennero poi inseriti nel gruppo B della fase finale, che si disputava in Slovacchia, e prevedeva la presenza di 8 squadre, suddivise in due gironi da 4. L'Italia pieg\u00f2 l'Inghilterra per 2-0, pareggi\u00f2 con la Slovacchia 1-1, e batt\u00e9 la Turchia 3-1, qualificandosi, come prima del girone, alla finalissima. Questo risultato signific\u00f2 anche la qualificazione ai Giochi Olimpici di Sydney. In finale l'Italia affront\u00f2 la Rep. Ceca, a Bratislava, il 4 giugno. Passati in vantaggio con Pirlo al 42\u00b0 del primo tempo, su calcio di rigore, vennero raggiunti dai cechi nella ripresa. Ancora Pirlo, con un gol al 81\u00b0, sigl\u00f2 il successo azzurro. Pirlo fu il capocannoniere della fase finale, e fu anche nominato miglior giocatore del torneo.\nNell'ottobre 2000 la panchina dell'Under-21 pass\u00f2 a Claudio Gentile, con Tardelli ingaggiato per allenare l'Inter. Nelle Qualificazioni al campionato europeo di calcio Under-21 2002 la nazionale venne inserita nel girone con Romania, Ungheria, Lituania e Georgia. Vinto il raggruppamento con 6 vittorie, un pareggio e una sconfitta, l'Italia affront\u00f2 la Polonia nello spareggio per l'ammissione alla fase finale del torneo. All'andata la nazionale mise una forte ipoteca sul passaggio del turno, vincendo per 5-2 in trasferta. Il ritorno fin\u00ec 0-0.\nNella fase finale, disputata in Svizzera, la nazionale azzurra venne inserita nel gruppo A. L'Italia vinse il girone pareggiando col Portogallo, battendo l'Inghilterra e ottenendo un ulteriore pareggio contro i padroni di casa. In semifinale venne affrontata la Rep. Ceca. I tempi regolamentari si conclusero sul 2-2, con l'Italia che riusc\u00ec a riprendere l'incontro dopo essere stata sotto per 2-0 fino al 86\u00ba minuto; la partita venne decisa dal golden gol di Michal Posp\u00ed\u0161il a favore dei cechi. Massimo Maccarone fu il capocannoniere del torneo.\nNel torneo successivo l'Italia venne inserita nel girone di qualificazione con Serbia-Montenegro, Finlandia, Galles e Azerbaigian. Gli azzurri vinsero il girone con 7 vittorie e una sconfitta. Nello spareggio per l'ammissione alla fase finale la nazionale italiana elimin\u00f2 la Danimarca. Dopo un 1-1 in trasferta, all'Italia bast\u00f2 solo lo 0-0 al ritorno, giocato a Rieti.\nLa fase finale venne giocata in Germania. Dopo aver perso la prima partita contro la Bielorussia, l'Italia batt\u00e9 Serbia-Montenegro e Croazia, passando il turno. Dopo aver sconfitto il Portogallo in semifinale, e qualificandosi per i Giochi olimpici. In finale l'Italia ritrov\u00f2 ancora la Serbia-Montenegro, che venne regolata per 3-0. Alberto Gilardino fu nominato miglior giocatore del torneo, oltre che esserne il capocannoniere, a pari merito con lo svedese Johan Elmander.\nI commissari tecnici Casiraghi, Ferrara e Mangia.\nPer l'edizione del 2006 la nazionale si ritrov\u00f2 nel girone con Slovenia, Norvegia, Bielorussia, Moldavia e Scozia. Gli azzurri si aggiudicarono il girone con 8 vittorie (la vittoria in trasferta sulla Scozia venne ottenuta a tavolino, in quanto la formazione britannica schier\u00f2 un giocatore squalificato), 1 pareggio e 1 sconfitta, passando direttamente alla fase finale della manifestazione.\nLa fase finale venne organizzata dal Portogallo. L'Italia, inserita nel gruppo B, dopo un pareggio con la Danimarca, prevalse sull'Ucraina, ma poi venne sconfitta dai Paesi Bassi. Giunta a pari punti in classifica con gli olandesi, venne eliminata per il risultato dello scontro diretto. Nell'estate del 2006 la responsabilit\u00e0 di allenatore della nazionale venne affidata a Pierluigi Casiraghi.\nA partire dal 2007 venne stabilito che il Campionato europeo di calcio Under-21 si svolgesse negli anni dispari; gli anni pari restavano invece dedicati alle fasi finali dei tornei calcistici riservati alle nazionali maggiori (i Mondiali e gli Europei). Stante la necessit\u00e0 di concentrare tra l'autunno del 2006 e la primavera del 2007 l'edizione del campionato venne modificata anche la formula delle qualificazioni. Le nazionali vennero divise in 14 giorni di qualificazione, da tre squadre, con partite di sole andata. L'Italia vinse il suo gironcino battendo sia Austria che Islanda. Nello spareggio d'ammissione alla fase finale l'Italia pieg\u00f2 la Spagna. Dopo lo 0-0 dell'andata in casa (gara giocata a Modena), gli azzurri s'imposero per 2-1 a Palencia.\nNel marzo 2007 l'Italia sfid\u00f2 i pari et\u00e0 dell'Inghilterra per la prima partita ufficiale del nuovo Wembley: Giampaolo Pazzini sigl\u00f2 la tripletta del 3-3 finale.\nLa fase finale della manifestazione si svolse nei Paesi Bassi. La nazionale azzurra si classific\u00f2 terza nel girone, dopo aver perso con la Serbia, pareggiato con l'Inghilterra e sconfitto la Repubblica Ceca. Il 21 giugno affront\u00f2 in seguito, a Nimega, il Portogallo, nello spareggio per l'ammissione ai Giochi Olimpici. Gli azzurri ottennero la qualificazione solo dopo i calci di rigore.\nPer l'edizione del 2009 l'Italia pass\u00f2 il primo turno, eliminando Croazia, Grecia, Albania, F\u00e6r \u00d8er e Azerbaigian, cogliendo 7 vittorie e 3 pareggi. Allo spareggio, per l'ammissione alla fase finale, la nazionale affront\u00f2 Israele. Dopo lo 0-0 dell'andata, giocata ad Ancona, gli azzurri passarono alla fase finale vincendo per 3-1 a Tel Aviv. Fu la Svezia la sede della fase decisiva.\nL'Italia pareggi\u00f2 con la Serbia, batt\u00e9 i padroni di casa e, infine, la Bielorussia. In semifinale l'avventura azzurra venne fermata dalla Germania.\nAnd\u00f2 peggio nel biennio successivo. Dopo aver vinto il suo girone di qualificazione, davanti a Galles, Ungheria, Bosnia-Erzegovina e Lussemburgo, la nazionale si trov\u00f2, nello spareggio di accesso alla fase finale, che si sarebbe disputata in Danimarca, la Bielorussia. Dopo aver vinto, all'andata, giocata a Rieti, per 2-0, gli azzurrini furono sconfitti per 3-0, dopo i supplementari, al ritorno. L'eliminazione cost\u00f2 anche la possibilit\u00e0 di qualificarsi per le Olimpiadi di Londra. La nazionale italiana manc\u00f2, cos\u00ec, per la prima volta dal 1980, l'appuntamento con il torneo a cinque cerchi.\nA seguito della eliminazione al campionato europeo Casiraghi si dimise dalla carica di commissario tecnico, venendo sostituito da Ciro Ferrara. Nel giugno 2011 la nazionale partecip\u00f2 al Torneo di Tolone, ove chiuse al terzo posto.\nPer l'edizione 2013 l'Italia vinse agevolmente il suo girone di qualificazione, grazie a 6 vittorie, 1 pareggio e 1 sconfitta, davanti a Turchia, Irlanda, Ungheria e Liechtenstein, anche se a luglio 2012 vi fu un nuovo cambio in panchina, con Devis Mangia che prese il posto di Ferrara, chiamato ad allenare la Sampdoria. Allo spareggio gli azzurri affrontarono la Svezia. Vinta l'andata, per 1-0, disputata a Pescara, la nazionale s'impose anche in trasferta, per 3-2. Nella fase finale, giocata in Israele, la nazionale italiana vinse il suo girone, battendo Inghilterra e Israele, e pareggiando con la Norvegia. In semifinale gli azzurri batterono, per 1-0, la selezione dei Paesi Bassi. In finale la nazionale italiana incontr\u00f2 la Spagna. Gli iberici s'imposero per 4-2, rimanendo perci\u00f2 l'unica nazionale in grado di battere la selezione italiana nella finale del torneo, come avvenuto anche nel 1986. Pochi giorni dopo il termine del torneo Mangia abbandon\u00f2 la guida della nazionale, che venne affidata a Luigi Di Biagio, tecnico della nazionale Under-20.\nL'era Di Biagio e l'Europeo giocato in Italia.\nIl biennio seguente vide la nazionale azzurra prevalere nel suo girone di qualificazione, davanti a Serbia, Belgio, Cipro e Irlanda del Nord. Allo spareggio, per l'ammissione alla fase finale, venne sorteggiata contro la nazionale della Slovacchia; all'andata, in trasferta, termin\u00f2 1-1, mentre al ritorno, giocato a Reggio Emilia, l'Italia s'impose per 3-1.\nLa fase conclusiva della manifestazione venne giocata in Repubblica Ceca. L'Italia, inserita nel gruppo B, perse la gara d'esordio con la Svezia, pareggi\u00f2 col Portogallo e batt\u00e9 la nazionale inglese. Giunta a pari punti con la Svezia, e migliore differenza reti, venne eliminata, avendo perso lo scontro diretto. L'eliminazione cost\u00f2 anche la qualificazione ai successivi giochi olimpici di Rio, cos\u00ec come accaduto quattro anni prima.\nL'edizione successiva, del 2017, vide l'ampliamento della fase finale a 12 squadre. L'Italia venne inserita nel girone di qualificazione con Serbia, Slovenia, Irlanda, Lituania e Andorra. Grazie al pareggio contro la Lituania nell'ultima giornata, la nazionale azzurra vinse il girone, qualificandosi direttamente per la fase finale, da giocarsi in Polonia.\nBattuta la Danimarca all'esordio, gli azzurrini vennero sconfitti dalla Repubblica Ceca nella seconda partita della fase finale a gruppi. Nella terza, e ultima partita, l'Italia batt\u00e9 la Germania, e conquist\u00f2 il primo posto nel girone, che la port\u00f2 alle semifinali. Qui la nazionale incontr\u00f2 la Spagna, che prevalse per 3-1.\nL'Italia venne selezionata per ospitare la fase finale del Campionato europeo di calcio Under-21 2019. Ci\u00f2 qualificava automaticamente la nazionale azzurra alla fase finale, da cui sarebbero state selezionate anche le rappresentative che avrebbero preso parte alle Olimpiadi di Tokyo.\nNel biennio di avvicinamento alla fase finale la nazionale disput\u00f2 perci\u00f2 solo gare amichevoli, affrontando anche due nazionali extraeuropee, il Marocco e la Tunisia. Nelle due amichevoli disputate nel marzo 2018, a Perugia, contro la Norvegia, e a Novi Sad, contro la Serbia, Alberigo Evani prese il posto di Di Biagio, nominato commissario tecnico \"ad interim\" della Nazionale A.\nNella competizione finale l'Italia batt\u00e9, nella prima gara, giocata a Bologna, la Spagna per 3-1. La sconfitta, nel secondo match, con la Polonia, mise in grave pericolo la qualificazione alle semifinali. La vittoria, nell'ultima gara, contro il Belgio, non fu sufficiente agli azzurrini, che cos\u00ec non riuscirono a qualificarsi nemmeno per i giochi olimpici. Due giorni dopo, infatti, il pareggio fra Romania e Francia, consent\u00ec, a quest'ultimi, di passare alle semifinali, come miglior seconda.\nGli ultimi risultati.\nNel luglio 2019 la federazione chiama ad allenare l'Under 21 Paolo Nicolato, ex tecnico dell'Under 20.\nPer le qualificazioni all'edizione 2021 l'Italia \u00e8 inserita nel gruppo con Irlanda, Svezia, Islanda, Armenia e Lussemburgo. La gara prevista il 9 ottobre 2020, contro la rappresentativa islandese, viene rinviata a seguito della positivit\u00e0 di due calciatori e di un membro dello staff italiano al virus SARS-CoV-2. La decisione \u00e8 stata presa su disposizione delle autorit\u00e0 islandesi. Pochi giorni dopo, a causa dell'alto numero di giocatori positivi, la federazione, per la gara contro l'Irlanda, decide di impiegare il gruppo di giocatori della Under-20, integrati dai giocatori dell'Under-21 non infettati. L'Italia s'impone per 2-0.\nGli azzurri primeggiano nel loro girone, con 8 vittorie, 1 pareggio e 1 sconfitta, qualificandosi alla fase finale della manifestazione, che si disputer\u00e0 tra Ungheria e Slovenia, con una prima fase a giorni che si giocher\u00e0 a marzo, e la fase ad eliminazione diretta, che si concluder\u00e0 in giugno. La squadra passa il girone assieme alla Spagna, ma perde ai quarti di finale contro il Portogallo per 5-3 dopo i supplementari.\nRecord individuali.\n\"Tra parentesi gli anni di militanza. Accanto al numero di presenze nella tabella \"Presenze\" tra parentesi il numero di reti segnate, viceversa nella tabella \"Reti\".\"\nRosa attuale.\nLista dei giocatori convocati per la partita di qualificazione agli Europei contro l'Irlanda (12 novembre 2021) e l'amichevole contro la Romania (16 novembre 2021).\n\"Note: Riccardo Calafiori e Destiny Udogie, inizialmente convocati, si sono entrambi ritirati per infortunio.\"\n\"Matteo Lovato ha lasciato il gruppo dopo un infortunio patito durante l'incontro con l'Irlanda.\"\n\"Mattia Viti, Fabiano Parisi, Simone Canestrelli, Alessandro Cortinovis e Pietro Pellegri si sono uniti alla rosa dopo l'incontro con l'Irlanda.\"\n\"Presenze e reti aggiornate al 31 gennaio 2022\".\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "482181", "revid": "767487", "url": "https://it.wikipedia.org/wiki?curid=482181", "title": "Domenico Bertacchi", "text": "Personalit\u00e0 molto nota del Cinquecento garfagnino, Anselmo Micotti ed altri storici locali lo ritenevano medico eccellente, ed effettivamente il duca di Ferrara, Alfonso II d'Este, lo scelse quale medico personale. Fu sicuramente uno dei maggiori rappresentanti della famiglia Bertacchi, che con lui entr\u00f2 nelle grazie della famiglia d'Este.\nLa famiglia.\nDomenico nacque a Camporgiano, in Garfagnana, nella famiglia dei conti Bertacchi, come lui stesso lo scrisse nella sua opera (vedi biografia). Era figlio di Battista e fratello di Cesare e di Sigismondo, fattori ducali per la Garfagnana, e quindi zio di Pellegrino, vescovo di Modena e di Jacopo Bertacchi, conte di Coriano e Ligonchio. Ebbe tre figli, Lelio, Battista e Giovanni Paolo; il suo nipote Orazio, figlio di Lelio, stette a Castelnuovo di Garfagnana, ivi continu\u00f2 a rappresentare gli interessi famigliari nella citt\u00e0.\nBiografia.\nNon si hanno molte notizie della vita di Domenico Bertacchi che lasci\u00f2 testimonianza della sua eccellenza tramite due opere giunte a noi: \"De spiritibus libri quatuor\" e \"De facultate vitali libri tres\". Pubblicate a Venezia nel 1584 e dedicate al duca Alfonso II d'Este, queste opere riflettono le grandi credenze della medicina cinquecentesca italiana, sempre legate alla religione e ancora lontane dalla scienza. Una copia di questa pubblicazione \u00e8 tuttora conservata presso la Biblioteca nazionale francese a Parigi. Domenico fu professore di medicina all'Universit\u00e0 di Genova, poi all'Universit\u00e0 del Paradiso, a Ferrara. Mor\u00ec nel 1596 e fu sepolto nella chiesa ferrarese di Sant'Agata, a pochi passi del palazzo dell'universit\u00e0."}
{"id": "482182", "revid": "1552438", "url": "https://it.wikipedia.org/wiki?curid=482182", "title": "Nazionale giovanile", "text": "La nazionale giovanile \u00e8 una selezione calcistica nazionale, vincolata a limiti d'et\u00e0 anagrafica.\nDefinizione.\n\u00c8 guidata, cos\u00ec come la Nazionale maggiore, da un commissario tecnico il quale - tuttavia - pu\u00f2 convocare solamente atleti che non abbiano superato un determinato limite di et\u00e0 (indicato dal numero presente dopo la dicitura Under, per esempio Under 21).\nIl limite dell'et\u00e0.\nIl vincolo anagrafico \u00e8 talvolta rimosso, per esempio con la chiamata di \u00abfuoriquota\u00bb per un evento internazionale. \nAi fini del calcolo, viene considerato l'anno solare in cui la competizione ha inizio e non l'effettivo calendario della stessa."}
{"id": "482184", "revid": "1494169", "url": "https://it.wikipedia.org/wiki?curid=482184", "title": "The Song Remains the Same", "text": ""}
{"id": "482187", "revid": "339392", "url": "https://it.wikipedia.org/wiki?curid=482187", "title": "Under 21", "text": ""}
{"id": "482190", "revid": "247222", "url": "https://it.wikipedia.org/wiki?curid=482190", "title": "Preludio, Tema, Variazioni e Canzona", "text": "Preludio, Tema, Variazioni e Canzona, colonna sonora del film \"Milano calibro 9\", \u00e8 stata eseguita dal gruppo napoletano di rock progressivo Osanna e pubblicata nel 1972.\nIl disco.\nIl \"Preludio\", il \"Tema\" e il brano finale, \"There Will Be Time\", sono stati composti da Luis Bacalov, mentre tutte le variazioni sul tema portano la firma della formazione guidata da Lino Vairetti. Contrariamente al precedente \"L'uomo\", questo album degli Osanna \u00e8 un disco prettamente strumentale, nel quale la voce di Vairetti emerge soltanto nel pezzo finale e nella variazione \"My Mind Flies\".\nImmediatamente successivo al \"Concerto Grosso\" dei New Trolls, l'opera degli Osanna \u00e8 caratterizzata da una maggiore anima rock, che tuttavia \u00e8 perfettamente integrata negli spunti orchestrali.\nL'intro di archi post-prodotto del brano \"Variazione III\" \u00e8 stato campionato da DJ Shadow nel suo album \"Endtroducing...\" (1994), e compare (modificato nel pitch) all'interno del brano Stem-Long Stem. I violini presenti nel brano \"Preludio\" sono stati invece campionati dai Non Phixion per la produzione del brano \"The CIA is Trying to Kill Me\"."}
{"id": "482192", "revid": "3527258", "url": "https://it.wikipedia.org/wiki?curid=482192", "title": "Leo Hendrik Baekeland", "text": ""}
{"id": "482194", "revid": "1272592", "url": "https://it.wikipedia.org/wiki?curid=482194", "title": "Jeroen Krabb\u00e9", "text": "Biografia.\nDi origine ebraica da parte di madre, Krabb\u00e9 \u00e8 noto per aver interpretato i ruoli di Gerard Reve nel film \"Il quarto uomo\" (1983), di Georgi Koskov nel quindicesimo film di James Bond \"007 - Zona pericolo\" (1987) e del Dr. Charles Nichols nel film \"Il fuggitivo\" (1993). Ha inoltre recitato in \"Transporter 3\" (2008) e in \"The Revolvet\" (2014)."}
{"id": "482196", "revid": "3527298", "url": "https://it.wikipedia.org/wiki?curid=482196", "title": "Frederick Abel", "text": ""}
{"id": "482199", "revid": "3527333", "url": "https://it.wikipedia.org/wiki?curid=482199", "title": "Ernst Chain", "text": ""}
{"id": "482206", "revid": "765341", "url": "https://it.wikipedia.org/wiki?curid=482206", "title": "Compattificazione di Stone-\u010cech", "text": "La compattificazione di Stone-\u010cech di uno spazio topologico formula_1 \u00e8 uno spazio topologico compatto (indicato con formula_2) tale che ogni funzione continua da formula_1 verso uno spazio topologico compatto pu\u00f2 essere estesa ad una funzione definita su tutto formula_2. Generalmente, si assume che formula_1 sia uno spazio di Tychonoff, perch\u00e9 solo in questo caso formula_2 estende lo spazio di partenza formula_7. \nFra le varie compattificazioni di uno spazio topologico, quella di Stone-\u010cech \u00e8 la \"pi\u00f9 grande\", contrapposta alla compattificazione di Alexandrov, ottenuta aggiungendo un punto solo.\nDefinizione.\nLa compattificazione di Stone-\u010cech di uno spazio topologico formula_7 \u00e8 uno spazio formula_2 contenente formula_7 con queste propriet\u00e0:\na valori in uno spazio compatto di Hausdorff formula_15 esiste una funzione continua \nche estende formula_17\nL'ultima propriet\u00e0 pu\u00f2 essere descritta dicendo che formula_1 \u00e8 \"C*\"-immerso in formula_2.\nPrincipali propriet\u00e0.\nLa compattificazione di Stone-Cech si pu\u00f2 vedere come la \"massima\" compattificazione di uno spazio (mentre la compattificazione di Alexandrov \u00e8 la pi\u00f9 piccola), come indicano le seguenti propriet\u00e0:\nFormulazioni della compattificazione di Stone-\u010cech.\n\u00c8 possibile formulare la compattificazione di Stone-\u010cech in diversi modi tra di loro equivalenti: ad esempio, le funzioni continue da formula_1 all'intervallo chiuso formula_25 costituiscono la compattificazione desiderata.\nUn'altra possibile formulazione equivalente \u00e8 la seguente: dato uno spazio topologico formula_1 discreto, la compattificazione di Stone-Cech formula_2 \u00e8 formata da tutti gli ultrafiltri di X. \nLa base della topologia di formula_2 possiede come elementi tutti gli ultrafiltri che contengono un dato aperto formula_29:\nformula_30,\ndove formula_31 sono gli aperti della topologia di formula_1.\nNel caso di un generico spazio formula_1 che sia Tychonoff, la compattificazione di Stone-Cech di formula_1 si pu\u00f2 ottenere usando gli insiemi massimali costituiti di zero-insiemi."}
{"id": "482213", "revid": "3527403", "url": "https://it.wikipedia.org/wiki?curid=482213", "title": "Frederick Hopkins", "text": ""}
{"id": "482217", "revid": "120478694", "url": "https://it.wikipedia.org/wiki?curid=482217", "title": "Oltranzismo", "text": "L'oltranzismo \u00e8 l'ideologia di sintesi fra tutte le concezioni rivoluzionarie anti-democratiche e socialiste; \u00e8 l'ideologia che auspica il totale rinnovamento delle concezioni (divisioni) politiche classiche.\nMolto vicino al nazionalbolscevismo, al comunitarismo, al fascismo di sinistra, si differenzia da questi per la volont\u00e0, la ricerca (pi\u00f9 o meno riuscita) dell'abbandono di tutte le vecchie ideologie politiche.\nTramite una nuova sintesi spirituale, ideologica, psicologica si vuole unificare ogni aspirazione rivoluzionaria anti-globalizzazione."}
{"id": "482222", "revid": "3527452", "url": "https://it.wikipedia.org/wiki?curid=482222", "title": "Harold Walter Kroto", "text": ""}
{"id": "482223", "revid": "122475669", "url": "https://it.wikipedia.org/wiki?curid=482223", "title": "Platone Tiburtino", "text": "Platone Tiburtino, o Platone da Tivoli, \u00e8 conosciuto in particolare per le sue traduzioni in latino dall'ebraico e dall'arabo. A quanto sembra, fu il primo a tradurre da documenti in arabo informazioni riguardanti l'astrolabio.\nGrazie al suo operato furono conosciuti in Italia alcuni scritti di Tolomeo e di Archimede. Del primo, in particolare, appare massimamente rilevante la traduzione dall'arabo dell'opera di Claudio Tolomeo dell\"Almagesto\": adattamento del titolo originale \"Mathematik\u00e9\" (o \"Meg\u00e1le\") \"s\u00fdntaxis\" (\"Trattato matematico\", o \"Grande trattato\"), che gli Arabi chiamarono con ammirazione \"al-Magis\u1e6d\u012b\", a sua volta adattamento della parola greca , ossia \"Il Grande (trattato)\", che fu il libro scientifico pi\u00f9 noto e maggiormente apprezzato in tutto il Medioevo cristiano.\nOpere.\nA lui vengono attribuite le traduzioni di quattro opere:\npi\u00f9 sette altre opere dall'arabo (cinque astrologiche, una geomantica e una medica, andata perduta):"}
{"id": "482226", "revid": "110157", "url": "https://it.wikipedia.org/wiki?curid=482226", "title": "Maison Carr\u00e9e", "text": "La Maison Carr\u00e9e \u00e8 un tempio romano, uno dei templi antichi meglio conservati, che si trova a N\u00eemes (\"Nemausus\"), nella Francia meridionale. Dal 1840 \u00e8 classificato monumento storico di Francia.\nStoria.\nVenne costruito tra il 19 e il 16 a.C. da Marco Vipsanio Agrippa e venne dedicato ai figli dello stesso Agrippa e di Giulia, figlia di Augusto, Gaio e Lucio Cesare, adottati dal nonno come propri eredi e che morirono entrambi in giovane et\u00e0. Il testo dell'iscrizione di dedica venne ricostruito dallo studioso locale Jean-Fran\u00e7ois S\u00e9guier nel 1758 sulla base dei fori lasciati dalle originarie lettere in bronzo, asportate in epoca medioevale. La dedica era: \u00abA Gaio Cesare, figlio di Augusto, console; a Lucio Cesare, figlio di Augusto, console designato; ai principi della giovent\u00f9\u00bb.\nMarco Vipsanio Agrippa venne influenzato dalle opere gi\u00e0 realizzate a Roma, come il tempio di Apollo sotto il Campidoglio.\nIl tempio deve il suo ottimo stato di conservazione al fatto di essere stato riutilizzato come chiesa cristiana nel IV secolo. In seguito divenne sede di diverse istituzioni pubbliche cittadine, la cui collocazione comport\u00f2 pesanti trasformazioni. Durante la sua storia divenne persino una stalla, durante la Rivoluzione francese. Dal 1823 \u00e8 divenuta un museo. \nDal 2006 la Maison Carr\u00e9e \u00e8 gestita dalla societ\u00e0 Culturespaces, la quale ha trasformato la sala interna in una sala di proiezioni cinematografiche. Attualmente viene trasmesso quotidianamente un film in stile docu-fiction dal titolo \"Nemausus\" sulla storia della citt\u00e0 di N\u00eemes.\nNel maggio 1993 \u00e8 stato inaugurato, nel piazzale antistante il tempio, il Carr\u00e9 d'Art, museo di arte contemporanea progettato dell'architetto britannico Norman Foster.\nDescrizione.\nIl suo nome in francese (letteralmente \"Casa quadrata\") \u00e8 dovuto all'utilizzo arcaico del termine \"carr\u00e9\" con il significato di \"quadrangolare\", in questo caso \"rettangolo\", in riferimento alla pianta dell'edificio. Le dimensioni sono 26 m di lunghezza, 13 m di larghezza e 17 m di altezza.\nIl tempio \u00e8 innalzato su un podio di 2,85 m di altezza (26,42 x 13,54 m), dominando l'antica piazza del Foro cittadino. Al podio si accedeva per mezzo di una scalinata di 15 gradini, ricostituita con alcuni degli elementi antichi.\n\u00c8 un tempio pseudoperiptero esastilo, con pronao particolarmente profondo (circa un terzo della lunghezza complessiva); presenta sei colonne in facciata e tre colonne libere sui fianchi, che proseguono con otto semicolonne sui lati e sul retro della cella.\nLe colonne con fusti scanalati hanno capitelli corinzi, che sostengono una trabeazione riccamente decorata, comprendente una cornice con mensole e un fregio con girali d'acanto. Sulla facciata la cornice forma un frontone e l'iscrizione dedicatoria con lettere in bronzo occupava lo spazio di fregio e architrave. Un ampio portale (6,87 m di altezza e 3,27 m di larghezza), con mensole decorative sui lati, permette di accedere all'interno della cella, in origine rivestita da lastre di marmo.\nRestauro.\nL'edificio ha subito nel corso dei secoli ampie trasformazioni e fino al XIX secolo era inglobato in un pi\u00f9 ampio complesso di edifici tra loro adiacenti, che furono demoliti quando il tempio venne trasformato in museo, ripristinando l'aspetto dell'edificio in epoca romana. Questo restauro venne ricordato in un'iscrizione incisa sul fianco ovest in latino. Il pronao venne restaurato agli inizi del secolo e venne rifatto il tetto; nel 1824 venne inoltre eseguita l'attuale porta.\nUn ampio restauro venne condotto negli anni 1988-1992: in tale occasione venne nuovamente rifatto il tetto e la piazza antistante venne liberata dalle costruzioni successive, permettendo di rivelare i contorni della piazza del Foro. Sul lato della piazza venne costruita ad opera di Norman Foster una galleria d'arte, conosciuta come \"Carr\u00e9 d'Art\", in netto contrasto stilistico con l'edificio romano, ma riprendendone alcuni elementi, come il pronao e le colonne, realizzate tuttavia in vetro e acciaio.\nIn questo tempio si fondono in una concezione unitaria i modelli provenienti dalla grande architettura augustea di Roma con alcune particolarit\u00e0 dovute alle maestranze locali. L'edificio \u00e8 concepito ad imitazione del tempio di Apollo in Circo, ma subisce anche l'influenza della decorazione del successivo tempio di Marte Ultore nel Foro di Augusto, nella quale si era tradotta simbolicamente l'ideologia del nuovo principato augusteo e che venne quindi esportata nelle realizzazioni delle province. Nei capitelli e nella trabeazione alcuni particolari testimoniando l'opera di maestranze locali.\nLa \"Maison Carr\u00e9e\" ha ispirato la neoclassica Chiesa della Madeleine, a Parigi."}
{"id": "482228", "revid": "3527470", "url": "https://it.wikipedia.org/wiki?curid=482228", "title": "Archer Martin", "text": ""}
{"id": "482234", "revid": "339392", "url": "https://it.wikipedia.org/wiki?curid=482234", "title": "Tavion", "text": ""}
{"id": "482235", "revid": "3527507", "url": "https://it.wikipedia.org/wiki?curid=482235", "title": "Sir William Ramsay", "text": ""}
{"id": "482241", "revid": "599013", "url": "https://it.wikipedia.org/wiki?curid=482241", "title": "My Fair Lady", "text": ""}
{"id": "482244", "revid": "339392", "url": "https://it.wikipedia.org/wiki?curid=482244", "title": "Ph.D", "text": ""}
{"id": "482268", "revid": "599013", "url": "https://it.wikipedia.org/wiki?curid=482268", "title": "Carlos Gamarra", "text": "Rientra tra i calciatori con pi\u00f9 presenze con la maglia del (110).\nCaratteristiche tecniche.\nEra un difensore centrale elegante, bravo nell'anticipo e nel gioco aereo.\nCarriera.\nClub.\nGamarra cominci\u00f2 la sua carriera nel nel 1991 e vinse il campionato paraguaiano del 1992 con quella squadra. Nel 1992-1993 pass\u00f2 all' in Argentina, ma vi rimase per poco tempo prima di tornare al Cerro Porte\u00f1o. La sua prima presenza in nazionale risale al 27 marzo 1993 contro la , in una partita persa 2-1. Rimase al Cerro Porte\u00f1o fino al 1995.\nNel 1995 pass\u00f2 all' in Brasile, dove crebbe calcisticamente fino ad essere nominato Calciatore paraguaiano dell'anno nel 1997 da parte del quotidiano ABC Color (titolo bissato nel 1998). Pass\u00f2 al nel campionato portoghese 1997-1998, per poi tornare in Brasile, questa volta al .\nAlla fine della stagione 1999 pass\u00f2 all', in Spagna. Nel 2000 l'Atletico retrocesse e Gamarra torn\u00f2 subito in Brasile, al . La stagione 2001-2002 fu pi\u00f9 fruttuosa per Gamarra, che pass\u00f2 all' in Grecia, disputando 24 partite di campionato e vincendo la Coppa di Grecia.\nDopo i Mondiali del 2002 pass\u00f2 in Italia all', di cui vest\u00ec la maglia per tre stagioni: pass\u00f2 poi al in Brasile, nel luglio 2005. Nel 2007, torn\u00f2 in patria per concludere la sua carriera calcistica e firm\u00f2 per l'. Si \u00e8 ritirato al termine della stagione 2007.\nNazionale.\nGamarra partecip\u00f2 ai Mondiali del 1998, dove il fu eliminato dalla negli ottavi di finale, giocando tutte e quattro le partite della sua squadra eliminata agli ottavi ai supplementari dalla futura vincitrice del torneo. Visto il buon rendimento la FIFA lo inser\u00ec nella squadra All-Star dei Mondiali.\nAi Mondiali del 2002 il Paraguay fu eliminato ancora una volta negli ottavi e Gamarra gioc\u00f2 ogni minuto.\nNel torneo olimpico del 2004, Gamarra fu il capitano del che vinse la medaglia d'argento, sconfitti in finale dall' per 1-0.\nIl 5 giugno 2005 ha giocato la sua centesima gara in nazionale contro il , diventando il primo calciatore paraguaiano a raggiungere il seguente traguardo.\nHa lasciato la Nazionale dopo il campionato del mondo 2006, in cui ha realizzato l'autogol pi\u00f9 veloce nella storia dei Mondiali: in -Paraguay devi\u00f2 nella propria porta la punizione di David Beckham dopo soli tre minuti, decretando la sconfitta per 1-0 della sua squadra."}
{"id": "482275", "revid": "465169", "url": "https://it.wikipedia.org/wiki?curid=482275", "title": "Killing in the Name", "text": "Killing in the Name \u00e8 un singolo del gruppo musicale statunitense Rage Against the Machine, pubblicato il 2 novembre 1992 come primo estratto dal primo album in studio \"Rage Against the Machine\"\nIl 31 agosto 1993 il singolo \u00e8 stato ristampato in Europa e Australia con l'aggiunta degli inediti \"Darkness of Greed\" e \"Clear the Lane\".\nDescrizione.\nSeconda traccia dell'album, nel testo viene affermato che alcuni membri delle forze dell'ordine degli Stati Uniti d'America farebbero parte del Ku Klux Klan, il cui simbolo \u00e8 la croce che brucia, espresso nella strofa ripetuta \u00abSome of those that work forces, are the same that burn crosses\u00bb.\nNel 2008 l'assolo del brano eseguito da Tom Morello \u00e8 stato posto al numero 89 dalla rivista Guitar World.\nNell'inverno 2009 fu la prima in classifica nel Regno Unito, grazie ad una campagna online, sconfiggendo il brano vincitore del talent show \"The X-Factor\" che tipicamente vince ogni anno.\nUtilizzo nei media.\nNel 2004 \"Killing in the Name\" \u00e8 stata inserita nella colonna sonora del videogioco \"\", mentre due anni pi\u00f9 tardi \u00e8 apparso in quella di \"Guitar Hero II\", dove pu\u00f2 anche essere suonata in una versione rivisitata.\nTracce.\nTesti di Zack de la Rocha, musiche dei Rage Against the Machine."}
{"id": "482286", "revid": "1573940", "url": "https://it.wikipedia.org/wiki?curid=482286", "title": "Barsimeo", "text": "Origine e diffusione.\nSi tratta di un nome di origine semitica il cui significato \u00e8 incerto; tra quelli proposti vi sono \"figlio cieco\", \"figlio della cecit\u00e0\", \"figlio di Simia\" e \"figlio di Simeone\" (la parola \"figlio\" \u00e8 ricavata dal primo elemento, \"bar\", comune in molti nomi semitici, come Bartolomeo, Barnaba, Barsaba e Barsanofio); alcune fonti lo ricollegano inoltre al nome Bartimeo.\nOnomastico.\nL'onomastico si festeggia il 30 gennaio in ricordo di san Barsimeo (o Barsamya), terzo vescovo di Edessa di Osroene. "}
{"id": "482296", "revid": "6923", "url": "https://it.wikipedia.org/wiki?curid=482296", "title": "Satelliti naturali di Marte", "text": "Il pianeta Marte possiede due satelliti naturali di piccole dimensioni: Fobos e Deimos. Si tratta dell'unico pianeta roccioso del sistema solare interno a possedere un sistema di satelliti.\nScoperti nell'agosto del 1877 da Asaph Hall, percorrono orbite prograde quasi circolari, assai prossime al piano equatoriale di Marte. Fobos, il pi\u00f9 interno, completa la sua orbita in poco pi\u00f9 di un terzo del periodo di rotazione del pianeta - caso unico del sistema solare. Di conseguenza \u00e8 soggetto a significative azioni mareali da parte di Marte che determinano una costante riduzione dell'orbita e che ne causeranno infine la disgregazione.\nHanno forma irregolare, non risolvibile dalla Terra. Sono stati fotografati e studiati prevalentemente da sonde spaziali il cui obiettivo primario \u00e8 stato lo studio di Marte. La loro origine \u00e8 una questione ancora aperta. Alcuni li ritengono asteroidi catturati, altri ipotizzano che si siano formati per accrezione nel processo che ha condotto anche alla formazione del pianeta Marte.\nOsservazione.\nDalla Terra.\nL'osservazione di Fobos e Deimos dalla Terra \u00e8 ostacolata dalle ridotte dimensioni dei due oggetti e dalla loro vicinanza al pianeta rosso. Sono osservabili solo per un limitato periodo di tempo, quando Marte \u00e8 prossimo all'opposizione, ed appaiono come oggetti puntiformi, senza che sia possibile risolverne la forma. In tale circostanza, Fobos raggiunge una magnitudine di 11,6 e Deimos di 12,8. Marte per confronto pu\u00f2 raggiungere una magnitudine massima di -2,8 risultando poco meno di seicentomila volte pi\u00f9 luminoso di Fobos e pi\u00f9 di un milione di volte di Deimos. Inoltre, Fobos e Deimos all'opposizione si discostano in media dal pianeta rispettivamente 24,6 e 61,8 arcosecondi.\nPer procedere alla loro osservazione, in condizioni particolarmente favorevoli, \u00e8 necessario disporre di un telescopio di almeno 12 pollici (30,5\u00a0cm). Utilizzare un elemento che occulti il bagliore del pianeta e dispositivi per la raccolta di immagini quali piastre fotografiche o CCD, con esposizioni di alcuni secondi, risulta d'aiuto.\nDa Marte.\nVisto dalle latitudini equatoriali della superficie di Marte, Fobos all'opposizione (corrispondente ad una fase di luna piena) appare grande quanto un terzo della Luna vista dalla Terra. Al suo sorgere presenta un diametro angolare di 8'; allo zenit di 12',3. Appare tanto pi\u00f9 piccolo quanto maggiore \u00e8 la latitudine dell'osservatore ed \u00e8 completamente invisibile (cio\u00e8 sempre oltre l'orizzonte) dalle regioni polari del pianeta. Raggiunge una magnitudine apparente massima di -3,9. Deimos, invece, appare come una stella brillante o un pianeta (raggiunge una magnitudine massima di -0,1), poco pi\u00f9 grande di come appaia Venere vista dalla Terra; presenta un diametro angolare di circa 2'. Entrambi sperimentano il fenomeno delle fasi.\nIl diametro angolare del Sole visto da Marte \u00e8 di circa 21'. Di conseguenza, non possono verificarsi eclissi totali sul pianeta, perch\u00e9 le due lune sono troppo piccole per coprire il disco solare nella sua interezza. D'altra parte, dall'equatore \u00e8 possibile osservare transiti di Fobos quasi ogni giorno; essi sono molto rapidi e si concludono in meno di mezzo minuto circa. Deimos, invece, transita sul disco solare una volta al mese circa, ma il fenomeno che dura circa un minuto e mezzo rimane poco visibile.\nIl moto di Fobos \u00e8 molto veloce, sorge ad ovest e tramonta ad est, con un periodo apparente di 11 ore (in 4,5 delle quali attraversa il cielo, sorgendo nuovamente 6,5 ore dopo). Deimos, invece, trovandosi appena al di sopra dell'orbita areosincrona, sorge ad est e tramonta lentamente ad ovest 2,7 giorni dopo.\nStoria delle osservazioni.\nAnticipazioni.\nAll'inizio del XVII secolo, Keplero aveva ipotizzato che Marte potesse avere dei satelliti essendo allora noto che ne avesse uno il pianeta che lo precede, la Terra, e quattro quello subito seguente, Giove. Assumendo che il numero dei satelliti dei pianeti del sistema solare seguisse una progressione geometrica, Marte avrebbe avuto due satelliti.\nNel 1721 William Derham ipotizzava nella sua opera \"Astro-Theology\" che Marte, tanto simile alla Terra, possedesse delle lune che non erano state ancora osservate perch\u00e9 piccole e poco luminose ed anche in Germania ne era stata ipotizzata l'esistenza.\nNel 1726, Jonathan Swift, probabilmente ispirato dall'ipotesi di Keplero, nei suoi \"Viaggi di Gulliver\" descrisse due satelliti orbitanti attorno a Marte.\n\u00c8 interessante osservare che, se la scelta di una delle due orbite \u00e8 stata affidata probabilmente al caso, l'altra \u00e8 stata dedotta secondo la terza legge di Keplero. Inoltre, anticipando una caratteristica che appartiene a Fobos, entrambe le lune completano una rivoluzione in un periodo inferiore a quello di rotazione del pianeta, allora gi\u00e0 noto.\nSatelliti analoghi furono descritti anche da Voltaire, presumibilmente influenzato da Swift, nel suo racconto filosofico \"Micromega\" del 1752.\nSuccessivamente, altri proposero l'esistenza delle lune di Marte in opere che potremmo per\u00f2 attribuire al genere fantascientifico.\nScoperta.\nAsaph Hall scopr\u00ec Deimos il 12 agosto 1877 e Fobos il seguente 18 agosto (le fonti dell'epoca adottano la convenzione astronomica, precedente al 1925, che il giorno inizi a mezzogiorno; conseguentemente le scoperte sono riferite rispettivamente all'11 ed al 17 agosto) con il telescopio rifrattore di 26 pollici () di diametro dello United States Naval Observatory, a Washington. Hall, in quel periodo, stava cercando sistematicamente delle possibili lune di Marte. Il 10 agosto aveva gi\u00e0 visto una luna del pianeta, ma a causa del maltempo, non riusc\u00ec ad identificarla se non nei giorni seguenti.\nHall descrisse la scoperta nei suoi appunti come segue:\nI nomi delle due lune, adottati inizialmente con l'ortografia \"Phobus\" e \"Deimus\", furono proposti da Henry Madan (1838\u20131901), \"Science Master\" ad Eton, e richiamano quelli dei personaggi di Fobos (\"paura\") e Deimos (\"terrore\"), che secondo la mitologia greca accompagnavano in battaglia il loro padre, Ares, dio della guerra. Ares \u00e8 l'equivalente greco della divinit\u00e0 romana Marte.\nOsservazioni successive.\nLe dimensioni e le caratteristiche orbitali dei satelliti di Marte hanno consentito, per lungo tempo, la loro osservazione solo in occasioni favorevoli, con il pianeta all'opposizione e i due satelliti in condizioni di elongazione adeguata, che ricorrono circa ogni due anni, con condizioni particolarmente favorevoli che si verificano circa ogni 16 anni. La prima configurazione favorevole si verific\u00f2 nel 1879. Numerosi osservatori, in tutto il mondo, parteciparono alle osservazioni con lo scopo di determinare con esattezza le orbite dei due satelliti.\nNei quarant'anni seguenti, la maggior parte delle osservazioni (pi\u00f9 dell'85% del totale di quelle compiute tra il 1888 ed il 1924) avvennero presso due osservatori statunitensi, lo United States Naval Observatory e l'Osservatorio Lick, con l'obiettivo, tra gli altri, di determinare la direzione dell'asse di rotazione del pianeta. Tra il 1926 ed il 1941 prosegu\u00ec soltanto il Naval Observatory, con 311 osservazioni visuali. Dal 1941 in poi, le osservazioni avvennero solo con la tecnica fotografica.\nNei quindici anni seguenti le ricerche furono poche o nulle e ripresero nel 1956, volte ad individuare eventuali altri satelliti. Aveva generato un rinnovato interesse l'ipotesi, avanzata da Bevan P. Sharpless nel 1945, che il moto di Fobos stesse accelerando, causando altres\u00ec una riduzione del semiasse maggiore dell'orbita. Ne nacque una controversia sull'effettiva realt\u00e0 del fenomeno e sull'entit\u00e0 e causa dell'accelerazione che portarono a nuove osservazioni negli anni sessanta e settanta.\nNel 1988, in concomitanza con le missioni sovietiche del Programma Phobos, furono condotte osservazioni da Kudryavtsev e colleghi. Nei dieci anni seguenti, invece, le due lune non furono oggetto di alcuna osservazione, fino al 2003, quando osservazioni molto accurate furono condotte dall'Osservatorio Lowell.\nNei primi anni del XXI secolo sono state condotte inoltre nuove ricerche volte a determinare la presenza di eventuali satelliti irregolari di Marte. Showalter \"et al.\" hanno eseguito una ricerca in tal senso nel 2001, con il Telescopio spaziale Hubble, escludendo la presenza di altri satelliti (di dimensioni maggiori di 100 metri) nella porzione pi\u00f9 prossima al pianeta della sfera di Hill marziana. Scott S. Sheppard e David Jewitt hanno ripetuto la ricerca nel 2004 con il telescopio franco-canadese di 3\u00a0m di diametro presente presso l'osservatorio di Mauna Kea, nelle Hawaii, escludendo la presenza di ulteriori satelliti con magnitudine inferiore a 23,5 (corrispondente ad oggetti di dimensioni di 90 metri, con un'albedo di 0,07). Nel 2005 inoltre sono state condotte osservazioni radar di entrambi i satelliti dal radiotelescopio di Arecibo che hanno prodotto alcune stime della densit\u00e0 del materiale superficiale.\nMissioni spaziali.\nFobos e Deimos sono stati fotografati e studiati prevalentemente da sonde spaziali il cui obiettivo primario era lo studio di Marte. Le prime immagini di Fobos furono raccolte dal Mariner 7 nel 1969, ma fu col Mariner 9 nel 1971 che fu condotto uno studio dettagliato di entrambi i satelliti. Ne furono determinate le dimensioni, la forma, il periodo di rotazione, identificate alcune caratteristiche superficiali e furono migliorate le conoscenze sul loro moto orbitale. Fu inoltre rilevata la presenza di uno strato di regolite sulla superficie di entrambi.\nCon il Programma Viking si ebbe un ulteriore incremento nelle conoscenze su entrambi i satelliti, grazie sia ai miglioramenti tecnici introdotti nei sistemi di raccolta di immagini, sia ai passaggi pi\u00f9 stretti che i due \"orbiter\" eseguirono soprattutto con Fobos. Furono rilevate variazioni di colore su Fobos, del quale fu determinata la massa, la densit\u00e0 e stimata l'et\u00e0 e la composizione.\nNel 1998 e nel 2003, la sonda statunitense Mars Global Surveyor ha raccolto sia immagini dirette di Fobos, sia ha seguito la traccia della sua ombra sulla superficie del pianeta. Ci\u00f2 ha permesso di calcolare con maggior precisione l'orbita della luna e l'accelerazione che gli effetti mareali di Marte le impartiscono. Sono stati utilizzati a tale scopo anche i dati raccolti dalla sonda europea \"Mars Express\" che ha eseguito inoltre dei sorvoli ravvicinati di Fobos nel 2004, 2008 e 2010, oltre che osservazioni a distanza di Deimos. Infine, nel 2007 e nel 2008 il Mars Reconnaissance Orbiter ha raccolto immagini ad alta risoluzione di entrambi i satelliti.\nImmagini di Deimos e Fobos sono state raccolte anche dalla superficie di Marte, attraverso le fotocamere dei \"lander\" e \"rover\" l\u00ec presenti, sia in immagini notturne, sia in immagini diurne in occasione di transiti sul disco solare.\nLa Russia ha lanciato due missioni nel 1988 - Fobos 1 e 2 - e Fobos-Grunt nel 2011 che avrebbero dovuto atterrare su Fobos; l'ultima in particolare avrebbe anche dovuto riportare dei campioni a terra. Tuttavia, sono fallite tutte e tre, le prime due in prossimit\u00e0 del loro obiettivo, Fobos-Grunt in orbita terrestre bassa, subito dopo il lancio.\nRaggiungere i satelliti di Marte \u00e8 a volte indicato come un passo intermedio nell'esplorazione umana del pianeta rosso.\nCaratteristiche.\nCaratteristiche chimico-fisiche.\nFobos e Deimos hanno entrambi forma irregolare. Il primo, il maggiore tra i due, pu\u00f2 essere descritto approssimativamente da un ellissoide di dimensioni 26,8\u00a0\u00d7\u00a022,4\u00a0\u00d7\u00a018,4\u00a0km, cui corrisponde un diametro medio di 22,2\u00a0km; il secondo ha dimensioni 15\u00a0\u00d7\u00a012,2\u00a0\u00d7\u00a010,4\u00a0km, da cui un diametro medio di 12,4\u00a0km. Analizzando le perturbazioni prodotte dalle due lune nel moto di alcune sonde spaziali che si sono avvicinate loro, \u00e8 stata stimata una massa di 1,0659\u00a0\u00d7\u00a01016\u00a0kg per Fobos e di 1,4762\u00a0\u00d7\u00a01015\u00a0kg per Deimos. Da tali informazioni \u00e8 possibile desumere un valore per la densit\u00e0 media dei due oggetti, stimata in 1,872\u00a0\u00d7\u00a010\u00b3\u00a0kg/m\u00b3 per Fobos e in 1,471\u00a0\u00d7\u00a010\u00b3\u00a0kg/m\u00b3 per Deimos. Valori cos\u00ec bassi possono essere determinati da una elevata porosit\u00e0 interna (ovvero dalla presenza di cavit\u00e0) oppure da una composizione che vede mescolate alla roccia sostanze volatili, quali ghiaccio d'acqua.\nFobos e Deimos sono spesso spettralmente accomunati agli asteroidi di tipo C o D, che popolano le regioni pi\u00f9 esterne della fascia principale e che si pensa contengano ghiaccio d'acqua. Tuttavia, le rilevazioni di sonde spaziali transitate in prossimit\u00e0 di Fobos indicano che la superficie si compone di una regolite anidra, caratterizzata da elevata porosit\u00e0.\nLe superfici di entrambi i satelliti sono pesantemente craterizzate, con una densit\u00e0 dei crateri prossima a quella degli altopiani lunari. Ad ogni modo, quella di Deimos appare pi\u00f9 liscia e ci\u00f2 potrebbe essere dovuto alla regolite presente sulla luna, che avrebbe riempito l'interno dei crateri. La superficie di Fobos \u00e8 solcata da un sistema di striature che si \u00e8 ritenuto fossero correlate all'evento che ha prodotto il maggiore cratere da impatto sulla luna, il cratere Stickney, da cui sembrano irradiarsi. In uno studio del 2006, sono stati individuati tuttavia vari raggruppamenti o \"famiglie\". \u00c8 stato quindi suggerito che esse possano essere state provocate da materiale in ricaduta, espulso nello spazio in seguito ad impatti che si sarebbero per\u00f2 verificati sul pianeta.\nParametri orbitali.\nFobos e Deimos percorrono orbite prograde quasi circolari, assai prossime al piano equatoriale di Marte. Fobos completa la sua orbita in 7,65\u00a0h, un tempo inferiore al periodo di rotazione del pianeta stesso - caso unico nel sistema solare; Deimos in circa 30 h. Entrambi sono in rotazione sincrona con il pianeta ed in virt\u00f9 di ci\u00f2 rivolgono sempre la stessa faccia verso la superficie marziana.\nL'asimmetricit\u00e0 del campo gravitazionale marziano impartisce ad entrambe le orbite un moto di precessione che \u00e8 circa ventiquattro volte pi\u00f9 rapido per Fobos che per Deimos. Fobos, inoltre, subisce una accelerazione stimata in 1,270\u00a0\u00b1\u00a00,003\u00a0\u00d7\u00a010\u22123\u00a0\u00b0/anno\u00b2, che determina una costante riduzione della sua orbita e che potrebbe portare la luna a precipitare sul pianeta in un tempo compreso fra trenta e cinquanta milioni di anni. \u00c8 tuttavia probabile che gli effetti mareali che determinano il decadimento dell'orbita di Fobos disgreghino la luna quando questa, avvicinatasi maggiormente alla superficie, superer\u00e0 il limite di Roche. Deimos invece subisce una lenta decelerazione che dovrebbe allontanarlo inesorabilmente dal pianeta, ma in tempi estremamente pi\u00f9 lunghi.\nFormazione ed evoluzione.\nL'origine dei satelliti naturali di Marte \u00e8 una questione ancora aperta, che ha visto contrapporsi prevalentemente due teorie. I due satelliti potrebbero essersi formati per accrezione nel processo che ha condotto anche alla formazione del pianeta Marte, oppure potrebbero essere degli asteroidi catturati.\nPer aspetto e composizione, Fobos e Deimos sono stati spesso associati agli asteroidi della fascia principale, tuttavia asteroidi catturati dal pianeta difficilmente sarebbero venuti a trovarsi - pur nei tempi in cui \u00e8 avvenuta la formazione del sistema solare - sulle attuali orbite percorse dai due oggetti, con eccentricit\u00e0 ed inclinazioni quasi nulle. In particolare, la prevista variazione della quota di apocentro di Deimos, piccolo e relativamente lontano da Marte, sembrerebbe richiedere tempi superiori a quelli in cui avrebbe dovuto aver luogo e pone seri limiti a tale teoria, tanto da condurre K. Lambeck nel 1979 ad ipotizzare che Deimos fosse in origine molto pi\u00f9 massiccio, ricoperto da un ipotetico mantello di ghiaccio che sarebbe successivamente evaporato.\nUna variante nel meccanismo di cattura avanzata negli anni settanta prevede che, in una fase primordiale di formazione del sistema solare, la collisione tra due asteroidi in prossimit\u00e0 del pianeta abbia portato entrambi (o alcuni loro frammenti) ad essere catturati da Marte. Geoffrey Landis nel 2009 ha ripreso l'ipotesi della cattura, ipotizzando alla luce di nuove scoperte sugli asteroidi che Fobos e Deimos fossero lune asteroidali di oggetti delle dimensioni di Cerere o componenti di asteroidi binari a contatto, che si sarebbero avvicinati al pianeta con una velocit\u00e0 d'eccesso iperbolico pressoch\u00e9 nulla. La separazione della coppia avrebbe quindi condotto alla cattura di uno dei due componenti. Il modello proposto da Landis \u00e8 stato per\u00f2 utilizzato, per altro dando esito favorevole, solo nella descrizione della cattura di Fobos.\nAnche il meccanismo previsto per la formazione di satelliti regolari incontra alcune difficolt\u00e0, con i due oggetti che sembrerebbero essersi entrambi aggregati in prossimit\u00e0 dell'orbita areosincrona e quindi troppo vicini tra loro rispetto a quanto previsto dal modello. Robert A. Craddock nel 2011 ha proposto che l'impatto di un terzo corpo con il pianeta potrebbe aver lanciato del materiale in orbita che, organizzatosi in un disco, si sarebbe poi riassemblato in una serie di piccoli oggetti, di cui Deimos e Fobos sarebbero gli ultimi superstiti. Il processo di aggregazione da un disco circum-planetario spiegherebbe bene i valori di inclinazione ed eccentricit\u00e0 delle orbite di entrambi mentre le condizioni di bassa gravit\u00e0 ne spiegherebbero le densit\u00e0. Gi\u00e0 nel 1982, Schultz e Lutz-Garihan avevano in effetti ipotizzato, alla luce di alcune regolarit\u00e0 nei crateri di impatto presenti sulla superficie di Marte, che il pianeta fosse stato circondato da una serie di satelliti che, in una fase molto remota della sua storia, progressivamente impattarono sulla superficie.\nAnelli planetari.\nSin dagli anni settanta \u00e8 stato ipotizzato che Marte potrebbe essere circondato da fasce di polveri associate a Fobos e Deimos. Steven Soter nel 1971 ha osservato infatti che i detriti generati da impatti di oggetti iperveloci con le due lune del pianeta dovrebbero avere una velocit\u00e0 sufficiente a vincere la debole gravit\u00e0 di Fobos e Deimos ed entrare in orbita attorno a Marte, dove si accumulerebbero principalmente in prossimit\u00e0 delle orbite dei due satelliti. Nonostante questa ipotesi goda di ampio credito, la ricerca non \u00e8 riuscita a produrre osservazioni a suo sostegno.\nProspetto.\nSegue un prospetto con i dati dei satelliti di Marte, ordinati per periodo di rivoluzione intorno al pianeta."}
{"id": "482297", "revid": "1149807", "url": "https://it.wikipedia.org/wiki?curid=482297", "title": "Three Dollar Bill, Yall$", "text": "Three Dollar Bill, Yall$ \u00e8 il primo album in studio del gruppo musicale statunitense Limp Bizkit, pubblicato il 1\u00ba luglio 1997 dalla Flip Records e dalla Interscope Records.\nAntefatti.\nAll'inizio della loro carriera, i Limp Bizkit gi\u00e0 persero temporaneamente il chitarrista Wes Borland, che non andava molto d'accordo col cantante e fondatore Fred Durst, entrati in contrasto dopo un'esibizione di apertura per i Korn al locale Dragonfly di Hollywood. Inizialmente il gruppo firm\u00f2 per l'etichetta discografica Mojo, sussidiaria della MCA Records, ma mentre si rec\u00f2 in California per le prime registrazioni, il bus si ribalt\u00f2. I membri ne uscirono illesi ma senza possibilit\u00e0 di spostamento, cos\u00ec Durst assunse di nuovo Borland e cominci\u00f2 a registrare brani sotto casa. Dopo una disputa con la Mojo, i Limp Bizkit firmarono per la Flip, sussidiaria della Interscope Records.\nReginald Arvizu, bassista dei Korn, convinse Ross Robinson ad ascoltare in backstage un demo degli emergenti Limp Bizkit, che conteneva le prime versioni dei brani \"Pollution\", \"Counterfeit\" e \"Stuck\". Dopo aver ascoltato il demo, convinto anche dalla compagna di allora, Robinson comprese le possibilit\u00e0 stilistiche del gruppo e decise di produrre il loro album d'esordio, permettendogli di rivisitare i brani del demo e di scriverne altri. Il gruppo cominci\u00f2 cos\u00ec a lavorare alle registrazioni a Indigo Ranch. Durante le sessioni di registrazione, il gruppo registr\u00f2 anche una prima versione del brano \"I'm Broke\", che per\u00f2 fu considerato troppo lontano dalle sonorit\u00e0 del debutto, e poi fu rielaborato e inserito nella lista tracce dell'opera seconda, \"Significant Other\".\nAttenendosi alla loro politica di usare nomi che non potessero piacere a possibili futuri ascoltatori, il gruppo intitol\u00f2 l'album di debutto traendo ispirazione dalla frase \"assurdo come una banconota da tre dollari\" e poi aggiungendo l'espressione tipicamente floridiana \"Y'all\", battezzando l'album col titolo \"Three Dollar Bill, Yall$\".\nDescrizione.\nL'album fu prodotto da Ross Robinson, noto per aver lavorato con altri gruppi nu metal. Grazie ai vari concerti e ai risultati di vendite del successivo \"Significant Other\", \"Three Dollar Bill, Yall$\" fu premiato con due dischi di platino dalla RIAA, nel 2001.\nL'album fu registrato in soli sei giorni (di cui tre per comporre nove tracce) e fu pubblicato il 1\u00ba luglio 1997. Il mixaggio fu effettuato al Soundtrack Studio da Andy Wallace e la masterizzazione da Howie Weinberg alla Masterdisk, a New York.\nIl suo singolo di maggior successo fu una cover di \"Faith\", che lanci\u00f2 George Michael solista nel 1987. Altri singoli estratti furono \"Counterfeit\" e \"Sour\".\nL'intro dell'album (chiamata erroneamente \"Infest\" su alcune copie) era in origine lo stacco di apertura di \"Pollution\", nella versione demo. La traccia fantasma \"Stereotype Me\" \u00e8 il rifacimento del brano \"Blind\" da \"Mental Aquaducts\". La finale \"Everything\" consiste in realt\u00e0 in una lunga jam session.\nAccoglienza.\n\"Three Dollar Bill, Yall$\" ricevette critiche prevalentemente positive. Stephen Thomas Erlewine di AllMusic lod\u00f2 l'album, scrivendo \"che il gruppo ci sapeva fare malgrado la mancanza di originalit\u00e0. Hanno una potente sezione ritmica e agganci memorabili, particolarmente in linea con la scrittura dei testi\". Nel libro \"The Essential Rock Discography\", Martin Charles Strong diede all'album 7 su 10. Robert Christgau diede invece un giudizio negativo. Il chitarrista Wes Borland disse in un'intervista che George Michael, l'autore del brano \"Faith\", detest\u00f2 la cover dei Limp Bizkit e \"questi ultimi per averla fatta\". Malgrado numerose esibizioni dal vivo e la successiva entrata nel gruppo nei grossi giri musicali, l'album ricevette due dischi di platino dalla RIAA solo nel 2001, trainato dai grandi risultati di vendite dei due seguiti."}
{"id": "482298", "revid": "48909", "url": "https://it.wikipedia.org/wiki?curid=482298", "title": "Take a look in the mirror", "text": ""}
{"id": "482299", "revid": "3115", "url": "https://it.wikipedia.org/wiki?curid=482299", "title": "Leggenda di Colapesce", "text": "La leggenda di Colapesce \u00e8 una leggenda siciliana, tramandata in molte varianti, le cui origini risalgono al XII secolo.\nLe prime attestazioni letterarie.\nLe prime attestazioni della leggenda sono nel XII secolo, quando il poeta franco provenzale Raimon Jordan, che canta di un \"Nichola de Bar\" che viveva come un pesce.\nTra il XII e il XIII secolo, il canonico inglese Walter Map riferisce di \"Nicolaus\", soprannominato \"Pipe\", che viveva nel mare riuscendo a restarci senza respirare. Andava alla ricerca di cose preziose nei fondali. Quando il re Guglielmo II di Sicilia volle conoscerlo, attirato fuori dal mare, mor\u00ec tra le braccia di chi lo voleva portare dal re.\nUn altro monaco inglese dell'epoca, Gervasio di Tilbury, riferisce di \"Nicolaus\", soprannominato \"Papa\", un abile marinaio, pugliese di nascita, che il re di Sicilia Ruggero II costrinse a scendere nel mare del Faro per esplorare gli abissi. Sotto le acque il nuotatore scopr\u00ec monti, valli, boschi, campi ed alberi ghiandiferi. Ai naviganti di passaggio, \"Nicolaus\" chiese dell'olio per poter osservare meglio il fondo marino.\nUn altro frate, Salimbene de Adam da Parma, nel XIII secolo narrava la leggenda del re di Sicilia Federico II di Svevia che ordinava a Nicola, nuotatore messinese, di riportargli una coppa d'oro che scagliava sempre pi\u00f9 in profondit\u00e0 finch\u00e9 Nicola scomparve negli abissi. In questa versione compare per la prima volta il personaggio della madre di Nicola che maledice il figlio.\nLa leggenda siciliana.\nNella sua versione pi\u00f9 conosciuta, quella messinese, si narra di un certo Nicola (Cola di Messina), figlio di un pescatore, soprannominato Colapesce per la sua abilit\u00e0 nel muoversi in acqua; di ritorno dalle sue numerose immersioni in mare si soffermava a raccontare le meraviglie viste e, talvolta, riportava tesori.\nLa sua fama arriv\u00f2 al re di Sicilia ed imperatore Federico II di Svevia che decise di metterlo alla prova: il re e la sua corte si recarono pertanto al largo a bordo di un'imbarcazione e buttarono in acqua una coppa che venne subito recuperata da Colapesce. Il re gett\u00f2 allora la sua corona in un luogo pi\u00f9 profondo e Colapesce riusc\u00ec nuovamente nell'impresa. La terza volta il re mise alla prova Cola gettando un anello in un posto ancora pi\u00f9 profondo ed in quell'occasione Colapesce non riemerse pi\u00f9.\nLa leggenda \u00e8 stata trascritta e rielaborata da Italo Calvino.\nSecondo la leggenda pi\u00f9 diffusa, scendendo ancora pi\u00f9 in profondit\u00e0 Colapesce vide che la Sicilia posava su 3 colonne delle quali una piena di vistose crepe e segnata dal tempo, secondo un'altra versione essa era consumata dal fuoco dell'Etna, ma in entrambe le storie decise di restare sott'acqua, sorreggendo la colonna per evitare che l'isola sprofondasse. Ancora oggi si troverebbe quindi a reggere l'isola e ogni 100 anni riemerge per rivedere la sua amata Sicilia.\nUna versione catanese della leggenda vuole che il sovrano, interessato alla conoscenza del mondo e delle curiosit\u00e0 fenomeniche, chiedesse a Colapesce di andare a vedere cosa vi fosse al di sotto dell'Etna e farne testimonianza. Colapesce scese e raccont\u00f2 di aver visto che sotto l'Isola vi fosse il fuoco e che esso alimentava il gigantesco vulcano. Federico ne chiese una prova tangibile, cos\u00ec il giovane disse che avrebbe fatto giungere al suo re la prova che desiderava, ma che sarebbe morto nel fargliela pervenire. Colapesce si tuff\u00f2 con un pezzo di legno per non fare pi\u00f9 ritorno, mentre il legno - che notoriamente galleggia - torn\u00f2 in superficie bruciato.\nLa leggenda napoletana.\nNella tradizione napoletana, Cola (Nicola) Pesce, o Pesce Nicol\u00f2, \u00e8 un ragazzo maledetto dalla madre per le sue continue immersioni. Finisce per diventare esso stesso pesce e squamarsi. Cola cercava rifugio nel mare, usando il corpo di grossi pesci dai quali si faceva inghiottire, per uscire all'arrivo tagliandone il ventre.\nLa leggenda trae origine dal culto tardo pagano dei figli di Nettuno, ossia dei sommozzatori dotati di poteri magici, in grado di trattenere il respiro in apnea per poterne carpire i tesori e i segreti. Essi acquistavano tali poteri magici accoppiandosi con misteriosi esseri marini (probabilmente le foche monache) e con l'aiuto della sirena Partenope.\nL'origine tardo-pagana della leggenda \u00e8 sostenuta da Benedetto Croce in \"Storie e leggende napoletane\". Era documentata dalla presenza di un bassorilievo di epoca classica rappresentante Orione, venuto alla luce durante gli scavi per le fondazioni del Sedile di Porto e murato nel settecento. Il bassorilievo rappresenta un uomo coperto da quello che sembra una pelle con un coltello in mano, l'arma usata per fuoriuscire dal ventre del pesce trasportatore.\nNel 1936 Raffaele Viviani gli dedic\u00f2 una poesia.\nRaffaele La Capria scrisse un racconto lungo intitolato \"Colapesce\" dedicato alla figlia Alexandra. Il racconto fu pubblicato da Mondadori nel 1974, in un'edizione per ragazzi illustrata da Fulvio Bianconi; fu pubblicato di nuovo da Colonnese nel 1998 e da Drago nel 2008.\nRiferimenti nella cultura di massa.\nLa fontana delle 99 cannelle nella citt\u00e0 di L'Aquila pare contenere un riferimento alla leggenda. Uno dei novantanove mascheroni che la caratterizzano rappresenta, infatti, un uomo con la testa di pesce, un probabile richiamo a Colapesce; tra l'altro, il mascherone \u00e8 l'unico posto in angolo, posizione dalla quale \"controlla\" l'intero monumento.\nFriedrich Schiller riprese la leggenda di Colapesce nella poesia \"Il tuffatore\" (\"Der Taucher\"), 1797.\nMusica e spettacolo.\nMolti cantanti e cantastorie hanno dedicato loro opere a questo personaggio. Fra questi vi sono Otello Profazio, cantante folcloristico calabrese, autore della canzone \"Colapesce\"; il gruppo vocale campano dei Baraonna, autore della canzone \"Cola\". \nUna versione in chiave moderna \u00e8 presente nel cortometraggio del regista Antonello Irrera \"Feedback\u2013Flusso Luminoso\", del 2013.\nAlla leggenda di Colapesce si ispira l'omonimo progetto musicale solista del cantautore siciliano Lorenzo Urciullo.\nLa leggenda , anche se ambientato nella Riviera Ligure."}
{"id": "482300", "revid": "2128848", "url": "https://it.wikipedia.org/wiki?curid=482300", "title": "Dipartimento di Quind\u00edo", "text": "Il dipartimento di Quind\u00edo \u00e8 uno dei 32 dipartimenti della Colombia. Il capoluogo del dipartimento \u00e8 Armenia.\nGeografia fisica.\nIl dipartimento di Quind\u00edo \u00e8 posto nell'area centrale del paese.\nConfina a nord con il dipartimento di Risaralda, ad est con il dipartimento di Tolima e ad ovest con il dipartimento di Valle del Cauca.\nIl territorio \u00e8 prevalentemente montuoso essendo il Quind\u00edo attraversato dalla Cordigliera Centrale che raggiunge nel dipartimento i 5.150 metri di altezza del Nevado del Quind\u00edo.\nLa capitale Armenia \u00e8 posta a 1480 metri di altitudine.\nEconomia.\nLa principale risorsa economica del dipartimento \u00e8 la produzione del caff\u00e8, di qualit\u00e0 pregiata, ampiamente coltivato nel dipartimento.\nSuddivisione amministrativa.\nIl dipartimento di Quind\u00edo si compone di 12 comuni:"}
{"id": "482302", "revid": "782337", "url": "https://it.wikipedia.org/wiki?curid=482302", "title": "Flangia", "text": "Definizione generica.\nUna flangia \u00e8 un colmo, un labbro o un bordo sporgente, esterno o interno, che serve ad aumentare la resistenza (come l'ala di una trave di ferro come una trave a L o a T); per un facile fissaggio / trasferimento della forza di contatto con un altro oggetto (come la flangia all'estremit\u00e0 di un tubo, un cilindro a vapore, ecc. o sull'attacco dell'obiettivo di una fotocamera); o per stabilizzare e guidare i movimenti di una macchina o di sue parti (come la flangia interna di una ruota ferroviaria o di tram, che impedisce alle ruote di spostarsi dai binari).\nIl termine \"flangia\" viene utilizzato anche per un tipo di strumento utilizzato per formare flange.\nIn meccanica.\nLa flangia o brida o briglia \u00e8 un pezzo meccanico destinato ad un accoppiamento non permanente di altri pezzi mediante viti o bulloni.\nL'insieme di un tubo delimitato dalle flange (esse comprese) viene denominato \"spool\".\nLe flange possono essere classificate:\nOltre che per il tipo di finiture, un altro modo per classificare le flange \u00e8 il \"rating\", che dipende dalle dimensioni e dalla massima pressione ammissibile. Alcuni tipi di rating sono: ANSI 150, ANSI 300, ANSI 600, ANSI 900, ANSI 1500, ANSI 2500, PN 10, PN 16, PN 25, PN 40, PN 64, PN 100, PN 160 e PN 250.\nNormalizzazione.\nLe flange per uso idraulico sono state oggetto di normalizzazione gi\u00e0 dal XIX secolo. Nel tempo, si \u00e8 adottato un sistema relativamente semplice per la normalizzazione, per il quale le flange sono classificate in base alla pressione nominale, ossia alla pressione che l'accoppiamento flangiato pu\u00f2 sopportare in piena sicurezza a temperatura ambiente. Come per altre normalizzazioni idrauliche, vi sono altre forme di classificazione, per casi particolari; ma la stragrande maggioranza delle flange oggi in uso segue una di queste normalizzazioni:"}
{"id": "482309", "revid": "1718925", "url": "https://it.wikipedia.org/wiki?curid=482309", "title": "Opicino de Canistris", "text": "Di parte guelfa, faceva parte della corte dei conti di Langosco, signori di Pavia, e fu ripetutamente costretto all'esilio dalla presa di potere dei ghibellini e dalla conquista di Pavia da parte della famiglia Visconti.\nNel 1323 divenne parroco a Pavia. Dopo un'ultima fuga dalla citt\u00e0, e dopo peripezie e traversie a causa di problemi di salute, nel 1329 entr\u00f2 alla corte pontificia di Avignone divenendo l'anno successivo scrivano della Penitenzieria Apostolica.\nOltre ad alcuni opuscoli, del de Canistris ci sono giunte diverse opere, tra cui:"}
{"id": "482312", "revid": "3528311", "url": "https://it.wikipedia.org/wiki?curid=482312", "title": "Artturi Virtanen", "text": ""}
{"id": "482314", "revid": "287204", "url": "https://it.wikipedia.org/wiki?curid=482314", "title": "Louis Jacques Thenard", "text": ""}
{"id": "482317", "revid": "3528370", "url": "https://it.wikipedia.org/wiki?curid=482317", "title": "Fran\u00e7ois Auguste Victor Grignard", "text": ""}
{"id": "482319", "revid": "53359614", "url": "https://it.wikipedia.org/wiki?curid=482319", "title": "Electro-house", "text": ""}
{"id": "482320", "revid": "212348", "url": "https://it.wikipedia.org/wiki?curid=482320", "title": "Grande Ciaparche Verde", "text": ""}
{"id": "482322", "revid": "1888205", "url": "https://it.wikipedia.org/wiki?curid=482322", "title": "Slapping", "text": "Lo slapping (o slap) \u00e8 una tecnica specifica degli strumenti a corda (in particolare basso elettrico e contrabbasso), nata negli Stati Uniti d'America nell'ambito della musica afroamericana, in cui si alternano \"strappi\" (pull o popping o slap) e percussioni (thumb) con il pollice alle corde di uno strumento. Diciture analoghe sono: \"Thumb (che indica la percussione) e Popping o Slap (per gli \"strappi\"). Quindi: \" Thumb and Slap oppure Thumb and Pull oppure Thumb and popping\"\nStoria.\nLe origini di questa tecnica sono incerte: anche se gi\u00e0 utilizzato sul contrabbasso, si ritiene comunemente che l'inventore dello \"slapping\" su un basso elettrico sia Larry Graham, bassista degli Sly &amp; The Family Stone, il quale (come spiegato da lui stesso in un video didattico), cominci\u00f2 ad intuire le possibilit\u00e0 percussive del basso elettrico per necessit\u00e0, non avendo un batterista nella sua prima band. Fino ad allora I bassisti avevano sempre suonato pizzicando le corde con il pollice e/o l'indice, ma in maniera molto delicata, spesso con la parte laterale della mano appoggiata sulle corde in prossimit\u00e0 del ponte, per smorzare il suono. Graham, per ovviare alla mancanza di un batterista, cominci\u00f2 ad esagerare questi movimenti e a pizzicare le corde sempre pi\u00f9 forte fino a percuoterle (sempre in un suo video didattico Graham chiama scherzosamente l'effetto ottenuto \"funk attack snap\" cio\u00e8 un colpo secco o letteralmente \"schiocco\" che garantisce un attacco molto percussivo e funk), riuscendo cos\u00ec a completare la sezione ritmica e dando vita ad un nuovo sound. Nei decenni seguenti questa tecnica fu ripresa e sviluppata in diversi modi da una moltitudine di artisti, fino ad entrare a tutti gli effetti nel linguaggio del basso elettrico.\nMaestri e pionieri dello slap sono considerati Stanley Clarke, Marcus Miller, Louis Johnson, e successivamente Mark King, Victor Wooten e Alain Caron.\nC'\u00e8 stata anche una considerevole evoluzione dello slap nel Latin jazz, grazie ad Oscar Stagnaro uno dei bassisti pi\u00f9 rappresentativi di questo genere.\nFra i bassisti rock che usano pi\u00f9 intensamente questa tecnica vi sono Michael Balzary, meglio conosciuto come Flea, bassista dei Red Hot Chili Peppers, Les Claypool, bassista dei Primus e Reginald \"Fieldy\" Arvizu, bassista dei Korn, famosi sono anche gli \"slap solo\" di Steve Seno nel Jazz.\nCaratteristiche ed utilizzo.\nConosciuto anche come \"thumb slap e pop (o pull) technique\", consiste nel percuotere con il pollice \"(thumb slap)\" e tirare \"(pull\" o \"pop)\" con la mano destra (la sinistra per i mancini) le corde, dando uno stile ritmico. A questi due colpi vengono accorpati altri abbellimenti usati nel pizzicato e in altre tecniche: il legato ascendente (hammer on) o discendente (pull off), il glissato (slide), le note stoppate (mute, ghost o dead notes), bicordi, eccetera.\nQuesto stile esalta il ruolo del basso nella sua funzione ritmica, integrando in modo stretto la batteria.\nPrevalentemente usato nel basso (o contrabbasso) e sfruttato anche nella chitarra. Gli stili musicali che ne fanno pi\u00f9 uso sono il jazz, il funk e le sue derivazioni funk rock, ma anche i pi\u00f9 nuovi generi come il nu metal oltre ad alcuni ritmi afro-americani."}
{"id": "482323", "revid": "30753", "url": "https://it.wikipedia.org/wiki?curid=482323", "title": "WWF Hardcore Championship", "text": ""}
{"id": "482324", "revid": "196390", "url": "https://it.wikipedia.org/wiki?curid=482324", "title": "Musica da discoteca", "text": ""}
{"id": "482325", "revid": "30753", "url": "https://it.wikipedia.org/wiki?curid=482325", "title": "WWF European Championship", "text": ""}
{"id": "482327", "revid": "327773", "url": "https://it.wikipedia.org/wiki?curid=482327", "title": "Variabile eruttiva", "text": "Le stelle variabili eruttive sono una classe di stelle che include vari tipi di stelle variabili.\nLa luminosit\u00e0 delle variabili eruttive varia a causa di processi violenti che avvengono nelle loro cromosfere e corone. \nTale variazione di luminosit\u00e0 \u00e8 causata da un'eruzione, cio\u00e8 una forte dilatazione, che in alcuni casi (se l'eruzione \u00e8 di particolare entit\u00e0) pu\u00f2 provocare la liberazione degli strati pi\u00f9 esterni della stella, nello spazio circostante. \nTipi di variabili eruttive.\nAlcuni tipi di stelle che rientrano tra le variabili eruttive sono:"}
{"id": "482330", "revid": "76963", "url": "https://it.wikipedia.org/wiki?curid=482330", "title": "John Opie", "text": "Biografia.\nGi\u00e0 ragazzo prodigio in matematica, si dedic\u00f2 autodidatta al disegno e alla pittura facendosi ben presto notare e nel 1780 fu condotto a Londra, presentato dal suo mecenate come \"La meraviglia della Cornovaglia\". Miglior\u00f2 la sua tecnica e la sua cultura generale, studiando la lingua latina e la letteratura inglese e francese, e ottenne le lodi del pittore James Northcote che disse di lui: \u00abEgli vive per dipingere, mentre gli altri dipingono per vivere\u00bb. Nel 1786 espose il quadro storico \"L'assassinio di Giacomo I\", e l'anno dopo \"L'assassinio di Rizzio\", che gli valse l'elezione ad associato della Royal Academy, di cui diviene membro a pieno titolo nel 1788. Fu allievo di Ozias Humphry.\nOpie scrisse una \"Life of Reynolds\", una \"Letter on the Cultivation of the Fine Arts in England\", nella quale auspic\u00f2 la formazione di un Museo nazionale e le \"Lectures\", dove raccolse le sue lezioni di professore di pittura nella Royal Academy, pubblicate postume nel 1809 con una prefazione di Amelia Opie, sua vedova e nota scrittrice. \u00c8 sepolto nella cattedrale londinese di San Paolo, accanto alla tomba di Joshua Reynolds, com'era suo desiderio."}
{"id": "482331", "revid": "466539", "url": "https://it.wikipedia.org/wiki?curid=482331", "title": "Bill Russell", "text": "Ha giocato in tutta la carriera come centro nei Boston Celtics degli anni '50-'60 (la cosiddetta \"Era della Dinastia\"), vincendo con essi undici campionati NBA in tredici stagioni, segnando inoltre una striscia di otto titoli consecutivi. Russell \u00e8 inoltre il capitano NBA che ha vinto pi\u00f9 titoli con una singola squadra e in assoluto.\nIl suo maggior contributo a questo sport fu l'innalzamento del gioco difensivo ad un nuovo livello: viene infatti considerato il miglior centro difensivo che abbia mai giocato a pallacanestro.\nNel 1975 \u00e8 stato inserito nella Basketball Hall of Fame in qualit\u00e0 di giocatore e nel 2021 come allenatore. Nel 1996 fu inserito nella lista dei 50 migliori giocatori del cinquantenario della NBA.\nAl 2021 detiene vari record tra cui quello di partite giocati alle finali e di rimbalzi totali ai playoff e alle finali, oltre che il maggior numero di campionati vinti in una lega nordamericana; il solo atleta ad aver pareggiato questo record \u00e8 Henri Richard, stella dell'hockey su ghiaccio NHL con i Montreal Canadiens.\nCarriera.\nGiocatore.\nNCAA.\nCresciuto ad Oakland, Bill Russell gioc\u00f2 alla McClymonds High School e partecip\u00f2 al campionato NCAA con l'universit\u00e0 di San Francisco, condotta alla vittoria nel 1955 e nel 1956 dopo una striscia di 55 vittorie consecutive. Nella sua carriera universitaria Russell collezion\u00f2 in media 20,7 punti e 20,3 rimbalzi a partita. Fu capitano della Nazionale statunitense che nel 1956 conquist\u00f2 l'oro alle Olimpiadi di Melbourne con un margine medio di vittoria di 53,5 punti.\nOlimpiadi 1956.\nDesideroso di partecipare al torneo olimpico del 1956 con la maglia statunitense, Russell rinvi\u00f2 di un anno il suo passaggio alla NBA, dato che le vigenti norme dei Giochi non ammettevano la partecipazione di atleti professionisti. Ne approfitt\u00f2 per guidare la squadra del college di San Francisco Dons alla vittoria del titolo NCAA (con oltre 20 punti e 20 rimbalzi di media a partita), formando col compagno K.C. Jones la fortissima coppia che sarebbe poi stata riproposta nella formazione olimpica statunitense.\nL'allenatore Gerald Tucker guid\u00f2 gli statunitensi ad una facile vittoria, passando i due gironi con una media di quasi 100 punti a partita; in semifinale umiliarono l'Uruguay (classificatosi poi terzo) con un devastante 101-38. Solo qualche leggera difficolt\u00e0 in pi\u00f9 obblig\u00f2 l'imbattibile formazione statunitense a mettere da parte in finale i sovietici (89-55), concludendo il torneo con 8 vittorie su 8 partite giocate (792 punti segnati contro 365 subiti). Bill Russell si dimostr\u00f2 essere il miglior elemento della squadra, segnando 113 punti (14,1 a partita) con una percentuale del 47,9% dal campo.\nNBA.\nRussell venne scelto al draft dagli Atlanta Hawks (allora a St. Louis) ma gioc\u00f2 con i Celtics dal 1956 al 1969, vincendo il campionato NBA ogni anno tranne il 1958 (perso in finale) ed il 1967. Nella sua prima stagione NBA, Russell divenne il primo giocatore della storia a tenere una media di oltre 20 rimbalzi a partita (\"exploit\" ripetuto 10 volte in 13 anni). Avendo vinto il titolo NCAA all'ultimo anno di college e il titolo NBA al primo, Russell \u00e8 inoltre uno degli unici quattro giocatori ad aver ottenuto il \"back-to-back\" (due vittorie consecutive) in questi due campionati. Gli altri sono stati Henry Bibby (UCLA 1972, New York Knicks 1973), Magic Johnson (Michigan State University 1979, Los Angeles Lakers 1980) e Billy Thompson (University of Louisville 1986, Los Angeles Lakers 1987). Al termine della carriera, si ritrov\u00f2 secondo solo a Wilt Chamberlain in termini di rimbalzi: 22,5 di media per 21.620 totali. I 51 rimbalzi catturati in una singola partita sono la seconda prestazione di sempre (battuta dai 55 di Chamberlain), mentre ha il record per quelli catturati in met\u00e0 partita (32). \u00c8 il leader di ogni tempo nei playoff (24,9 e 4104), prese 40 rimbalzi per 3 volte ai play-off e mantenne ogni anno la media di almeno 20 a partita. Ha vinto 4 titoli di miglior rimbalzista e ricevuto 5 volte il NBA Most Valuable Player Award.\nI Saint Louis Hawks nel 1958 ed i Philadelphia 76ers nel 1967 sono state le sole due squadre che hanno impedito a Russell la vittoria del titolo; entrambe erano allenate, all'epoca, da Alex Hannum.\nAllenatore.\nNel 1966, l'allenatore dei Celtics Red Auerbach lo nomin\u00f2 suo successore; divenne cos\u00ec il primo afro-americano a guidare una squadra in uno dei campionati degli Stati Uniti. Fu allenatore-giocatore dal 1966 al 1969, vincendo altri 2 campionati; in seguito allen\u00f2 anche i Seattle SuperSonics (dal 1973 al 1977) ed i Sacramento Kings (dal 1987 al 1988), ma non riusc\u00ec pi\u00f9 a portare a casa altri titoli.\nRiconoscimenti.\nIl 14 febbraio 2009 il commissario della NBA David Stern, in occasione del NBA All-Star Weekend 2009, ha annunciato che il trofeo destinato al miglior giocatore delle finali NBA (\"NBA Finals MVP Award\") avrebbe assunto la denominazione di \"Bill Russell NBA Finals Most Valuable Player Award\". La motivazione sta nel fatto che Russell, pur avendo vinto 11 titoli NBA, non ha mai ricevuto tale onorificenza. Infatti il premio fu istituito solamente nel 1969, anno dell'ultimo titolo di Russell, in cui per\u00f2 (caso unico finora) fu Jerry West, dei perdenti Los Angeles Lakers, a riceverlo.\nOltre alle onorificenze NBA, nel 1968 Russell venne eletto \"Sportivo dell'anno\" dalla rivista \"Sports Illustrated\". Nel 1980 venne nominato miglior giocatore di sempre dalla Professional Basketball Writers Association of America.\nIl 15 febbraio 2011 ha ricevuto la pi\u00f9 alta onorificenza civile statunitense dal Presidente Barack Obama: la Medaglia presidenziale della libert\u00e0.\nFuori dal campo.\nRussell si mobilit\u00f2 per il Movimento Americano per i Diritti Civili. Una volta, rifiut\u00f2 di giocare una partita quando lui ed un suo compagno di colore vennero rifiutati da un ristorante locale. Fu anche attivista del movimento \"Black Power\" (potere nero).\nFu un grande amico di Wilt Chamberlain, come descritto nel suo libro \"Russell's Rules\".\nHa recitato interpretando il giudice Ferguson nella puntata numero 18 della seconda stagione di Miami Vice, dal titolo \"The Fix\" (in italiano \"Una partita per pap\u00e0\") andata in onda in prima tv USA il 7 marzo del 1986.\nRussell \u00e8 stato anche commentatore per la televisione dal momento del ritiro nonch\u00e9 autore di molti libri, scritti solitamente in collaborazione con uno scrittore professionista.\nNel 2011 Russell ha denunciato l'Electronic Arts e l'NCAA per aver usato il suo aspetto nel creare uno dei giocatori della \"feature Tournament of Legends\" del gioco \"NCAA Basketball\", il cui sviluppo \u00e8 stato interrotto da EA nel 2010."}
{"id": "482332", "revid": "287204", "url": "https://it.wikipedia.org/wiki?curid=482332", "title": "Bohuslan", "text": ""}
{"id": "482333", "revid": "287204", "url": "https://it.wikipedia.org/wiki?curid=482333", "title": "Smaland", "text": ""}
{"id": "482334", "revid": "125862003", "url": "https://it.wikipedia.org/wiki?curid=482334", "title": "Jozef Tiso", "text": "Sacerdote cattolico fin dal 1910, studi\u00f2 teologia a Vienna, e nel primo dopoguerra, entrato nel partito populista slovacco, sostenne l'indipendenza della Slovacchia dalla Boemia e dalla Moravia. Divenne deputato della Repubblica cecoslovacca nel 1925, poi nel 1927 membro del Governo di questo Paese come ministro della Salute Pubblica, ma diede le dimissioni nel 1928, passando all'opposizione.\nDivenuto capo del partito populista nel 1938, dopo gli accordi di Monaco, nell'ottobre dello stesso anno fu scelto come Capo del Governo autonomo slovacco e successivamente fu dichiarato decaduto da Praga il 10 marzo 1939. Dopo l'invasione nazista e l'annessione della Boemia e Moravia al Terzo Reich, divenne Presidente del Consiglio della Repubblica indipendente slovacca e fece della Slovacchia uno stretto alleato degli Stati dell'Asse. Dopo la seconda guerra mondiale fu condannato e impiccato con l'accusa di alto tradimento.\nBiografia.\nLe origini.\nJozef Tiso nacque a Byt\u010da e si laure\u00f2 nel 1910 al \"Pasmaneum\" di Vienna in Teologia. Consacrato sacerdote fu inviato in diverse citt\u00e0, insegnando lo slovacco, organizzando rappresentazioni teatrali e altre attivit\u00e0 culturali. All'inizio della prima guerra mondiale \u00e8 in attivit\u00e0 come cappellano militare. Nel 1915 \u00e8 nominato direttore del Seminario teologico di Nitra, e nella stessa citt\u00e0, insegnante della scuola superiore dei Padri Scolopi.\nDal 1921 al 1924 \u00e8 segretario del vescovo e insegnante presso il seminario di Nitra. Nel 1924 diventa parroco della citt\u00e0 di B\u00e1novce nad Bebravou, carica che mantenne per l'intero periodo in cui fu attivo politicamente (dal 1924 al 1945).\nL'ascesa politica.\nTiso divenne uno dei leader del Partito Popolare Slovacco, formazione di ispirazione cattolica fondata nel 1913, quando la Slovacchia era ancora una provincia dell'Impero Austro-Ungarico.\nDopo la prima guerra mondiale con la costituzione del nuovo Stato cecoslovacco, obiettivo del Partito Popolare Slovacco divenne l'autonomia della Slovacchia, dove tale formazione politica divenne il primo partito a partire dal 1923. Il Partito Popolare Slovacco era una delle due formazioni unicamente slovacche, a differenza di altri gruppi attivi nell\u2019intera Cecoslovacchia o rappresentavano esclusivamente delle minoranze etniche.\nDal 1925 al 1939 Tiso fu deputato al Parlamento cecoslovacco a Praga, dal 1927 al 1929 fu anche membro del governo quale ministro della salute e dello sport e dal 6 ottobre al 28 novembre 1938 quale ministro per gli affari slovacchi. Dalla morte di Andrej Hlinka nel 1938, Tiso fu \"de facto\" il leader del partito, ma ne divenne ufficialmente il capo soltanto il 1\u00ba ottobre 1939.\nLa nascita della Slovacchia indipendente.\nNell'autunno 1938 la Germania hitleriana comp\u00ec l'annessione della regione cecoslovacca dei Sudeti, e si addivenne al Patto di Monaco, mentre il Presidente cecoslovacco Edvard Bene\u0161 lasci\u00f2 il paese; gli slovacchi che non avevano mai goduto di autonomia ne approfittarono e dichiararono la propria autonomia dalla Cecoslovacchia. Tiso \u2013 quale leader del Partito Popolare Slovacco \u2013 divenne Primo ministro del nuovo Stato.\nNel frattempo l'Ungheria, che non aveva mai accettato la separazione della Slovacchia disposta dal Trattato di Versailles approfitt\u00f2 della situazione e persuase l'Italia e la Germania ad accettare che l'Ungheria occupasse nel novembre 1938 un terzo del territorio slovacco con il cosiddetto Primo arbitrato di Vienna.\nAlla luce di questi eventi nel novembre 1938 tutti i partiti presenti in Slovacchia, con la sola eccezione dei comunisti, unirono le proprie forze e costituirono un partito unico, il Partito Popolare Slovacco di Hlinka - Partito Slovacco di Unit\u00e0 Nazionale; tale passo pose le basi per il futuro regime autoritario (lo stesso sarebbe tuttavia accaduto due settimane dopo per i partiti cechi). Nel gennaio 1939, in effetti, il governo slovacco viet\u00f2 tutti i partiti salvo la nuova formazione politica unitaria e due partiti in rappresentanza delle minoranze etniche tedesca e ungherese.\nDal febbraio 1939 i tedeschi \u2013 i quali pianificavano di invadere quello che restava della parte ceca del Paese e non erano interessati alla Slovacchia \u2013 iniziarono trattative ufficiali per persuadere i politici slovacchi a dichiarare l'indipendenza del loro Paese. Il 9 marzo 1939 le truppe ceche invasero la Slovacchia e Tiso fu esautorato. Il 13 marzo 1939, Hitler convoc\u00f2 Tiso a Berlino e lo invit\u00f2 a dichiarare immediatamente l'indipendenza della Slovacchia sotto protezione tedesca, in caso contrario avrebbe permesso all'Ungheria e alla Polonia di annettersi quello che rimaneva del Paese. Tiso si mise in contatto con il Presidente ceco Emil H\u00e1cha e con il nuovo Primo ministro della Slovacchia, Karol Sidor, con i quali decise di convocare il parlamento perch\u00e9 decidesse. Il 14 marzo 1939 il Parlamento slovacco dichiar\u00f2 all'unanimit\u00e0 l'indipendenza del Paese e il giorno successivo le truppe tedesche invasero il resto di quello che rimaneva della Cecoslovacchia.\nTiso fu Primo ministro della Slovacchia indipendente dal 14 marzo 1939 fino al 26 ottobre 1939, quando ne divenne Presidente della Repubblica; nel frattempo \u2013 fin dal 1\u00ba ottobre \u2013 era pure presidente del Partito Popolare Slovacco. Dal 1942 assunse il titolo di \"Vodca\", corrispondente al tedesco \"F\u00fchrer\" e all'italiano duce.\nIl ruolo di Tiso nello sterminio degli Ebrei.\nL'indipendenza della Slovacchia era in realt\u00e0 illusoria nel senso che il paese era in realt\u00e0 uno Stato vassallo della Germania nazista. Sotto un altro profilo la Slovacchia si era tuttavia resa indipendente da Praga. Il Partito Slovacco del Popolo approv\u00f2 su richiesta dei nazisti una legislazione antisemita, il cui esempio principale \u00e8 rappresentato dai 270 articoli del cosiddetto codice ebraico del 9 settembre 1941. In base a tale normativa gli ebrei in Slovacchia non potevano essere proprietari di beni immobili o beni di lusso, erano esclusi dagli incarichi pubblici e dalle libere professioni, non potevano partecipare ad eventi sportivi o culturali, erano pure esclusi dalle scuole secondarie e dalle universit\u00e0 e dovevano indossare in pubblico la stella di David.\nTiso \u2013 come molti all'epoca \u2013 aveva ben precise idee antisemite, come dimostrano alcune delle sue lettere del periodo finale della seconda guerra mondiale e alcune sue dichiarazioni, ma quale sacerdote egli si opponeva alla violenza e sembra quindi si possa almeno escludere che egli accettasse il concetto della \"soluzione finale\", ossia del genocidio. In ogni caso, la sua posizione e il suo ruolo, come sacerdote cattolico, misero in grande imbarazzo le autorit\u00e0 vaticane. Al contrario, Hitler si compliment\u00f2 con la politica ebraica slovacca in occasione di un incontro con Tiso nel castello di Klassheim a Salisburgo il 22 aprile 1943.\nLe opinioni sul suo ruolo nelle deportazioni degli Ebrei dalla Slovacchia sono assai divergenti. Tiso non organizz\u00f2 personalmente tali attivit\u00e0, ma la documentazione relativa all'Olocausto in Slovacchia prova che il Governo slovacco cooper\u00f2 con i tedeschi ed esso stesso organizz\u00f2 delle deportazioni. Tiso, come minimo, acconsent\u00ec dunque tacitamente, alla politica di sterminio nazista, bench\u00e9 egli avesse garantito circa 2.000 esenzioni dal rispetto del cosiddetto codice ebraico a favore di circa 5.000 persone, facolt\u00e0 che gli era attribuita a favore degli ebrei battezzati dall'art. 255 del codice stesso.\nLe deportazioni di ebrei dalla Slovacchia, che videro come protagonisti soprattutto i miliziani della Guardia di Hlinka, braccio armato del regime di Tiso, iniziarono nel marzo 1942, esse furono tuttavia bloccate nell'ottobre 1942, quando fu chiaro che gli Ebrei nei \"lager\" non venivano \"soltanto\" costretti ai lavori forzati ma brutalmente uccisi, e vi furono proteste pubbliche. La Slovacchia fu cos\u00ec il primo Stato nell'orbita della Germania nazista a fermare le deportazioni, ma \u2013 in ogni caso \u2013 58.000 ebrei (il 75% degli ebrei slovacchi) erano stati inviati nei campi di concentramento, la maggior parte a Auschwitz. Ne sarebbero sopravvissuti soltanto 300. Tra l'ottobre 1942 e l'ottobre 1944, la Slovacchia fu persino un luogo dell'ultima speranza per gli ebrei dei paesi vicini.\nLe deportazioni ripresero per\u00f2, con pi\u00f9 di 13.500 ebrei deportati e 5.000 incarcerati, quando all'avvicinarsi dell'Armata Rossa e all'insurrezione della popolazione a fine agosto 1944, la Germania occup\u00f2 militarmente il Paese, che perse la sua indipendenza.\nLa sconfitta e la condanna a morte.\nAll'arrivo delle truppe sovietiche Tiso fugg\u00ec attraverso l'Austria in Baviera ad Alt\u00f6tting, trovando rifugio all'interno di un monastero. Qui fu catturato dagli alleati che lo riconsegnarono al nuovo Stato cecoslovacco; Tiso fu quindi imprigionato con l'accusa di tradimento e collaborazione con i nazisti. Sebbene il Presidente Edvard Bene\u0161 avesse la possibilit\u00e0 di concedere la grazia, egli lasci\u00f2 che la decisione definitiva fosse presa dal Governo, nel quale i ministri socialisti e comunisti contrari alle misura di clemenza superarono quelli del Partito Democratico e del Partito Popolare Slovacco, rischiando cos\u00ec di creare una spaccatura insanabile tra il governo Ceco e gli Slovacchi a causa della popolarit\u00e0 di Tiso tra questi ultimi. Tiso fu quindi impiccato il 18 aprile 1947; il suo corpo venne sepolto nel cimitero Martinsk\u00fd a Bratislava.\nA partire dagli anni Novanta, alcuni ambienti legati al nazionalismo e al cattolicesimo slovacco hanno proposto la riabilitazione della sua figura."}
{"id": "482335", "revid": "365417", "url": "https://it.wikipedia.org/wiki?curid=482335", "title": "Santuario di Vicoforte", "text": "Il santuario di Vicoforte, noto anche come santuario della Madonna, santuario basilica della Nativit\u00e0 di Maria Santissima o santuario-basilica Regina Montis Regalis \u00e8 un edificio religioso situato nel territorio del comune di Vicoforte, in provincia di Cuneo. Si tratta di una chiesa monumentale, tra le pi\u00f9 importanti del Piemonte, la cui cupola con sezione orizzontale ellittica risulta essere la pi\u00f9 grande di tale forma al mondo. Ha la dignit\u00e0 di basilica minore.\nStoria.\nIl complesso trae le sue origini da un santuario medievale, composto da un modesto pilone decorato da un affresco quattrocentesco raffigurante la Madonna col Bambino, probabilmente eretto da un fornaciaio per propiziare la buona cottura dei mattoni. A partire dall'anno 1594 il diacono Cesare Trombetta inizi\u00f2 a interessarsi allo stato del Pilone, che era sostanzialmente abbandonato nel fondovalle boscoso della Berbonesca, poco distante da Vicoforte. In quel periodo, in seguito a un'epidemia di febbri che aveva lasciato indenne la maggior parte della popolazione di Vico, si verific\u00f2 un primo forte impulso di devozione. Coordinati da Trombetta, nel corso dell'autunno 1594 e della primavera 1595 si costru\u00ec la prima cappelletta intorno al pilone. In quei mesi, la voce di numerose grazie concesse dalla Vergine ai popolani inizi\u00f2 a circolare per le valli, e si svilupp\u00f2 cos\u00ec un movimento devozionale che raggiunse vertici mai visti fino a quel momento e mai raggiunti in seguito. Nel corso del 1595 migliaia di persone raggiunsero il fondovalle in pellegrinaggio, suscitando l'interesse del duca Carlo Emanuele I. \nNel 1594 e nel 1595 si concretizz\u00f2 un movimento popolare straordinario di devozione, che si allarg\u00f2 fino a richiamare compagnie, confraternite e comunit\u00e0 da quasi tutto il nord-ovest dell'Italia. Il pilone fu meta di pellegrinaggi sempre pi\u00f9 frequenti e attir\u00f2 anche le attenzioni del duca Carlo Emanuele I di Savoia che, nel 1596, commission\u00f2 la costruzione di un grande santuario, affidando l'incarico inizialmente all'architetto di corte Ercole Negri di Sanfront e successivamente ad Ascanio Vittozzi, altro architetto di fiducia della corte sabauda. Nelle intenzioni del duca, il santuario avrebbe dovuto accogliere i molti pellegrini e diventare in seguito il mausoleo di Casa Savoia, luogo destinato alle tombe della famiglia, funzione assunta in seguito dalla basilica di Superga sulla collina torinese. \nIl Vittozzi mor\u00ec nel 1615, quando la grande costruzione era stata eretta fino al cornicione, dove avrebbe dovuto essere innestato il tamburo della cupola. Morto anche il duca (che volle essere sepolto nel santuario), a distanza di quindici anni dall'architetto, la costruzione si arrest\u00f2 del tutto, lasciando l'edificio a lungo tempo scoperto. Un nuovo interesse dei fedeli si ebbe nel 1682, quando la Vergine del pilone venne solennemente incoronata, come ringraziamento del termine della guerra del sale. Da allora si riprese la costruzione, senza contare pi\u00f9 sull'appoggio dei Savoia (che all'epoca stavano rivolgendo tutta la loro attenzione alla costruzione della basilica di Superga), grazie all'impegno dell'architetto e ingegnere monregalese Francesco Gallo che, incoraggiato da Filippo Juvarra, si ciment\u00f2 nella grande impresa a partire dal 1728. Sopra il possente basamento in arenaria, di stampo manierista, venne rapidamente costruito il tamburo, di evidenti linee barocche, e la cupola, che venne terminata nel 1732. La poderosa cupola ellittica innalzata dal Gallo, alta 74 metri, lunga 37,15 metri sull'asse maggiore e 24,80 metri sull'asse minore, venne disarmata non senza trepidazione, data l'arditezza della costruzione, tanto che si narra che dovette andare lui stesso a togliere le impalcature, poich\u00e9 nessuno pensava che una struttura di quel tipo potesse reggere.\nControversa fu invece la costruzione dei campanili, quattro secondo il progetto del Vittozzi. Il primo fu costruito rapidamente, su richiesta della madama reale Cristina di Francia, in visita a Vico (1642), e collegava il Santuario con il vicino monastero cistercense. Dieci anni dopo vennero innalzati i due campanili frontali e, per simmetria, anche il quarto, opposto al primo campanile, che rimase fino al 1830 l'unica torre campanaria funzionante. All'annosa questione della sistemazione dei campanili si pose rimedio nel 1880, anno in cui il Santuario divenne monumento nazionale, quando venne indetto un concorso, al quale partecip\u00f2 anche, con un progetto, Alessandro Antonelli. Nel 1884, finalmente, vennero avviati i lavori di sistemazione, con la costruzione di poderose ed elaborate cuspidi barocche, riprendenti lo stile di quella posta sulla lanterna che sovrasta la cupola. Per questioni di stabilit\u00e0, per\u00f2, le cuspidi vennero abbattute nel 1906 e i campanili ottennero la conformazione attuale.\nLe decorazioni in affresco degli oltre seimila metri quadrati di superficie furono poi completate fra il 1746 e il 1748 da Mattia Bortoloni e Felice Biella; il tema \u00e8 quello della Salvezza. Nel 1709 lo scultore Giuseppe I Gaggini assunse l'incarico di realizzare il monumento con la statua di Margherita di Savoia, figlia del duca, terminato nel 1714. Il santuario assunse la forma attuale nel 1884, quando vennero costruiti i campanili e le tre facciate per opera dell'ingegnere e architetto Camillo dei conti Riccio (a cui si deve anche il piedistallo dell'imponente statua rappresentante Carlo Emanuele I in cappa e spada). \nNel 1881 fu inaugurata la tranvia Mondov\u00ec-San Michele, la cui fermata centrale era situata dirimpetto al santuario, agevolando gli spostamenti dei pellegrini. Dopo numerosi passaggi di propriet\u00e0 e l'elettrificazione, avvenuta nel 1923, la linea venne soppressa nel 1953.\nIl 15 dicembre 2017 vi \u00e8 stata traslata da Montpellier la salma di Elena del Montenegro, seconda regina d'Italia e consorte del re Vittorio Emanuele III. Due giorni dopo, a fianco della moglie, \u00e8 stata tumulata anche la salma di Vittorio Emanuele III, proveniente dalla cattedrale cattolica latina di Alessandria d'Egitto.\nIl foro della pallottola sull'immagine della Madonna, un simbolo.\nIl pilone era caratterizzato da un foro di pallottola, che la tradizione attribuisce all'errore di un cacciatore, Giulio Sargiano. L'uomo confess\u00f2 in punto di morte quanto accaduto e lasci\u00f2 l'archibugio in eredit\u00e0 alla parrocchia di Villanova. Il lascito testamentario, che non ci \u00e8 pervenuto ma che \u00e8 citato da alcuni storici, attesta questi avvenimenti. L'arma fu poi affidata al Santuario ed era custodita nel Museo storico \"Ghislieri\" insieme ad altri cimeli della storia del monumento. Una tradizione successiva, attribu\u00ec all'episodio l'origine della devozione al Santuario, per via di un successivo sanguinamento dell'icona, ma si tratta di un falso storico. Non \u00e8 attestato in alcuna fonte storica contemporanea infatti la notizia della fuoriuscita del sangue dall'immagine, mentre \u00e8 citato dalla missiva indirizzata da Giuseppe Alamanni al padre generale dei Gesuiti Bernardino Rossignolo (padre generale dei Gesuiti) e dalla descrizione resa dal vescovo Giovanni Antonio Castrucci, la presenza del foro del proiettile nel 1595."}
{"id": "482337", "revid": "287204", "url": "https://it.wikipedia.org/wiki?curid=482337", "title": "Oland", "text": ""}
{"id": "482338", "revid": "339392", "url": "https://it.wikipedia.org/wiki?curid=482338", "title": "Camera dei Comuni britannica", "text": ""}
{"id": "482339", "revid": "767487", "url": "https://it.wikipedia.org/wiki?curid=482339", "title": "Rocky IV", "text": "Rocky IV \u00e8 un film del 1985 scritto, diretto e interpretato da Sylvester Stallone.\n\u00c8 il terzo \"sequel\" del fortunato \"Rocky\" del 1976 e, come i precedenti episodi, \u00e8 appunto sceneggiato, diretto e interpretato da Stallone e prodotto da Robert Chartoff e Irwin Winkler.\nGirato durante gli anni centrali della Guerra fredda, questo episodio della saga ha come soggetto la rivalit\u00e0 tra Rocky Balboa, il campione italo-americano, e Ivan Drago, il temibile e glaciale sovietico; il film tuttavia lascia nel finale un messaggio di pace.\nLa serie proseguir\u00e0 con \"Rocky V\" (1990).\nTrama.\nIn piena Guerra Fredda, l'Unione Sovietica decide di lanciare una sfida al pugilato professionistico statunitense mandando sul suolo americano l'imponente e glaciale Ivan Drago, detentore della medaglia d'oro olimpica. L'intenzione dei suoi manager \u00e8 quella di organizzargli un incontro con Rocky Balboa, il campione mondiale dei pesi massimi in carica ma quando questi rifiuta, \u00e8 l'ex detentore del titolo e suo amico Apollo Creed a raccogliere la sfida, desideroso di tornare a combattere, nonostante si sia ritirato dal mondo della boxe da ormai cinque anni. Intuendo la pericolosit\u00e0 dell'avversario, Rocky cerca di convincere Apollo a lasciar perdere ma quando l'amico si dimostra irremovibile, accetta suo malgrado d'assisterlo all'angolo.\nL'incontro, presentato come un'esibizione amichevole, viene organizzato all'MGM di Las Vegas con la partecipazione del cantante James Brown e corredato da balli ed esibizioni folkloristiche. Ma una volta iniziato il primo round, dopo un primo minuto in cui Apollo Creed sembra avere la brillantezza dei momenti migliori nei movimenti - anche se inframezzata da una piccola scivolata e da una potenza dei pugni che appare minore rispetto ai bei tempi - dopo poco il sovietico dimostra avere tutt'altre intenzioni, rivelando una forza notevole e mettendo Apollo in grave difficolt\u00e0. Al suono della campana, Rocky comunica all'amico, vistosamente ferito, che vorrebbe gettare la spugna ma Apollo glielo impedisce e, pochi minuti dopo, cade sotto i devastanti pugni dell'avversario, finendo per morire tra le braccia dello Stallone Italiano.\nFinito nella bufera mediatica per non aver gettato la spugna e intenzionato a vendicare l'amico, Rocky accetta quindi d'incontrare Drago sul quadrato. A causa delle tensioni fra i due paesi, la federazione statunitense gli fa sapere che non riconoscer\u00e0 l'incontro, e che lo stesso non assegner\u00e0 il titolo mondiale. L'incontro viene fissato dal capo delle autorit\u00e0 sovietiche Nicoli Koloff a Mosca, nel giorno di Natale e senza nessun premio in denaro per il vincitore. Rocky dunque parte assieme al suo allenatore Tony Evers e al cognato Paulie, lasciando a casa il figlio Robert e la moglie Adriana, in disaccordo sulla sua scelta per timore di perderlo.\nGiunto al suo alloggio, un cascinale nell'immensa steppa sovietica, come aveva espressamente richiesto, Rocky inizia ad allenarsi, sotto la stretta sorveglianza delle guardie del corpo che gli sono state assegnate. La sua preparazione, consistente in jogging mattutino, scalata di montagne innevate, taglio della legna e svariati esercizi fisici, differisce completamente da quella di Drago, per il quale vengono messi a disposizione macchinari sofisticati ed iniezioni di steroidi.\nIl tempo passa e finalmente arriva il giorno dell'incontro, che si svolge alla presenza di tutta l\"'Intelligencija\" sovietica.\nDrago attacca ferocemente ed inizia subito a mettere Rocky in difficolt\u00e0, ma questo mostra la sua proverbiale resistenza e capacit\u00e0 d'incasso. Al secondo round reagisce e, sferratogli un pugno, lo ferisce ad un sopracciglio. Ci\u00f2 spaventa il sovietico, che inizia a perdere fiducia, soprattutto quando vede che, ogni volta che lo atterra, Rocky si rialza. Il combattimento si protrae fra il crescente imbarazzo delle autorit\u00e0 locali e il pubblico che nel frattempo comincia ad acclamare a gran voce il nome del pugile americano. Finalmente, alla quindicesima ed ultima ripresa, Rocky manda ko il sovietico. L'incontro dunque termina e, presa la parola, lo Stallone Italiano pronuncia parole di riconciliazione venendo alla fine applaudito anche dal premier russo e portato in trionfo dai tifosi e dai suoi cari mentre porta sulle spalle la bandiera a stelle e strisce.\nProduzione.\nLe scene ambientate in Russia sono state girate nelle zone montane del Nord America, in particolare il Wyoming \u00e8 stato usato come ambientazione per la distesa ghiacciata dell'Unione Sovietica, la piccola fattoria luogo degli allenamenti di Rocky si trova nella valle di Jackson Hole, il Grand Teton National Park \u00e8 stato utilizzato per le riprese di molte delle sequenze all'aperto mentre infine il PNE Agrodome di Hastings Park a Vancouver \u00e8 servito come luogo dell'incontro finale.\nFurono fatte audizioni a pi\u00f9 di ottomila persone per il ruolo di Ivan Drago. Stallone ha dichiarato che le prime scene dell'incontro tra lui e Dolph Lundgren sono autentiche: Stallone chiese a Lundgren di colpirlo seriamente per rendere il tutto pi\u00f9 credibile e Lundgren gli inferse un duro colpo al torace; a seguito di questo evento, Stallone fu ricoverato per otto giorni in terapia intensiva. Al termine della convalescenza Stallone ha dichiarato che secondo lui Lundgren avrebbe avuto le capacit\u00e0 atletiche e il talento per combattere come professionista nei pesi massimi della boxe. \"Rocky IV\" \u00e8 uno dei pochi film di sport che applica effetti sonori genuini e colpi reali.\nDurante le riprese Carl Weathers e Lundgren ebbero dei litigi in quanto quest'ultimo aveva esagerato con la forza dei suoi colpi durante una delle scene del film, sbattendo l'avversario contro l'angolo del ring: Weathers decise di rinunciare al film e minacci\u00f2 di chiamare il suo agente, ma poi Stallone riusc\u00ec a far conciliare i due attori. L'evento caus\u00f2 l'interruzione delle riprese per quattro giorni.\nIl robot di Paulie esisteva veramente negli anni ottanta ed era stato creato dalla societ\u00e0 CEO di Robert Doornick; inoltre, come confermato da Roger Ebert, il robot possedeva davvero un'intelligenza artificiale.\nTematica.\nIl film vuole essere un confronto tra USA e URSS: la libert\u00e0, il sogno americano, in contrapposizione all'oppressione e alla dittatura sovietica. A testimonianza di ci\u00f2, le caratterizzazioni e gli atteggiamenti dei vari personaggi, che nel caso dei russi divengono alquanto \"robotici\". Proprio da questo, muove un altro tema centrale della pellicola: il confronto tra macchine e uomini. Le macchine tecnologiche utilizzate negli allenamenti di Drago (in contrasto con gli allenamenti rudimentali di Rocky) e il robot di Paulie ne sono un esempio.\nDistribuzione.\nLa pellicola \u00e8 stata presentata in anteprima mondiale a Los Angeles il 21 novembre 1985.\nData di uscita.\nAlcune date di uscita internazionali nel corso degli anni sono state:\nCensura.\nIl film, a seconda del paese di proiezione, ha avuto una censura pi\u00f9 o meno \"severa\": \u00e8 stato vietato ai minori di 12 anni in Islanda, Portogallo, e Corea del Sud; minori di 13 in Argentina; 14 in Brasile; 15 in Norvegia e in Svezia; 16 in Finlandia e in Germania Ovest; 18 in Spagna. Nel Qu\u00e9bec \u00e8 stato valutato \"G\" (General Audience), ovvero adatto per tutti, come in Italia (\"T\"), e in Messico (\"A\"). In Australia per la visione della pellicola da parte di minori di 15 anni \u00e8 raccomandata la presenza dei genitori, mentre a Singapore, Regno Unito, e Stati Uniti d'America la visione del film da parte dei bambini \u00e8 consigliata con la presenza di un adulto.\nDirector's cut.\nNell'agosto 2020 Stallone ha annunciato un'edizione \"director's cut\" per celebrare il 35\u00ba anniversario del film; il nuovo montaggio contiene quaranta minuti di materiale inedito sullo scontro tra Rocky e Drago.\nLa versione \"director's cut\" \u00e8 stata proiettata per un solo giorno nei cinema statunitensi l'11 novembre 2021 e distribuita digitalmente il giorno dopo.\nDoppiaggio.\nL'edizione italiana del film \u00e8 stata diretta da Luciano De Ambrosis, che inizialmente non sapeva come adattare in italiano la frase \u00abI must break you!\u00bb (\u00abIo devo romperti\u00bb) con accento russo. Fu il doppiatore Renato Mori (voce di Tony \"Duke\" Evers nel film) a suggerire di inserire una \"i\", da cui risult\u00f2 il famoso \u00abIo ti spiezzo in due!\u00bb. In questo film Carl Weathers nella parte di Apollo Creed non \u00e8 pi\u00f9 doppiato da Vittorio Di Prima, che aveva sostituito il primo doppiatore di Apollo Elio Zamuto, bens\u00ec da Michele Gammino.\nAccoglienza.\nIncassi.\nIl film \u00e8 stato il pi\u00f9 proficuo della serie in patria con un incasso globale di 127,8 milioni di dollari, seguito dal capitolo precedente con 125 milioni. Globalmente ha incassato 300 milioni di dollari, divenendo il film sportivo pi\u00f9 proficuo fino al 2009, superato da \"The Blind Side\". Il film ha avuto uno scarso incasso ai botteghini del Blocco orientale. In Russia fu distribuito solo nei primi anni novanta, essendo di ispirazione alquanto \"reaganiana\".\nIn Italia fu il secondo film per incassi della stagione 1985-86, dietro un altro film con Stallone, \"Rambo 2 - La vendetta\".\nCritica.\nDolph Lundgren ha ricevuto moltissime critiche positive per il ruolo di Ivan Drago. Ha vinto il trofeo Marshall per il miglior attore al Festival di Cinema Napierville. Rocky IV ha vinto anche il Golden Screen Award in Germania.\nIl sito Rotten Tomatoes ha riportato che il 40% delle recensioni professionali ha dato un giudizio positivo sul film."}
{"id": "482341", "revid": "287204", "url": "https://it.wikipedia.org/wiki?curid=482341", "title": "Narke", "text": ""}
{"id": "482342", "revid": "600229", "url": "https://it.wikipedia.org/wiki?curid=482342", "title": "Vocal-House", "text": ""}
{"id": "482343", "revid": "1516087", "url": "https://it.wikipedia.org/wiki?curid=482343", "title": "Prima serata", "text": "Nell'ambito della televisione la prima serata (chiamata anche col termine inglese \"prime time\") \u00e8 la fascia oraria con il maggior numero di telespettatori.\nDato che gli introiti pubblicitari si basano sull'audience, \u00e8 anche la fascia oraria maggiormente redditizia per l'emittente. La prima serata \u00e8 il maggiore dei due \"peak time\" della giornata.\nGli orari d'inizio e di fine della prima serata dipendono principalmente dalle abitudini della popolazione ed \u00e8 quindi diverso da Paese a Paese. In Italia si \u00e8 vista posticipare progressivamente: dalle 20:30 degli anni ottanta, \u00e8 arrivata a iniziare tra le 21:20 e le 21:45 (raramente prima) e finisce tra le 23:15 e le 00:30 (raramente dopo). Nei Paesi anglosassoni inizia tra le 18:45 e le 19:30 mentre in paesi mediterranei come Spagna e Portogallo, per motivi climatici e di esposizione alla luce solare, \u00e8 posticipato anche fino alle ore 22:30.\nPrima serata per nazione.\nItalia.\nIn Italia durante la prima serata si raggiunge il picco di pi\u00f9 di 20 milioni di telespettatori.\nFino alla fine degli anni ottanta la prima serata coincideva con la programmazione di un singolo film per la famiglia o spettacolo di variet\u00e0, che iniziava verso le 20:30, appena dopo il telegiornale della sera, e terminava verso le 22:30.\nCon l'arrivo di alcuni programmi, tra cui \"Striscia la notizia\", nacque la mini-fascia detta \"access prime time\" e la prima serata venne progressivamente slittata di circa mezz'ora. Anche la Rai cominci\u00f2 man mano adattarsi a questo formato e ha posticipato l'orario della prima serata che al 2022 coincide con le ore 21:20-21:45.\nPer ci\u00f2 che riguarda invece le manifestazioni sportive, ed in particolare le partite di calcio, gli incontri di prima serata hanno normalmente inizio alle 20:30, 20:45 o 21:00.\nGiappone.\nNella televisione giapponese la prima serata va dalle 19:00 alle 22:00 ed \u00e8 nota come . L'espressione ha influenzato anche il soprannome della striscia di vacanze di inizio maggio nota come \"Golden Week\"."}
{"id": "482344", "revid": "767487", "url": "https://it.wikipedia.org/wiki?curid=482344", "title": "Amelia Opie", "text": "Fu autrice di molti volumi di poesie e di romanzi, il pi\u00f9 noto dei quali \u00e8 \"Adeline Mowbray\" (1804) che rientrava nel periodo felice del melodramma inglese.\nTra le altre opere si ricordano:\nNel 1825, sotto l'influenza di Joseph John Gurney, prese parte alla \"Society of Friends\" (Societ\u00e0 degli Amici), e, dopo un piccolo volume intitolato \"Detraction Displayed\" e alle collaborazioni ad alcuni periodici, non scrisse pi\u00f9 nulla, trascorrendo il resto della vita in quella che era la sua pi\u00f9 grande passione: i viaggi."}
{"id": "482349", "revid": "339392", "url": "https://it.wikipedia.org/wiki?curid=482349", "title": "Bastila", "text": ""}
{"id": "482350", "revid": "92723", "url": "https://it.wikipedia.org/wiki?curid=482350", "title": "Sillabo", "text": "Il Syllabus complectens praecipuos nostrae aetatis errores (in italiano Elenco contenente i principali errori del nostro tempo, chiamato per antonomasia Sillabo) \u00e8 un elenco di ottanta proposizioni che papa Pio IX pubblic\u00f2 insieme all'enciclica \"Quanta cura\" nella ricorrenza della solennit\u00e0 dell'Immacolata Concezione, l'8 dicembre 1864.\nNel Sillabo sono condannati il liberalismo, vecchie eresie che si riaffacciavano nelle idee dell'epoca, l'ateismo, il comunismo, il socialismo, l'indifferentismo, il nazionalismo, il razionalismo e proposizioni relative alla Chiesa e alla societ\u00e0 civile (tra cui il matrimonio civile).\nGenesi.\nL'idea di pubblicare un elenco di errori da condannare in blocco non era nuova e precede di molti anni la stesura del Sillabo (fu proposta gi\u00e0 nel 1849 - 15 anni prima - dall'arcivescovo di Perugia, il futuro papa Leone XIII).\nL'incarico di preparare una bozza di studio fu affidato ad un laico, Juan Donoso Cort\u00e9s (1809-1853), un liberale che si era convertito al cattolicesimo. Donoso Cort\u00e9s, incaricato nel 1852 dal cardinale Raffaele Fornari di vagliare la possibile pubblicazione di una condanna degli errori del loro tempo, sosteneva che un errore politico o sociale origina necessariamente da un errore teologico e pertanto la condanna del liberalismo non poteva non partire dalla condanna di vecchie eresie cos\u00ec come si vedevano rinascere nel liberalismo e nel socialismo Per esempio sosteneva che la negazione del peccato originale, oltre ad implicare l'inutilit\u00e0 dell'aiuto soprannaturale dei sacramenti, implica ultimamente che l'uomo pu\u00f2 operare solo il bene.\nNel 1860 il vescovo di Perpignano Philippe Gerbet pubblic\u00f2 una sua lettera pastorale \"Sugli errori del tempo presente\", contenente una lista di 85 errori del \"protestantesimo sociale\", dalla quale Pio IX prese il modello per il Sillabo. Nel 1862 Pio IX affid\u00f2 una prima lista di 61 errori, redatta in latino, a circa trecento vescovi, dai quali ottenne un consenso praticamente unanime. Tra il luglio e l'ottobre dello stesso anno, la lista divenne pubblica (fu per esempio proposta sul \"Mediatore\", giornale fondato dal sacerdote lucchese Carlo Passaglia, docente presso l'Universit\u00e0 Romana).\nValore giuridico.\nIn termini giuridici il Sillabo non \u00e8 vincolante, poich\u00e9 si presenta come un elenco di proposizioni allegato all'enciclica \"Quanta cura\", ma sprovvisto tanto dell'indicazione dell'autorit\u00e0 che lo promulga quanto della dichiarazione esplicita di condanna. Per questo molti lo hanno definito come un \u00abparere di un avvocato pieno di citazioni del Codice\u00bb.\nSecondo il parere di molti teologi e studiosi, il Sillabo \u00e8 comunque una definizione \"ex cathedra\", e pertanto considerabile nell'ambito dell'infallibilit\u00e0 del papa in termini di fede e di morale, al pari della \"Quanta cura\"; altri teologi esprimono una posizione meno netta, derivando l'infallibilit\u00e0 dal consenso praticamente unanime dell'episcopato cattolico.\nForma del Sillabo.\nIl Sillabo contiene dieci gruppi di proposizioni. Ogni proposizione riporta la citazione di un precedente documento pontificio in cui l'errore era gi\u00e0 stato condannato. Il Sillabo quindi non espone una dottrina originale, ma ribadisce sinteticamente e senza spiegazioni posizioni gi\u00e0 espresse dal Magistero.\nNel primo gruppo (sette proposizioni) sono condannati panteismo, naturalismo e razionalismo assoluto. Nel secondo gruppo (sette proposizioni) si condanna il razionalismo moderato e la confusione tra natura e ragione.\nIl terzo gruppo (quattro proposizioni) condanna l'idea relativista dell'uguaglianza di tutte le religioni (indifferentismo). In particolare, la proposizione XV, condanna l'ipotesi che l'uomo possa scegliersi la \u00abreligione che, col lume della ragione, reputi vera\u00bb.\nUn breve paragrafo intermedio ricorda, senza ulteriori citazioni, che sono gi\u00e0 state condannate dalla Chiesa le \u00abpestilenze\u00bb del socialismo, del comunismo, delle societ\u00e0 segrete, societ\u00e0 clerico-liberali (cio\u00e8 il \"liberalismo cattolico\") e le societ\u00e0 bibliche.\nSeguono poi la condanna di venti errori sull'autorit\u00e0 del Papa, sulla Chiesa e i suoi diritti, e ventuno errori relativi alla societ\u00e0 civile. La proposizione XXXIX condanna l'idea che \u00ablo Stato in quanto origine e fonte di tutti i diritti, gode del privilegio di un diritto senza confini\u00bb. La proposizione XL condanna l'idea che \u00abla dottrina della Chiesa cattolica \u00e8 contraria al bene ed agli interessi della umana societ\u00e0\u00bb. C'\u00e8 quindi una sezione di nove proposizioni errate sulla morale naturale e cristiana, fra cui la condanna dell'idea che \u00abl'autorit\u00e0 non \u00e8 altro che la somma del numero e delle forze materiali\u00bb (proposizione LX) e l'idea che \u00abil negare obbedienza, anzi il ribellarsi ai Principi legittimi, \u00e8 cosa logica\u00bb (proposizione LXIII). Seguono dieci proposizioni a proposito del matrimonio cristiano.\nC'\u00e8 quindi una breve sezione di due sole proposizioni a condannare gli errori relativi al diritto del Papa ad essere sovrano temporale dello Stato Pontificio: la proposizione LXXVI condanna l'idea che \u00abl'abolizione del civile impero posseduto dalla Sede apostolica gioverebbe moltissimo alla libert\u00e0 ed alla prosperit\u00e0 della Chiesa\u00bb. Pochi anni dopo, con la Breccia di Porta Pia nel 1870 e la definitiva distruzione dello Stato Pontificio, si aprir\u00e0 infatti la questione romana che durer\u00e0 fino al 1929 con la firma dei Patti Lateranensi; fino alla sua morte, papa Pio IX continu\u00f2 a definirsi \"prigioniero dello stato italiano\", coerentemente con la proposizione LXXVI.\nCi sono infine dieci proposizioni a condannare gli errori relativi al liberalismo. C'\u00e8 anzitutto la condanna dell'eguaglianza delle diverse confessioni religiose di fronte allo Stato (proposizione LXXVII: \u00abin questa nostra et\u00e0 non conviene pi\u00f9 che la religione cattolica si ritenga come l'unica religione dello Stato, esclusi tutti gli altri culti, quali che si vogliano\u00bb).\nC'\u00e8 poi la proposizione conclusiva in cui si condanna l'influenza del contesto culturale in campo religioso (proposizione LXXX: \u00abil Romano Pontefice pu\u00f2 e deve riconciliarsi e venire a composizione col progresso, col liberalismo e con la moderna civilt\u00e0\u00bb).\nReazioni al Sillabo.\nAl momento della pubblicazione del Sillabo, il Regno d'Italia stava terminando l'unificazione della penisola ed aveva gi\u00e0 annesso parte dello Stato pontificio. I protagonisti del Risorgimento erano stati tutti scomunicati ed il Regno stava sopprimendo diversi ordini religiosi e secolarizzando i beni ecclesiastici. Erano diffusi testi \"demitizzatori\" (come la \"Vita di Ges\u00f9\" di Ernest Renan) e parte dello stesso mondo cattolico anteponeva le idee liberali alla dottrina della Chiesa. A queste circostanze si sommava la delusione dei liberali (che avevano gradito ed applaudito l'elezione di Pio IX credendolo un \"papa liberale\").\nNei primi giorni del gennaio 1865, prima il governo francese e poi quello italiano proibirono la lettura pubblica del Sillabo; parte della stampa italiana ed estera critic\u00f2 papa Pio IX e la pubblicazione del Sillabo (di cui si occuperanno perfino giornali a carattere economico, come il settimanale inglese \"The Weekly Chronicle and Register\")."}
{"id": "482351", "revid": "125666360", "url": "https://it.wikipedia.org/wiki?curid=482351", "title": "Tech-house", "text": "La Tech-House \u00e8 la fusione di due generi differenti: la techno da una parte e l'house dall'altra. Il genere che ne deriva \u00e8 una techno pi\u00f9 ammorbidita, con sonorit\u00e0 mutuate dalla corrente deep house e progressive house. Mantiene comunque una struttura essenziale, con figure ritmiche poco elaborate e arrangiamenti scarni, puntando nella maggior parte dei casi a una modellazione dei suoni, ottenuta attraverso sintetizzatori e software. \nArtisti rappresentanti del genere sono: Fisher, Ricardo Villalobos, Loco Dice, Anders Trentemoller, Radio Slave, Audiofly X, Lucien N Luciano, Albo, Carl Cox, Matteo Romano, James Prana."}
{"id": "482353", "revid": "1124164", "url": "https://it.wikipedia.org/wiki?curid=482353", "title": "Tribal-house", "text": "La tribal-house (o house tribale) \u00e8 un sottogenere di musica house che si distingue per il suo maggiore impiego di suoni tipicamente tribali, quali bonghi, djamb\u00e9, tamburi e altri strumenti \"indigeni\".\nStoria.\nNegli anni novanta la tribal house si afferma come musica prettamente underground. Negli anni duemila, la tribal subisce un'evoluzione con nuovi suoni esotici o ancestrali, e dal 2009 il sottogenere diviene molto meno eterogeneo rispetto agli anni passati.\nStrumentazione.\nGli strumenti caratterizzanti la tribal sono, come gi\u00e0 detto, per lo pi\u00f9 bonghi, djamb\u00e8, tamburi che riproducono suoni tropicali o tribali. Anche la voce \u00e8 fondamentale in questo genere ma vengono quasi sempre usate voci tipicamente esotiche come urla oppure riti indigeni.\nEsponenti maggiori.\nGli esponenti maggiori sono Gregor Salto, Thunderpuss, Lilian Dutra dj, Danny Tenaglia, Junior Vasquez, Manoo, Peter Rauhofer, Offer Nissim, Steve Lawler, D-Unity, Sean Crazz, Superchumbo, DJ Vibe, Sandy Rivera, Ralphi Rosario, Rocco, Victor Calderone, Antoine Clamaran, Dj Alex F, Robbie Rivera, Peace Division, John Creamer, Chus &amp; Ceballos, Tamer Fouda, DJ 9-9, Wally L\u00f3pez, Roger Sanchez, Pete Tha Zouk, Jasebaillie e Zenbi, Nick Corline."}
{"id": "482354", "revid": "339392", "url": "https://it.wikipedia.org/wiki?curid=482354", "title": "Missione Vao", "text": ""}
{"id": "482355", "revid": "339392", "url": "https://it.wikipedia.org/wiki?curid=482355", "title": "Jolee", "text": ""}
{"id": "482356", "revid": "712828", "url": "https://it.wikipedia.org/wiki?curid=482356", "title": "Carth", "text": ""}
{"id": "482358", "revid": "339392", "url": "https://it.wikipedia.org/wiki?curid=482358", "title": "Canderous", "text": ""}
{"id": "482364", "revid": "6923", "url": "https://it.wikipedia.org/wiki?curid=482364", "title": "Turbocompressore", "text": "Il turbocompressore (Talora noto come \"turbo-gruppo\" o turbo) \u00e8 un sistema meccanico con scopo di sovralimentazione nel motore a combustione interna.\nIl turbocompressore \u00e8 costituito dall'accoppiamento tra una turbina centripeta (il \"lato \"caldo\"\" o \"lato di scarico\" del turbo-compressore, dove vengono ricevuti i gas di scarico ad alta temperatura) e un compressore centrifugo (il \"lato \"freddo\"\" o \"lato di aspirazione\", nel quale viene risucchiata l'aria da comprimere). Esso costituisce il metodo pi\u00f9 diffuso per la sovralimentazione dei motori endotermici, in particolare quelli per autotrazione.\nPosizione.\nIl turbocompressore \u00e8 installato pi\u00f9 vicino possibile alla testata del motore a quattro tempi, dove si hanno i condotti di scarico e alimentazione.\nI collettori di scarico affluiscono al lato caldo del turbocompressore o convogliandosi in un unico condotto o come nel caso dei turbocompressori Twin Scroll in due condotti.\nPer quanto riguarda il lato freddo del turbogruppo, se esso comprime l'aria prima dell'organo di miscelazione del combustibile col comburente (carburatore o iniettore), tali organi di miscelazione, soprattutto se del tipo a carburatore vengono definiti soffiati, mentre se tali organi sono posti a monte del turbogruppo essi sono detti aspirati\nStruttura.\nQuesta turbomacchina \u00e8 composta da due parti calettate tra loro:\nQuesti due elementi sono caratterizzati, ciascuno, da una girante dedicata (in inglese \u00e8 chiamata impeller), che pu\u00f2 ruotare ad alta velocit\u00e0 all'interno di un suo alloggiamento a forma di \"chiocciola\". Perci\u00f2, nel turbocompressore, vi saranno una girante di aspirazione e una di scarico, che sono collegate tra di loro e rese solidali tramite un albero, e tali giranti ruoteranno, all'interno dei loro alloggiamenti, alla stessa velocit\u00e0 angolare.\nLa girante della turbina, posta all'interno della sua chiocciola di scarico in ghisa, viene messa in rotazione dall'azione dei gas di scarico, quando questi ultimi hanno valori sufficientemente elevati di entalpia da cedere alla turbina sotto forma di lavoro (cio\u00e8 di energia ceduta dalla corrente dei gas di scarico alla girante della turbina, anche chiamato salto entalpico) ed energia cinetica.\nDunque, la turbina raccoglie l'energia (sotto la forma di energia cinetica e di entalpia) dei gas di scarico e la trasforma in energia meccanica utile a mettere in rotazione il compressore. Perci\u00f2, la rotazione della girante di scarico provoca, conseguentemente, la rotazione della girante del compressore (generalmente, quest'ultima \u00e8 costruita in lega leggera di magnesio), dato che sono collegate tra di loro, lungo il loro asse di rotazione, mediante un piccolo albero.\nLa girante del compressore, all'interno della sua struttura a chiocciola (quest'ultima costruita in lega di titanio o alluminio), \u00e8 trascinato in rotazione dalla turbina, comprime l'aria e la immette, quindi, nel collettore d'aspirazione, fornendo ai cilindri del motore un volume d'aria maggiore di quanto ne potrebbero aspirare nell'unit\u00e0 di tempo se tale motore fosse semplicemente un aspirato. Quindi, il turbocompressore \u00e8 un complesso altamente efficiente, in quanto utilizza l'energia residua (che altrimenti andrebbe dispersa) dei gas di scarico per azionare la turbina e, di conseguenza, il compressore.\nCaratteristiche.\nIn questo modo \u00e8 possibile immettere nella camera di scoppio un maggior quantitativo di miscela aria/benzina o aria/gasolio, assicurando cos\u00ec maggiori prestazioni in termini di potenza e di capacit\u00e0 di accelerazione. Tuttavia, proprio in virt\u00f9 di tale potenza, anche i gas di scarico sono costretti a uscire pi\u00f9 velocemente, cos\u00ec anche il turbocompressore ruoter\u00e0 pi\u00f9 rapidamente conferendo una sempre maggiore potenza al propulsore. Le giranti dei moderni turbocompressori possono arrivare a superare i 180.000 giri al minuto.\nIl turbocompressore funziona particolarmente bene agli alti regimi di rotazione del motore a combustione interna, mentre fino ai 2.000-3.000 giri al minuto rappresenta quasi sempre uno svantaggio per il motore, per via dell'inerzia della girante di scarico che rallenta l'uscita dei gas di scarico (in quanto la girante della turbina, quando \u00e8 ferma o gira a velocit\u00e0 di rotazione molto ridotte, rappresenta un ostacolo per il movimento del flusso dei gas di scarico, provocando un aumento della cosiddetta \"contropressione\" allo scarico), ma questo problema \u00e8 valido soprattutto per sistemi turbo proporzionalmente grandi, mentre non si verifica con sistemi pi\u00f9 piccoli, i quali per\u00f2 hanno meno capacit\u00e0 sovralimentante.\nNei motori ad alte prestazioni c'\u00e8, quindi, la tendenza a installare pi\u00f9 turbocompressori di ridotte dimensioni anzich\u00e9 uno solo, in modo da avere un ridotto ritardo di risposta alla pressione dell'acceleratore (cio\u00e8 un basso \"turbolag\") associato a notevoli portate d'aria di alimentazione ad alto regime.\nAccorgimenti.\nPer non incorrere nel cosiddetto fenomeno della detonazione (cio\u00e8 il battito in testa), o addirittura nella rottura del motore stesso, non si pu\u00f2 superare un determinato rapporto di compressione all'interno dei cilindri e per questo motivo si usano sistemi di sfogo e di deviazione sia dell'aria di aspirazione sia dei gas di scarico, sotto forma di particolari valvole:\nQueste valvole possono essere di due tipi:\nAltri sistemi pi\u00f9 ricercati e generalmente limitati a determinati ambiti sono:\nSistemi combinati.\nIl sistema turbocompressore pu\u00f2 anche essere costituito da pi\u00f9 turbocompressori organizzati in vario modo, oppure si pu\u00f2 associare uno o pi\u00f9 turbo a un compressore meccanico. Vediamo alcuni esempi.\nTurbocompressore e compressore volumetrico.\nIn tema di sistema combinato di turbocompressore e di compressore volumetrico si cita, ad esempio, il sistema montato sulla Lancia Delta S4 del 1985, il cui motore a quattro cilindri di 1.800\u00a0cm\u00b3 era declinato in due versioni, una stradale che erogava 250 Cavalli vapore (circa 185\u00a0kW) e una da rally che poteva erogare oltre 500 cavalli vapore (circa 370\u00a0kW).\nTale unit\u00e0 utilizzava un sistema di sovralimentazione in cui un compressore volumetrico e un turbocompressore operavano in serie. Il compressore volumetrico partiva subito fin dal regime di minimo, e la sua azione di pompaggio dell'aria (il compressore era di tipo volumetrico a lobi) aumentava proporzionalmente con i giri del motore. A un certo regime di giri del motore c'era l'entrata in funzione del turbocompressore che, per un breve range di giri funzionava insieme con il compressore; quando il turbo raggiungeva la condizione di pieno carico, il compressore veniva completamente bypassato: una funzione in particolar modo utile agli alti regimi motore, per limitare l'assorbimento meccanico di potenza all'albero motore che serviva per l'azionamento del compressore.\nQuesta soluzione \u00e8 stata ripresa recentemente dal gruppo Audi-VW su molti motori TSI.\nMulti-turbo.\nIl multi turbo \u00e8 un sistema turbocompressore che utilizza due o pi\u00f9 unit\u00e0 invece che la soluzione singola; queste unit\u00e0 possono essere collegate in due modi:\nSequenziale.\nQuesto sistema utilizza diverse unit\u00e0 con caratteristiche diverse, per alimentare il propulsore in varie situazioni di carico motore.\nGeneralmente si utilizza un sistema doppio, dove c'\u00e8 una turbocompressore piccolo, che ha una risposta veloce all'acceleratore a regimi medio-bassi, ma con una ridotta capacit\u00e0 di portata d'aria di alimentazione, mentre l'altro turbocompressore \u00e8 di dimensioni medio-grandi, con una risposta lenta all'acceleratore a regimi medio-bassi, ma con portate d'aria di alimentazione notevoli a pieno carico. \nQueste unit\u00e0 vengono utilizzate in momenti diversi, e l'intero funzionamento dei turbocompressori \u00e8 legato alla gestione dei flussi di scarico e alla loro azione sulle giranti delle turbine. Quindi l'azione di un sistema sequenziale si pu\u00f2 suddividere in tre passi:\nQuesta procedura permette d'avere un funzionamento molto lineare del sistema di sovralimentazione, con una risposta pi\u00f9 rapida al comando del gas. Di contro, la gestione elettronica delle valvole che consentono di realizzare i vari transitori \u00e8 molto complessa, per cui questa combinazione risulta molto costosa e difficile da mettere a punto.\nParallelo.\nQuesto sistema convoglia i gas esausti provenienti dai collettori di scarico del motore, suddividendoli in parti uguali sui vari sistemi turbo, che, in questo caso, sono identici e alimentano parti uguali e distinte del motore, o possono funzionare in modo diverso a seconda del regime di giri e della condizione di carico motore a cui si trova il propulsore.\nNell'esempio di un sistema a doppio turbo, le turbine ricevono, sul lato di scarico, la parte di gas esausti proveniente da una met\u00e0 del motore e alimentano l'altra met\u00e0 del motore sul lato di aspirazione.\nMentre nei sistemi pi\u00f9 sofisticati le diverse turbine, sul lato caldo, vengono utilizzate in modo diverso a seconda del regime, facendo funzionare pi\u00f9 turbine in parallelo all'aumentare del regime del motore.\nQuesto sistema permette di ridurre il ritardo di risposta del sistema e, inoltre, permette il funzionamento del motore anche con una turbina danneggiata, con il difetto di avere un costo elevato.\nEvoluzioni.\nPer migliorare l'efficienza e rendimento del sistema turbo e del suo arco di funzionamento sono state sviluppate diverse soluzioni.\nTwin Scroll.\nIl Twin Scroll Turbo o semplicemente Twin Scroll, \u00e8 un sistema in cui un singolo turbocompressore funziona con due canali di gas di scarico, anzich\u00e9 uno solo come nei normali turbo o \"monoturbo\". Il turbocompressore ha due ingressi per i gas di scarico e due ugelli, uno pi\u00f9 piccolo e pi\u00f9 angolato per una risposta pi\u00f9 rapida e uno pi\u00f9 grande meno angolato per massimizzare le prestazioni. Ci\u00f2 permette di migliorare l'ingresso dei gas di scarico nella turbina e di aumentarne al contempo pressione e potenza. Il carter di ingresso \u00e8 sdoppiato, pertanto i collettori di scarico dei cilindri confluiscono a coppie e questo fa s\u00ec che il flusso d'ingresso dei gas sia pi\u00f9 efficiente. Quindi i gas di scarico, dovendo attraversare un condotto a sezione dimezzata nella stessa unit\u00e0 temporale, si muovono pi\u00f9 velocemente e con maggiore forza, facendo s\u00ec che ai bassi giri si abbia una minore inerzia. A parit\u00e0 di volume di gas di scarico in ingresso al turbocompressore, i gas di scarico investono le giranti della turbina con quasi il doppio della velocit\u00e0.\nQuesto accorgimento viene usato principalmente nei motori 4 cilindri, in cui i collettori di scarico sono accoppiati nello schema 2-2, in cui i cilindri 1 e 4 vanno insieme con i cilindri 2 e 3, entrando in modo separato dentro la chiocciola di scarico del turbo, cos\u00ec da mantenere sempre delle pulsazioni di gas ordinate, in modo da diminuire il turbo lag.\nI vantaggi di questo sistema sono una risposta pi\u00f9 pronta del motore rispetto a un turbo normale grazie alla maggiore pressione di esercizio e di conseguenza anche una maggiore potenza ai bassi regimi di rotazione e rispetto alla doppia sovralimentazione si ha una minore occupazione di volume e di spazio nel vano motore, il che lo rende ideale da usare su propulsori di bassa cilindrata o in autovetture dalle ridotte dimensioni come utilitaria e superutilitaria.\nTurbocompressore a geometria variabile.\nConcettualmente \u00e8 identico al turbocompressore classico, ma la differenza pi\u00f9 grande da quest'ultimo \u00e8 insita nella girante motrice o di scarico. Nel caso del turbo a geometria variabile, la girante della turbina \u00e8, infatti, circondata da un anello di palette statoriche che sono a incidenza variabile. Il movimento di tali palette statoriche, controllato dalla centralina elettronica o tramite un depressore, consiste nella variazione del loro angolo d'incidenza rispetto alle palette rotanti della girante motrice. In funzione del regime di rotazione, queste vengono chiuse o aperte per favorire la velocit\u00e0 o la portata dei gas esausti, a seconda dei regimi di funzionamento del motore. Ci\u00f2 porta a una maggiore flessibilit\u00e0 e adattabilit\u00e0 di comportamento rispetto al turbocompressore a geometria fissa, dato che, sfruttando l'incidenza variabile delle palette statoriche sul lato caldo di scarico, un turbo a geometria variabile consente di ottenere la stessa bassa inerzia di un turbo di piccole dimensioni e una portata d'aria di alimentazione elevata (e, quindi, potenza elevata del motore) di un turbo di grandi dimensioni. Il campo di applicazione pi\u00f9 vasto \u00e8 quello dei turbodiesel ad alta pressione di iniezione, come i common-Rail e gli iniettore-pompa."}
{"id": "482368", "revid": "111373", "url": "https://it.wikipedia.org/wiki?curid=482368", "title": "Ependes (Vaud)", "text": "Ependes (toponimo francese) \u00e8 un comune svizzero di 351 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nEpendes \u00e8 servito dall'omonima stazione, sulla ferrovia Losanna-Olten.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "482371", "revid": "111309615", "url": "https://it.wikipedia.org/wiki?curid=482371", "title": "Battito in testa", "text": "Con l'espressione battito in testa o \"knocking\" si indica il fenomeno della detonazione spontanea della miscela combustibile-comburente all'interno di motori alternativi a combustione interna ad accensione comandata, e il relativo rumore prodotto, non provocata dallo scocco della scintilla della candela.\nDescrizione.\nLa normale combustione avviene nella camera di combustione, col propagarsi del fronte di fiamma, dagli elettrodi della candela alle zone pi\u00f9 esterne, con velocit\u00e0 finita. In alcuni casi pu\u00f2 capitare che vi siano delle combustioni anomale che portano a fenomeni perlopi\u00f9 dannosi per il motore. Nel caso delle cosiddette accensioni a superficie si ha l'accensione di uno o pi\u00f9 nuclei di carburante che avvengono in zone lontane dalla candela di accensione. Tali zone sono caratterizzate dall'avere un elevato rapporto superficie/volume quindi con un'alta area di scambio termico e un basso volume il che porta ad avere elevate temperature in quei punti tali da innescare l'accensione spontanea e non comandata dalla scintilla. Il problema dell'accensione a superficie porta a un peggioramento drastico del rendimento di combustione per via dell'elevato calore dissipato attraverso le pareti, inoltre in altri casi pu\u00f2 portare danni dovuti alla rimozione del film di lubrificante sulle pareti di pistone e cilindro. Esso si risolve mediante un'adeguata progettazione della camera di combustione e un buon raffreddamento della stessa. In altri casi come nel fenomeno della detonazione si hanno pi\u00f9 sacche di benzina che entrano in combustione contemporaneamente oppure dopo una normale accensione o una preaccensione, generando pi\u00f9 fronti di fiamma che vanno a comprimere altre sacche, fino a portarle a detonazione e facendo terminare la combustione prima del dovuto.\nCause.\nEsistono molte cause che portano a questo fenomeno, che \u00e8 dato da una combustione incontrollata della miscela aria-benzina:\nLa condizione operativa per un motore ciclo Otto pi\u00f9 gravosa sotto il punto di vista della detonazione \u00e8 un alto carico a un basso numero di giri. Accelerando bruscamente a un regime di rotazione molto basso si hanno le condizione pi\u00f9 favorevoli per la detonazione infatti si hanno in camera alte pressioni e bassa intensit\u00e0 di turbolenza il che porta ad avere una velocit\u00e0 di combustione rallentata che in alcuni casi pu\u00f2 favorire l'insorgere della detonazione.\nConseguenze.\nI picchi di pressione che ne conseguono possono portare gravi avarie per il propulsore, come rimozione del film di lubrificante, problemi alla guarnizione della testata, ai pistoni che possono ritrovarsi con un foro sul cielo, alle valvole di aspirazione e scarico e ai supporti di banco. Una volta spento il motore, si pu\u00f2 anche incorrere nel fenomeno del dieseling.\nRimedi.\nPer ovviare a tale problema esistono molte strade, che devono essere seguite ognuna dai corrispettivi responsabili:"}
{"id": "482373", "revid": "322321", "url": "https://it.wikipedia.org/wiki?curid=482373", "title": "Diocesi di Terni-Narni-Amelia", "text": "La diocesi di Terni-Narni-Amelia (in latino: \"Dioecesis Interamnensis-Narniensis-Amerina\") \u00e8 una sede della Chiesa cattolica in Italia immediatamente soggetta alla Santa Sede appartenente alla regione ecclesiastica Umbria. Nel 2020 contava 161.700 battezzati su 164.680 abitanti. \u00c8 retta dal vescovo Francesco Antonio Soddu.\nTerritorio.\nLa diocesi comprende parte della provincia di Terni in Umbria e una piccola porzione della provincia di Rieti nel Lazio:\nSede vescovile \u00e8 la citt\u00e0 di Terni, dove si trova la cattedrale di Santa Maria Assunta. A Narni sorge la concattedrale di San Giovenale, mentre ad Amelia si trova la concattedrale di Santa Firmina.\nParrocchie e foranie.\nIl territorio si estende su 871\u00a0km\u00b2 ed \u00e8 suddiviso in 82 parrocchie, raggruppate in 7 foranie:\nStoria.\nL'attuale diocesi \u00e8 il frutto della piena unione di tre antiche diocesi umbre, che da sempre furono immediatamente soggette alla Santa Sede, privilegio che la diocesi conserva ancora oggi.\nTerni.\nSecondo la tradizione, la fede cristiana fu predicata a Terni da san Brizio, inviato in Umbria dall'apostolo san Pietro. In realt\u00e0, come afferma lo storico Pompeo de Angelis, gli albori del cristianesimo ternano sono avvolti dalla nebbia del tempo e dalla mancanza di documenti, bench\u00e9 l'agiografia, quale si sviluppa in epoca longobarda e franca, racconti di un cammino favoloso, disseminato di martiri e di vescovi eroici.\nLa diocesi di Terni sarebbe stata eretta nel II secolo e la sua fondazione \u00e8 legata a due figure leggendarie: san Pellegrino, decapitato secondo il Baronio il 16 maggio 142, e sant'Antimo, trasferito alla Chiesa di Spoleto nel 165. Alle origini della Chiesa ternana \u00e8 da collocarsi la controversa figura del vescovo san Valentino, vissuto nel III secolo.\nTra i successivi vescovi riportati dai cataloghi ternani nei primi sei secoli dell'era cristiana, pochi sono quelli storicamente attestati da fonti coeve. Omobono \u00e8 documentato da un'epigrafe, che non riporta tuttavia elementi che aiutino ad inquadrare cronologicamente questo vescovo ternano. Pretestato prese parte al sinodo romano indetto da papa Ilario nel 465. Felice prese parte ai concili simmachiani del 23 ottobre e del 6 novembre, attribuiti da Theodor Mommsen rispettivamente al 501 e al 502.\nNel novembre 598 Gregorio Magno scrisse al vescovo Costanzo di Narni, gi\u00e0 visitatore della Chiesa ternana, incaricandolo dell'amministrazione e di tutte le responsabilit\u00e0 pastorali di questa Chiesa, ormai talmente spopolata da rendere impossibile la nomina di un vescovo; in particolare il pontefice da a Costanzo il permesso di utilizzare le entrate della Chiesa di Terni per ripararne le chiese e per il mantenimento del suo clero; inoltre il vescovo narnese deve redigere un inventario dei beni della Chiesa ternana da far pervenire a Roma.\nDopo queste decisioni di papa Gregorio I, non si hanno pi\u00f9 notizie sulla diocesi di Terni, che rimase amministrata dai vescovi di Narni fino alla prima met\u00e0 dell'VIII secolo, quando sono noti altri due vescovi ternani, Costantino attorno al 730 e Spes attorno al 742. \u00abPoi, probabilmente prima del quarto-quinto decennio del IX secolo, la diocesi di Terni \u00e8 divisa tra quelle di Narni e di Spoleto, giungendo cos\u00ec a compimento quel processo di decadenza che aveva preso avvio durante la guerra greco-gotica\u00bb.\nVerso la fine del XII secolo la citt\u00e0 di Terni, da tempo emancipatasi dal duca di Spoleto, entr\u00f2 nell'orbita dello Stato Pontificio e fece richiesta esplicita al papa di avere un proprio vescovo, sulla scia di quanto era avvenuto a Viterbo. Le istanze degli abitanti di Terni, malgrado l'opposizione del vescovo Benedetto di Spoleto, trovarono una definitiva risposta nella bolla \"Venerabili fratri\" di papa Onorio III del 13 gennaio 1218, con la quale il pontefice restaur\u00f2 la diocesi ternana; in bolle successive il pontefice nomin\u00f2 il nuovo vescovo, Rainerio, gi\u00e0 priore del capitolo dei canonici della cattedrale di Terni, e restaur\u00f2 l'antico territorio diocesano, costituito da 22 pievi compresa quella di San Valentino, dove si trovavano le reliquie del protovescovo ternano.\nSecondo alcune ricostruzioni topografiche, la diocesi di Terni, tra la fine del XIII secolo e il XIV secolo, era la pi\u00f9 piccola dell'Umbria, estendendosi su un territorio di circa 104\u00a0km\u00b2, comprendendo un totale di 30 chiese, di cui 16 nei centri urbani e 14 nei centri rurali.\nNel 1467 fra Fortunato Coppoli da Perugia, dei Frati Minori dell'Osservanza, fond\u00f2 a Terni il Monte di Piet\u00e0.\nDopo aver partecipato al concilio di Trento, il vescovo Muzio Calini (1566-1570) avvi\u00f2 un programma di riforma della Chiesa ternana incentrato sulla celebrazione del sinodo diocesano nel 1567. Nel Seicento i vescovi dibatterono sull'opportunit\u00e0 di avere un numero elevato di parrocchie, che a Terni erano 15 nel 1609, ridotte a 11 nel 1661. In questo stesso anno sono registrati nel territorio diocesano 96 tra sacerdoti e chierici per poco meno di 7.000 abitanti.\nNel 1653 il vescovo Francesco Angelo Rapaccioli (1646-1656) fond\u00f2 il seminario vescovile. Il numero dei seminaristi tuttavia non fu mai molto elevato. Se ne registrano 8 nel 1661 e solo 15 nel 1781.\nPer il suo rifiuto di prestare il giuramento di fedelt\u00e0 al governo francese, il vescovo Carlo Benigni (1796-1822) venne esiliato in Francia.\nIl 25 luglio 1952, con la lettera apostolica \"Quae Mater\", papa Pio XII proclam\u00f2 la Beata Maria Vergine della Misericordia patrona principale della diocesi assieme a san Valentino.\nNarni.\nLa diocesi di Narni risale al IV secolo e la sua fondazione \u00e8 legata alla figura del protovescovo san Giovenale, che, secondo una leggendaria biografia scritta dopo il VII secolo, sarebbe stato consacrato vescovo nel 359 e sarebbe morto il 7 agosto 376.\nDei successivi vescovi ricordati dai cataloghi della Chiesa locale, non tutti sono storicamente documentati. Di Pancrazio II \u00e8 noto l'epitaffio, che data la sua morte al 5 ottobre 493; Pancrazio era fratello del vescovo Ercole, forse della diocesi di Otricoli, e figlio di un altro vescovo di nome Pancrazio, di sede ignota. Incerta \u00e8 la sede del vescovo Vitaliano, che prese parte al sinodo romano del 499; potrebbe essere vescovo \"Narniensis\" ma anche \"Arniensis\", ossia della diocesi di Arna. Di Cassio \u00e8 noto l'epitaffio, da cui si deduce che fu vescovo di Narni dal 536 a giugno 558. Lo stesso anno due lettere di papa Pelagio I menzionano il suo successore, Giovanni I.\nNel settembre 591 Gregorio Magno scrisse una lettera al vescovo narnese Preiectizio, invitandolo ad impegnarsi a fondo per la conversione dei pagani e degli eretici. Lo stesso pontefice, in un'epoca sconosciuta, affid\u00f2 al vescovo Costanzo (o Costantino) il compito di visitatore della Chiesa di Terni, mentre nel novembre 598 lo stesso vescovo ricevette l'incarico ufficiale di amministratore e responsabile pastorale della Chiesa ternana, ormai troppo spopolata per consacrarvi un vescovo.\nContestualmente all'affidamento ai vescovi narnesi della diocesi di Terni, tra VI e VII secolo fu soppressa la diocesi di Otricoli ed il suo territorio annesso a quello di Narni. Probabilmente poco prima della met\u00e0 del IX secolo la diocesi di Terni fu definitivamente soppressa ed il suo territorio diviso fra le diocesi di Narni e di Spoleto.\nTra le figure di maggior spicco della Chiesa di Narni di fine I millennio risalta quella del vescovo Giovanni II (961-965), appartenente allo strato pi\u00f9 alto della nobilt\u00e0 romana, bibliotecario della Chiesa romana, che venne eletto papa il 1\u00ba ottobre 965 con il nome di Giovanni XIII.\nRicerche archeologiche ritengono che la primitiva cattedrale diocesana corrispondeva all'odierna chiesa di San Domenico e che solo nell'XI/XII secolo il sacello di san Giovenale venne trasformato per essere trasformato nella nuova cattedrale cittadina, consacrata il 27 febbraio 1145 alla presenza di papa Eugenio III.\nNel 1218 venne ricostituita la diocesi di Terni con cessione di territorio da parte di Narni.\nSecondo alcune ricostruzioni topografiche, la diocesi di Narni risulta essere, tra la fine del XIII secolo e il XIV secolo, relativamente piccola, estendendosi su un territorio di circa 398\u00a0km\u00b2, comprendendo un totale di 64 chiese, di cui 19 nei centri urbani e 45 nei centri rurali.\nL'azione riformatrice post-tridentina nella diocesi di Narni fu piuttosto tardiva e fu attuata da alcuni vescovi riformatori solo a partire dal primo Seicento. Nel 1625 Giovanni Battista Bonetti (1606-1632) indisse il primo sinodo diocesano di riforma; Giovanni Paolo Buccerelli (1634-1656) rilanci\u00f2 il culto verso san Giovenale, dopo il ritrovamento delle sue reliquie (1642), e avvi\u00f2 la costruzione della cripta della cattedrale; a Raimondo Castelli (1656-1670) si deve invece l'istituzione del seminario vescovile nel 1658.\nNel 1714 sorse il santuario della Madonna del Ponte, che divenne ben presto uno dei principali luoghi di culto e di devozione nel narnese, grazie soprattutto all'opera di rilancio del santuario attuata dal vescovo Nicola Terzaghi (1725-1761).\nNel 1841 la diocesi si ingrand\u00ec con le parrocchie di Vacone e di Rocchette (nel comune di Torri) cedute dalla diocesi di Sabina.\nIl 12 settembre 1954, con la lettera apostolica \"Viam vitae\", papa Pio XII proclam\u00f2 la Beata Maria Vergine, venerata con il titolo di \"Madonna del Ponte\", compatrona della citt\u00e0 e della diocesi accanto a san Giovenale.\nNel 1976 la parrocchia di Sant'Eleuterio di Moggio Reatino, frazione-exclave di Rieti, pass\u00f2 alla diocesi di Rieti.\nAl momento dell'unione con Terni e Amelia, la diocesi di Narni comprendeva i comuni di Calvi dell'Umbria (eccetto la frazione di Santa Maria della Neve), Configni, Narni, Otricoli, San Gemini, Stroncone e Vacone, e le frazioni di Rocchette (Torri in Sabina) e di Collescipoli (Terni).\nAmelia.\nLa diocesi di Amelia fu eretta nel V secolo. Il primo vescovo riportato dai cataloghi amerini \u00e8 Stefano, menzionato attorno al 420, la cui esistenza \"non \u00e8 confortata da alcuna prova\" (Lanzoni). Primo vescovo documentato \u00e8 Ilario, presente al sinodo romano del 465. Altri vescovi amerini presero parte ai concili romani dei primi secoli, Marciano nel 487, Sallustio nel 499 e nel 502, Adeodato nel 649, Teodoro nel 680, e altri ancora nell'VIII e nel IX secolo, segno di una continuativa presenza dell'istituzione ecclesiastica nel corso dell'alto medioevo.\nDurante l'episcopato del vescovo Pasquale (seconda met\u00e0 del IX secolo) \u00e8 attribuito il rinvenimento delle reliquie di santa Fermina, patrona della diocesi. Nel 1158 avvenne la loro solenne traslazione nella cattedrale, che da questo momento sar\u00e0 dedicata alla santa patrona, in sostituzione del precedente titolo di San Lorenzo.\nSecondo alcune ricostruzioni topografiche, la diocesi di Amelia risulta essere, tra la fine del XIII secolo e il XIV secolo, la pi\u00f9 piccola dell'Umbria dopo quella di Terni, estendendosi su un territorio di circa 258\u00a0km\u00b2, comprendendo un totale di 27 chiese, di cui 9 nei centri urbani e 18 nei centri rurali.\nNel 1470 fra Fortunato Coppoli da Perugia, dei Frati Minori dell'Osservanza, fond\u00f2 ad Amelia il Monte di Piet\u00e0.\nNella diocesi amerina la riforma voluta dal concilio di Trento venne introdotta tardivamente. Dopo i primi tentativi del vescovo Giovanni Antonio Lazzari, fu Antonio Maria Graziani (1592-1611) a dare la svolta decisiva all'azione riformatrice tridentina a partire dalla celebrazione del sinodo del 1595. Nonostante le sue numerose assenze per impegni diplomatici, questo vescovo si impegn\u00f2 in un'azione riformatrice \u00abche si concentr\u00f2 sul disciplinamento del clero, attraverso riunioni mensili dei parroci della citt\u00e0 e della diocesi, nonch\u00e9 sull'adeguamento dei luoghi sacri e delle suppellettili alle regole tridentine; istitu\u00ec la prebenda penitenziale in cattedrale, defin\u00ec il calendario diocesano, con l'inserimento delle feste dei santi patroni, dot\u00f2 la cattedrale e le chiese parrocchiali di nuove acquasantiere, di nuovi tabernacoli e di nuovi paramenti liturgici.\u00bb Secondo la visita apostolica del 1574, la diocesi comprendeva 20 parrocchie per 15 centri abitati.\nAl vescovo Gaudenzio Poli (\u2020 1679) si deve la ricostruzione della cattedrale diocesana distrutta da un incendio nel 1629. Tra XVII e XVIII secolo la diocesi fu retta per oltre trent'anni dal vescovo Giuseppe Crispino (69-1721), esponente del rigorismo nell'applicazione dei decreti tridentini; indisse un sinodo, comp\u00ec numerose visite pastorali, \u00abpromosse varie pratiche devozionali volte a larghe fasce della popolazione, muovendosi tra i modelli di san Carlo Borromeo e san Filippo Neri.\nL'8 dicembre 1788 il vescovo Carlo Fabi istitu\u00ec il seminario. Durante il periodo napoleonico, per la sua opposizione alle truppe francesi, fu trasportato in catene a Roma, dove mor\u00ec in carcere nel 1798. Fortunato Maria Pinchetti (1806-1827) fu invece esiliato in Francia per il suo rifiuto di prestare il giuramento di fedelt\u00e0.\nIl 30 giugno 1942 il monastero di San Magno di Amelia che era stato fino ad allora soggetto all'abbazia territoriale di San Paolo fuori le mura fu incorporato nella diocesi di Amelia in virt\u00f9 del decreto \"In civitate Amerina\" della Congregazione Concistoriale.\nAl momento dell'unione con Terni e Narni, la diocesi di Amelia si estendeva sui comuni e le frazioni di Alviano, Amelia, Attigliano, Giove, Guardea, Lugnano e Penna in Teverina. Questo territorio era rimasto pressoch\u00e9 invariato nel corso dei secoli precedenti.\nTerni-Narni-Amelia.\nLe diocesi di Terni e Narni vengono unite \"aeque principaliter\" con la bolla \"Cogitantibus Nobis\" di papa Pio X il 12 aprile 1907.\nA partire dal 1966 Amelia non ebbe pi\u00f9 vescovi e la diocesi fu data in amministrazione apostolica ai vescovi di Terni e Narni.\nIl 14 settembre 1983 le diocesi di Terni, Narni e Amelia vengono unite \"aeque principaliter\" con la bolla \"Quoniam ipsum\" di papa Giovanni Paolo II. Lo stesso giorno Franco Gualdrini viene nominato vescovo delle tre diocesi.\nIl 30 settembre 1986, con il decreto \"Instantibus votis\" della Congregazione per i Vescovi, le tre sedi sono state pienamente unite e la nuova diocesi ha assunto il nome attuale.\nIl 29 giugno 1992 la diocesi acquis\u00ec la parrocchia di San Liberato, frazione di Narni, dalla diocesi di Civita Castellana.\nNel 2005 \u00e8 stato inaugurato il Museo diocesano e capitolare di Terni.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 164.680 persone contava 161.700 battezzati, corrispondenti al 98,2% del totale."}
{"id": "482378", "revid": "104485", "url": "https://it.wikipedia.org/wiki?curid=482378", "title": "Parlamento del Regno Unito", "text": "Il Parlamento del Regno Unito di Gran Bretagna e Irlanda del Nord \u00e8 il supremo corpo legislativo nel Regno Unito e nelle Dipendenze britanniche d'oltremare.\nComposizione.\nSebbene il Parlamento del Regno Unito consista di tre organi (la Corona, la \"House of Lords\" e la \"House of Commons\"), esso \u00e8 un parlamento bicamerale. La Camera dei Lord ne rappresenta la Camera Alta, mentre la Camera dei Comuni ne \u00e8 la Camera Bassa.\nLa \"House of Lords\" e la \"House of Commons\" si riuniscono in locali separati del Palazzo di Westminster (noto come \"Houses of Parliament\"), a Londra (pi\u00f9 precisamente, nel borough di Westminster). Per convenzione costituzionale, tutti i ministri (compreso il Primo ministro), sono membri dei Comuni o dei Lords.\nCamera dei Lord.\nLa \"Camera dei Lord\" comprende due tipi diversi di componenti: i \"Lords Spiritual\" (i principali vescovi della Chiesa d'Inghilterra) e i \"Lords Temporal\" (i Pari del Regno); \u00e8 completamente non elettiva.\nCamera dei Comuni.\nLa camera dei comuni \u00e8 la camera bassa del parlamento inglese ed \u00e8 anche la pi\u00f9 importante. I membri sono eletti democraticamente con una legge elettorale principalmente con sistema maggioritario\nCompetenze.\nIl Parlamento cominci\u00f2 a svilupparsi dall'antico consiglio che assisteva il Sovrano. In teoria, il potere non risiede nel Parlamento, ma nel \"Queen-in-Parliament\" (oppure \"King-in-Parliament\").\n\u00c8 spesso stato detto che la \"Queen-in-parliament\" sia un'autorit\u00e0 del tutto sovrana, anche se una tale posizione \u00e8 discutibile. Nell'era moderna, il potere vero \u00e8 tenuto dalla democraticamente eletta Camera dei Comuni; il Sovrano agisce soltanto come figura rappresentativa e i poteri della Camera dei Lord sono fortemente limitati.\nSovranit\u00e0 parlamentare.\nL'evoluzione delle immunit\u00e0 parlamentari ha prodotto il dogma della \"sovranit\u00e0\" del parlamento del Regno Unito: per esso, spetta a ciascuna Camera accertare e sanzionare, da s\u00e9 medesima, \u00abqualsiasi atto od omissione che si traduca nell'oltraggio al Parlamento\u00bb, ovvero \u00abqualsiasi atto od omissione che ostruisca o impedisca ad una delle \"Houses of Parliament\" di esercitare le sue funzioni, o che ostruisca o impedisca a qualsiasi membro o funzionario delle \"Houses\" l'adempimento dei propri doveri o che tenda, direttamente o indirettamente, a produrre tali risultati\u00bb. \nL'evoluzione \u00e8 stata l'istituto della mozione di sfiducia nei confronti del primo ministro, nella forma di governo parlamentare: poich\u00e9 il \"contempt of the House\" scatta per coloro che violano le immunit\u00e0 o i privilegi della Camera, ostacolandone i lavori o disattendendone le deliberazioni, il fatto \u00e8 all'origine stessa della convenzione secondo cui \u00abil Primo ministro \u00e8 un deputato della \"House of Commons\"\u00bb; lo stesso principio impediva che l\"'Attorney General\" seguisse l'accusa nei processi per \"impeachment\", quando fosse componente della Camera dei Lord.\nI parlamentari accusati di oltraggio alla rispettiva Camera del Parlamento possono infatti essere sospesi o espulsi; per gli estranei (coloro che non sono membri della Camera i cui lavori sono tutelati dalla prerogativa) la materia \u00e8 giudicata assai pi\u00f9 dubbia, tant'\u00e8 vero che gi\u00e0 a met\u00e0 del Novecento era considerata desueta la possibilit\u00e0 che potessero essere sanzionati, se sfidavano un ordine della Camera.\nIl passaggio dalla monarchia costituzionale alla monarchia parlamentare ebbe luogo proprio esercitando (o minacciando di esercitare) questo potere nei confronti dei ministri della Corona, quando non adempivano ad indirizzi politici dettati dalla Camera elettiva: \u00abil collegamento tra il Gabinetto e il Parlamento si defin\u00ec gi\u00e0 intorno al XVIII secolo quando la Camera dei Comuni riusc\u00ec ad affermare la regola per cui i ministri del re, nella guida del settore amministrativo di loro competenza, erano tenuti ad osservare le decisioni dell\u2019Assemblea e dunque quando alla responsabilit\u00e0 dei ministri verso il monarca si aggiunse quella verso i Comuni. La responsabilit\u00e0 individuale dei ministri precedette quella collegiale, e si afferm\u00f2 come espressione dell\u2019acquisita indipendenza dei componenti del Gabinetto dal Sovrano, i quali da l\u00ec innanzi avrebbero dovuto riscuotere non pi\u00f9 solo la fiducia del Re ma anche quella del Parlamento\u00bb.\nUna reviviscenza dell'antico potere sanzionatorio, utilizzato a scopi politici, si \u00e8 avuta il 4 dicembre 2018, quando componenti del governo del Regno Unito sono stati dichiarati inosservanti a un ordine del Parlamento su una mozione approvata dai deputati con 311 voti a favore e 293 contrari. Il voto \u00e8 stato innescato dal fatto che il governo non aveva presentato al Parlamento il testo integrale del parere legale sull'accordo di ritiro - proposto sulle condizioni della partenza del Regno Unito dall'Unione europea - dopo che vi era stato dichiarato obbligato da una mozione approvata all'unanimit\u00e0 dalla Camera dei Comuni il 13 novembre 2018. Il governo ha poi accettato di pubblicare la consulenza legale completa per la Brexit, che \u00e8 stata consegnata al Primo Ministro dal Procuratore generale durante i negoziati con l'Unione europea.\nStoria della confluenza dei precedenti parlamenti.\nNel periodo medievale vi furono tre regni nelle isole britanniche; Inghilterra, Scozia e Irlanda che svilupparono tre diversi parlamenti che in realt\u00e0 caddero pochi anni pi\u00f9 tardi. L'Act of Union del 1707 un\u00ec Inghilterra e Scozia nel Parlamento Britannico, e l'Atto d'unione del 1800 incluse l'Irlanda nel Regno Unito.\nParlamento inglese.\nIl parlamento inglese trae le sue origini da quello anglosassone, il Witenagemot. Nel 1066 Guglielmo di Normandia port\u00f2 con s\u00e9 un sistema feudale dove si avvalse del consiglio di signori feudali e baroni oltre che di ecclesiastici prima di ratificare leggi. Nel 1215 i baroni fecero sottoscrivere da Giovanni Senzaterra la Magna Carta, la quale stabil\u00ec che il re non aveva il diritto di esigere tasse (eccetto quelle feudali), senza la concessione del consiglio regale, che lentamente si trasform\u00f2 in un Parlamento. Nel 1265, Simone di Montfort sesto conte di Leicester convoc\u00f2 il primo Parlamento, previsto dalle Disposizioni di Oxford. Il diritto di voto nelle elezioni parlamentari per i paesi costituenti fu uniforme ed esteso a tutti coloro che possedevano terra per una rendita di 40 scellini. Nei comuni il diritto di voto variava a seconda del paese; ogni singolo municipio adottava un'organizzazione differente. Ci\u00f2 prepar\u00f2 il terreno per il cosiddetto \"Model Parliament\" del 1295 adottato da Edoardo I. A partire dal regno di Edoardo III, il Parlamento fu diviso in due camere separate: una che include la nobilt\u00e0 e l'alto clero, e la seconda che include i cavalieri e i cittadini; nessuna legge poteva essere fatta n\u00e9 alcuna tassa imposta senza il consenso delle due camere cos\u00ec come senza quello del sovrano.\nCon le \"Laws in Wales Acts (1535-1542)\" il Galles fu annesso all'Inghilterra, e rappresentanti gallesi entrarono a far parte del parlamento.\nQuando nel 1603 Elisabetta I fu seguita al trono dal re scozzese Giacomo VI, che prese il nome di Giacomo I d'Inghilterra, entrambi i paesi passarono sotto il suo diretto comando, mantenendo per\u00f2 ognuno il proprio parlamento. Il successore di Giacomo I, Carlo I, si scontr\u00f2 con il parlamento e, dopo che ebbe provocato le \"Guerre dei tre regni\", la frattura tra il re e il parlamento sfoci\u00f2 nella guerra civile inglese. Carlo fu giustiziato nel 1649 e Oliver Cromwell prese il comando, eliminando la camera dei Lord, mentre la camera dei comuni rimase sotto il controllo di Cromwell. Dopo la morte di Cromwell la Restaurazione inglese del 1660 ripristin\u00f2 la monarchia e la camera dei Lord.\nNella paura di una successione che portasse alla restaurazione del cattolicesimo, la Gloriosa Rivoluzione del 1688 depose Giacomo II in favore del regno unitario di Maria II e Guglielmo III, i quali erano favorevoli al Bill of Rights e introdussero una costituzione monarchica, nella quale risultasse chiara la superiorit\u00e0 del Parlamento. Per la terza volta un parlamento non convocato dal Re fu necessario per determinare la successione.\nParlamento scozzese.\nFin dal tempo di Cin\u00e1ed I di Scozia, (conosciuto come Kenneth I di Scozia), il regno scozzese di Alba era governato da capi locali e piccoli Re sotto la guida di un \"grande Re\"; tutti i funzionari erano nominati attraverso elezioni assembleali svolte con il sistema detto \"tanistry\" che combinava l'elemento ereditario con il consenso del sudditi. In seguito Macbeth fu spodestato da Malcolm III, nel 1057 il sistema feudale della primogenitura fu introdotto in Scozia che pass\u00f2, nel 1066, sotto l'influenza normanna.\nNel Medioevo inglese il Consiglio del Re, dei Vescovi e dei Pari del regno si evolse nella forma del parlamento, diventando il \"colloquium\" del 1235 il quale aveva autorit\u00e0 politica e giuridica. Dal 1326 il potere sulle tasse, e una grossa influenza su giustizia, politica straniera, guerra e legislazioni erano gestiti dall'alto clero, dai maggiori latifondisti e dai rappresentanti dei comuni, riuniti in una sola camera. I tre consigli scelsero una commissione chiamata \"Lords of the Articles\" per stendere la legislazione che fu presentata all'assemblea al completo per l'approvazione.\nSotto la spinta della Riforma protestante e della Chiesa di Scozia, il clero cattolico fu escluso dal 1567, e in seguito i vescovi protestanti furono esclusi dal Parlamento del 1638, divenuto un'assemblea interamente legislativa. Durante il regno di Giacomo VI, il \"Lords of the Articles\" sub\u00ec maggiormente l'influenza della corona. Durante la Guerra dei tre regni nel periodo dei covenanti (1638-1651) il parlamento Scozzese prese controllo dell'esecutivo, togliendo abilmente la sovranit\u00e0 al re Charles I. Dopo che la Scozia fu invasa da Oliver Cromwell, il suo Commonwealth (una tipologia particolare di governo) nel 1657 impose una unione parlamentare anglo-scozzese.\nIl Parlamento Scozzese torn\u00f2 con la Restaurazione, che pose sul trono Charles II, nel 1660.\nParlamento britannico.\nNel 1707, in seguito alla ratifica da parte del Parlamento d'Inghilterra e del Parlamento di Scozia dell'Atto di Unione con il quale venne formato il Regno di Gran Bretagna, fu costituito il Parlamento della Gran Bretagna. Nel 1800 questo parlamento e quello di Irlanda furono riuniti nel nuovo Parlamento del Regno Unito."}
{"id": "482383", "revid": "46291", "url": "https://it.wikipedia.org/wiki?curid=482383", "title": "Cichorium intybus", "text": "La cicoria comune (Cichorium intybus ) \u00e8 una pianta erbacea, perenne con vivaci fiori di colore celeste, appartenente alla famiglia Asteraceae.\nEtimologia.\nPer il nome generico (\"Cichorium\") di questa pianta \u00e8 difficile trovare un'etimologia. Probabilmente si tratta di un antico nome arabo che potrebbe suonare come \"Chikouryeh\".\nSembra (secondo altri testi) che derivi da un nome egizio \"Kichorion\", o forse anche dall'accostamento di due termini \"Kio\" (= io) e \"chorion\" (= campo); gli antichi greci ad esempio chiamavano questa pianta \"kichora\"; ma anche \"kich\u00f2ria\" oppure \"kich\u00f2reia\". Potrebbe essere quindi che gli arabi abbiano preso dai greci il nome, ma non \u00e8 certo.\nLa difficolt\u00e0 nel trovare l'origine del nome della pianta sta nel fatto che \u00e8 conosciuta fin dai primissimi tempi della storia umana. Viene citata ad esempio nel \"Papiro di Ebers\" (circa 1550 a.C.) e Plinio il Vecchio stesso nei suoi scritti citava questa pianta in quanto conosciuta nell'antico Egitto; il medico greco Galeno la consigliava contro le malattie del fegato; senza contare tutti i riferimenti in epoca romana.\nL'epiteto specifico (\"intybus\") deriva dal latino a sua volta derivato dal greco \"\u00e9ntybon\" col quale si indicava un'erba simile alla cicoria (ora chiamata genericamente \u00aberba scariola\u00bb).\nIl binomio scientifico \u00e8 stato definitivamente fissato dal botanico e naturalista svedese Carl von Linn\u00e9 (Linneo) (1707\u00a0\u2013 1778) nella pubblicazione \"Species Plantarum\" del 1753; prima ancora per\u00f2, questa pianta veniva chiamata variamente: \"Intubum sylvestre\" oppure \"Intubum sylvestris\"; solo poco prima di Linneo s'incominci\u00f2 a usare costantemente il nome proprio di \"Cichorium\".\nGli inglesi chiamano questa pianta \"chicory\", i francesi la chiamano \"endive (witloof)\" ma anche \"Chicor\u00e9e\" e i tedeschi \"Wurzelzichorie\" oppure \"Cichoriensalat\" ma anche \"Wegwarte\".\nDescrizione.\nLa cicoria comune raggiunge un'altezza massima di 1,5\u00a0m (minimo 20\u00a0cm). Il ciclo biologico \u00e8 perenne, ma a volte anche annuale; nel primo anno spunta una rosetta basale di foglie, mentre il fusto fiorale compare solamente al secondo anno di vita della pianta. La forma biologica della specie \u00e8 emicriptofita scaposa (H scap): ossia \u00e8 una pianta perennante con gemme poste al livello del suolo con fusto allungato e poco foglioso.\nRadici.\nRadici secondarie da rizoma.\nFoglie.\nLe foglie nascono durante l'autunno, durano durante l'inverno, ma si seccano subito alla fioritura successiva, per questo \u00e8 facile trovare piante con rami a soli fiori. La pagina fogliare pu\u00f2 essere glabra (per le piante coltivate oppure per quelle che si trovano in luoghi erbosi) o molto pelosa (in quelle spontanee soprattutto in climi secchi e aridi). Il colore delle foglie \u00e8 verde scuro, sulle nervature possono essere soffuse di rosso. Dimensioni delle foglie: larghezza 3 \u20135\u00a0cm; lunghezza 10\u00a0\u2013 25\u00a0cm.\nInfiorescenza.\nL'infiorescenza \u00e8 formata da diversi fiori riuniti in capolini (quasi sessili oppure peduncolati \u2013 si tratta di un aspetto dimorfico della pianta) disposti all'ascella delle foglie. La struttura dei capolini \u00e8 quella tipica delle \"Asteraceae\": un peduncolo sorregge un involucro cilindrico formato da pi\u00f9 squame che fanno da protezione al ricettacolo sul quale s'inseriscono i fiori di tipo ligulato; l'altro tipo di fiori, quelli tubulosi, normalmente presenti nelle \"Asteraceae\", in questa specie sono assenti. Infatti essa fa parte della sottofamiglia delle Cichoroideae, in passato detta appunto Liguliflorae che si caratterizza per la sola presenza di fiori ligulati.\nLe squame (o brattee) in totale sono da 10 a 15 disposte in due serie e cigliate; quelle esterne sono brevi, ovali e patenti (in tutto sono 5 brattee), mentre quelle interne (da 8 a 10 brattee) sono lunghe il doppio di forma oblungo \u2013 lanceolate, erette ed conniventi. La forma delle squame \u00e8 lanceolato \u2013 ovale oppure lanceolato \u2013 lineari con margini scariosi e apice ottuso. Il ricettacolo \u00e8 piatto, nudo o leggermente peloso, ma comunque butterato. I capolini (numerosi da 8 a 25, eventualmente riuniti a gruppi di 2 - 3) in questa pianta sono fotosensibili, quindi si chiudono e schiudono con la luce del sole (e naturalmente col brutto tempo). Dimensione dei capolini: larghezza 2\u00a0\u2013 3\u00a0cm; dimensione dei peduncoli: 0\u00a0\u2013 2\u00a0mm, oppure 12\u00a0\u2013 85\u00a0mm (vedi sopra); dimensione dell'involucro: larghezza 3\u00a0mm; lunghezza 11\u00a0mm. Dimensione delle squame esterne: 5\u00a0mm.\nFiori.\nI fiori sono tetra-ciclici (calice \u2013 corolla \u2013 androceo \u2013 gineceo), pentameri ed ermafroditi; il colore dei fiori \u00e8 celeste (esiste anche una variante bianca\u00a0\u2013 panna quasi rosata). I fiori si aprono al mattino presto mentre il pomeriggio inoltrato sono chiusi.\nIn generale i caratteri morfologici dei fiori di queste piante possono essere cos\u00ec riassunti:\nFrutti.\nIl frutto \u00e8 un achenio ovoidale angoloso (quasi prismatico a 3\u00a0\u2013 5 spigoli) e allungato, glabro a superficie liscia e terminante con una coroncina di squame; \u00e8 circondato dal ricettacolo indurito (in questo caso persistente) e abbracciato dalle brattee dell'involucro (anche queste persistenti). Il frutto \u00e8 sormontato all'apice da un breve pappo persistente composto da 40\u00a0\u2013 50 brevissime (0,2\u00a0\u2013 0,5\u00a0mm) setole disposte in 1 - 2 serie. Dimensione del frutto: lunghezza 2 \u20133\u00a0mm.\nFitosociologia.\nDal punto di vista fitosociologico la specie di questa scheda appartiene alla seguente comunit\u00e0 vegetale:\nSistematica.\nLa famiglia delle Asteraceae (o Compositae, \"nomen conservandum\") \u00e8 la famiglia vegetale pi\u00f9 numerosa, organizzata in quasi 1000 generi per un totale di circa 20.000 specie. Il genere di questa pianta (\"Cichorium\") comprende una decina di specie di cui quattro sono proprie della flora italiana. Queste piante appartengono alla sottofamiglia delle \"Liguliflorae\" (capolini con solo fiori ligulati) e alla trib\u00f9 delle \"Cichorioideae\" : piante per lo pi\u00f9 laticifere con fiori ligulati perfettamente circolari e foglie sparse.\nVariabilit\u00e0.\nQuesta specie \u00e8 molto polimorfa e non \u00e8 stata ancora studiata a fondo. Ad esempio nel meridione (e quindi con climi caldi) si presenta in diverse varianti (che secondo Pignatti rientrano nelle variabilit\u00e0 individuali; infatti da alcuni testi queste varianti sono considerate sinonimi della specie principale). Nell'elenco che segue sono indicate alcune variet\u00e0 e sottospecie :\nIbridi.\nAlcune delle diverse varianti osservate al sud dell'Italia secondo alcuni autori potrebbero essere degli ibridi tra la specie della presente scheda e la specie \"Cichorium endivia\" L. subsp. \"pumilum\" (Jacq.) Hegi (sinonimo = \"Cichorium pumilum\" Jacq.).\nSinonimi.\nLa specie di questa scheda, in altri testi, pu\u00f2 essere chiamata con nomi diversi. L'elenco che segue indica alcuni tra i sinonimi pi\u00f9 frequenti:\nUsi.\nCucina.\nIn cucina l'utilizzo pi\u00f9 frequente \u00e8 quello delle foglie nelle insalate (fresche o cotte). Se si fa un uso costante delle foglie fresche si ottengono anche i benefici medicamentosi descritti sopra. Per evitare l'eccessivo gusto amaro le foglie vanno raccolte prima della fioritura o va eliminata la parte pi\u00f9 interna, sbollentate in abbondante acqua leggermente salata e ripassare in padella con olio, aglio e peperoncino. La radice della pianta se tostata diventa un ottimo succedaneo del caff\u00e8 (pratica proposta a quanto pare nel 1600 dal medico e botanico veneto Prospero Alpini (1553\u00a0\u2013 1617); inizialmente per\u00f2 come scopo terapeutico), utilizzo attivato soprattutto in tempi di guerra quando le importazioni del caff\u00e8 subivano rallentamenti come ad esempio durante il periodo napoleonico in Europa, oppure per altri motivi in India, o ancora nella Germania Est del 1976 durante la \u00abcrisi del caff\u00e8\u00bb. La radice inoltre, se bollita, rappresenta una buona alternativa alimentare per il diabetico (l'inulina viene sopportata meglio dell'amido).\nAnche se oggi questo alimento \u00e8 messo in secondo piano, non dimentichiamoci che in passato era molto pi\u00f9 utilizzato come ad esempio \u00abpane e cicoria ripassata\u00bb. \u00c8 grazie al popolo romano che, tra tutte le erbe spontanee, la cicoria \u00e8 quella che maggiormente viene ricordata anche da chi in campagna non ci va mai. Anticamente esisteva il personaggio del \u00abcicoriaro\u00bb che come mestiere raccoglieva nei campi questa pianta e poi la rivendeva nei mercati rionali. Attualmente la maggioranza dei piatti preparati con la cicoria rientrano nella categoria dei \u00abpiatti tipici regionali\u00bb, mentre in Puglia si aggiunge al pur\u00e8 di fave.\nVariet\u00e0 orticole.\nLa cicoria selvatica ha dato origine a molte variet\u00e0 orticole (generalmente di cultivar antocianiche, con le foglie colorate); qui di seguito sono elencate alcune:\nIndustria.\nDalle foglie si ricavano coloranti blu. Dalle radici viene ricavato del biocarburante in quanto l'inulina \u00e8 un polisaccaride che facilmente pu\u00f2 essere convertito in alcol etilico. I fiori inoltre contengono degli acceleratori dell'attivit\u00e0 batterica utili nella fermentazione dei compost. Recentemente dalla radice di Cicoria \u00e8 stato estratto uno sciroppo (come per le barbabietole), ma la radice \u00e8 stata usata anche come dolcificante nel settore alimentare. La radice di cicoria viene usata anche nella produzione della birra: alcuni produttori la usano torrefatta per migliorare il sapore delle loro birre. Nell'industria dell'allevamento spesso nel foraggio vengono immesse delle quantit\u00e0 di cicoria in quanto si \u00e8 riscontrata una sua capacit\u00e0 di eliminare i parassiti interni degli animali.\nColtivazione.\nLa coltivazione della cicoria non \u00e8 molto impegnativa, si tratta di una specie abbastanza rustica e quindi resistente sia alle basse che alle alte temperature. Si deve vangare bene il terreno (abbastanza in profondit\u00e0) e quindi aggiungere del letame e concime minerale. La semina va fatta a seconda della variet\u00e0 (evitare i mesi pi\u00f9 freddi) e durante la crescita \u00e8 bene spolverare le giovani piantine con nitrato di calcio. Se si vogliono ottenere dei cespi compatti e croccanti allora si deve attivare la tecnica della \u00abforzatura\u00bb; le radici giovani vanno tagliate e messe in cassoni al coperto sotto del terriccio umido. Dopo un mese compaiono le foglie bianche dal delicato gusto chiamato anche \u00abRadicchio o Cicoria di Bruxelles\u00bb. Se si vuole accelerare la crescita bisogna riscaldare i cassoni.\nAvversit\u00e0.\nLa cicoria pu\u00f2 essere attaccata in superficie da afidi e lumache; in profondit\u00e0 dalle larve di maggiolini e dal grillotalpa. Un altro possibile pericolo per queste piante \u00e8 il marciume (da funghi tipo Botrytis o Peronospora) che pu\u00f2 essere bloccato sia evitando habitat caldo-umidi che trattando le piante con prodotti a base di zolfo."}
{"id": "482384", "revid": "1543377", "url": "https://it.wikipedia.org/wiki?curid=482384", "title": "Simca 1000", "text": "La Simca 1000 \u00e8 un'autovettura prodotta dal 1961 al 1978 dalla casa automobilistica francese SIMCA.\nStoria e profilo.\nGenesi del modello.\nA met\u00e0 degli anni cinquanta la SIMCA godeva di ottima salute economica: nonostante il tiepido successo del suo modello di punta, la Vedette, le vendite dell'altro modello in listino, la Aronde, stavano garantendo ampi introiti alla Casa di Nanterre, portandola al secondo posto tra i costruttori francesi, subito alle spalle della Renault.\nSorse qualche preoccupazione al patron della Simca, Enrico Teodoro Pigozzi, quando nel 1956 vi fu l'avvento della crisi di Suez, che provoc\u00f2 timore di impennate di prezzo del petrolio malgrado, in realt\u00e0, gli utili della Casa continuassero a mantenersi su ritmi sostenuti tanto da suscitare l'interesse della Chrysler. Pigozzi avvert\u00ec comunque la necessit\u00e0 di allargare la gamma verso il basso con una vettura che non doveva in alcun modo richiamare la Simca 6, che aveva avuto non poche difficolt\u00e0 ad affermarsi sul mercato. La nuova vettura teorizzata da Pigozzi doveva essere pi\u00f9 grande di un'utilitaria, ma pi\u00f9 piccola di una vettura di fascia media come la \"Aronde\".\nFin dal periodo pre-bellico, la produzione della Simca era stata incentrata su modelli Fiat, prodotti su licenza, e questa linea fu mantenuta anche dopo la fine della guerra. Nonostante la Aronde del 1951 si distaccasse nettamente dalla produzione Fiat, gran parte della meccanica era ancora legata a quella dei modelli della Casa torinese. Vi fu un continuo scambio di idee tra Pigozzi e Dante Giacosa: i due concordarono sulla necessit\u00e0, per la Simca, di avere un modello di fascia inferiore a quella della Aronde. In breve tempo furono avviati due progetti paralleli, uno a Nanterre ed uno a Torino: quello avviato in casa Simca divenne noto come Progetto 950 (dal livello di cilindrata ipotizzato per la nuova vettura), mentre quello della Fiat prese la sigla 122. Punti comuni ai due progetti erano relativi alla realizzazione di una vettura compatta, di cilindrata intorno a un litro e della massa a vuoto pari a circa 650\u00a0kg. Pigozzi auspicava un'architettura meccanica del tipo \"tutto dietro\", con motore e trazione posteriori, poich\u00e9 aveva osservato che le pi\u00f9 grandi concorrenti francesi mantenevano ancora le ruote motrici posteriori spesso con il motore sistemato sopra il retrotreno. Una tale situazione lasciava presagire ben poco dell'avvento della trazione anteriore che si sarebbe avuto di l\u00ec a sette anni.\nTra la fine del 1957 e l'inizio del 1958, comparvero i primi disegni schizzati dallo stilista Mario Revelli di Beaumont. La realizzazione dei primi modelli in scala reale fu conseguente, sia da parte della Simca che da parte della Fiat. Essi prefiguravano da vicino il modello definitivo, specialmente osservando il frontale (nel caso della Fiat) e la coda (nel caso della Simca), dove spiccava in entrambi i casi il tipico profilo a scalino che caratterizzer\u00e0 il modello di serie.\nSe la carrozzeria si avvi\u00f2 rapidamente alla forma definitiva, pi\u00f9 lento fu l'evolversi del comparto meccanico, a causa di svariate indecisioni sulla disposizione del motore e dei cilindri (orizzontale o verticale) e del tipo di cambio da utilizzare. Alla fine si opt\u00f2 per un motore verticale ed un cambio a 4 marce, per via dei costi pi\u00f9 contenuti che essi richiedevano. Nel 1960, il progetto 122 della Fiat partor\u00ec il suo quarto modello a grandezza naturale: quando venne sottoposto al giudizio di Pigozzi, quest'ultimo fu entusiasta ed incaric\u00f2 Revelli di Beaumont di apportare alcune piccole modifiche di dettaglio. L'ultimo sbocco del progetto 122 non convinse i vertici Fiat, i quali stavano pensando di sfruttare tale progetto per l'erede della \"600\". Perci\u00f2 la Fiat abbandon\u00f2 il progetto 122, che cadde quindi per intero nelle mani della Simca. Contemporaneamente, vennero studiate altre soluzioni analizzando anche altri modelli dotati della stessa architettura.\nNella primavera del 1960 cominciarono i test su strada dei primi prototipi della futura \"Simca 1000\". Nel frattempo, Pigozzi richiese l'aiuto di un secondo stilista automobilistico italiano, Felice Mario Boano, che intervenne in diversi dettagli, ritenendo la vettura di Mario Revelli gi\u00e0 un'eccellente prova di design. Fu in questo periodo che si cominci\u00f2 a dibattere sulla denominazione ufficiale da dare alla nuova vettura: in un primo tempo si pens\u00f2 al nome \"Arielle\", in maniera tale da dare continuit\u00e0 con i modelli \"Aronde\" e Ariane; alla fine si opt\u00f2 per una soluzione semplice e si scelse il nome della fascia di cilindrata in cui la nuova vettura sarebbe andata a collocarsi: \"1000\".\nTra la fine del 1960 e l'inizio dell'estate del 1961 avvenne lo smontaggio delle linee di assemblaggio della Vedette a favore delle nuove linee da destinare alla \"1000\". Si calcola che per l'arrivo delle nuove strutture siano stati movimentati ben 9 chilometri di camion per il trasporto a Poissy dei pezzi necessari al montaggio di ben 500 macchinari destinati all'assemblaggio della nuova vettura.\nDebutto.\nPoco prima del debutto ufficiale, la Simca 1000 fu oggetto di una presentazione in anteprima alla stampa, tenutasi sul circuito di Monthl\u00e9ry.\nLa presentazione ufficiale della vettura avvenne il 10 ottobre del 1961 al Salone di Parigi, l'ultimo ad essere ospitato al Grand Palais della capitale francese. Alla presentazione della vettura furono presenti diverse personalit\u00e0 di spicco della politica, dal presidente francese Charles De Gaulle allo Sci\u00e0 di Persia.\nDesign interno ed esterno.\nFrutto di un lavoro congiunto del centro stile Simca e di quello della Fiat, la Simca 1000 deve le sue linee a Mario Revelli di Beaumont, un designer autonomo che amava prestare servizio presso varie Case, senza fossilizzarsi su una in particolare, anche se notevole fu il suo apporto alla Casa francese e la \"1000\" rimase senza dubbio il suo lavoro pi\u00f9 noto tra quelli realizzati per la Simca.\nLa linea della \"Simca 1000\" era piuttosto classica ed a prima vista convenzionale, per via delle sue linee squadrate e della sua impostazione a tre volumi, ma non mancavano le particolarit\u00e0: il frontale era caratterizzato da proiettori tondi con luci di posizione sottostanti; in mezzo campeggiava la finta presa d'aria che rendeva meno vuota la vista anteriore. Il tratto pi\u00f9 caratteristico della zona anteriore era dato dagli scalini longitudinali sui lati del cofano che arrivavano fino alla base del parabrezza per proseguire anche in coda, sul cofano motore. Quest'ultimo tradiva la presenza del propulsore grazie alle grigliature. Sempre in coda trovavano posto i fari posteriori di forma circolare. Per quanto riguarda la fiancata, la linea di cintura piuttosto alta rendeva massiccia e poco agile la vista laterale, mentre un'altra particolarit\u00e0 era data dalla scanalatura longitudinale che correva lungo il tetto.\nL'abitacolo era piuttosto spazioso per quattro persone: l'utilizzo di superfici piane per la forma della carrozzeria, se da una parte rese elementare l'aspetto della vettura, dall'altra contribu\u00ec ad ottimizzare lo spazio interno. Il bagagliaio, sistemato anteriormente, era di discrete dimensioni (180 litri), grazie anche all'assenza del serbatoio, posto subito dietro il divanetto posteriore, ma la sua forma era molto irregolare per cui risultava difficoltoso inserire eventuali bagagli. Il posto guida era caratterizzato da un volante piuttosto basso e da una pedaliera disassata verso destra. Il cruscotto era composto da uno strumento principale che integrava il tachimetro ed il contachilometri, e da due strumenti pi\u00f9 piccoli, posti ai lati dei primo, che contenevano invece gli indicatori del livello carburante, della temperatura dell'acqua, della pressione dell'olio e degli indicatori di direzione. Sul lato destro la plancia era provvista di un vano portaoggetti.\nStruttura, meccanica e motore.\nAnche dal punto di vista tecnico, la Simca 1000 \u00e8 stata sviluppata in collaborazione con la Fiat, per cui molte soluzioni tecniche sono riprese dalla normale produzione in grande serie della casa torinese. Vale la pena menzionare che tra i tecnici incaricati di portare avanti il progetto della \"1000\" vi fu anche Rudolf Hruska; che diventer\u00e0 uno dei personaggi chiave nella produzione automobilistica dell'Alfa Romeo.\nMolte delle soluzioni meccaniche adottate dalla \"1000\" furono le stesse della Fiat 600 nonostante le due auto non avessero parti in comune. La stessa disposizione del motore e la trazione posteriore sono caratteri che derivano dalle impostazioni della Casa italiana. Di derivazione Fiat le sospensioni, tutte a ruote indipendenti, con avantreno a balestra trasversale e retrotreno a bracci oscillanti e molle elicoidali. Sui due assi erano inoltre presenti ammortizzatori idraulici telescopici. L'impianto frenante era di tipo idraulico, con tamburi sulle quattro ruote e freno a mano meccanico agente sul retrotreno. Lo sterzo era del tipo a vite e rullo, ovviamente non ancora servoassistito. Tutte queste caratteristiche furono comunque oggetto di alcuni ritocchi, ad esempio la presenza di perni autolubrificanti e di un ammortizzatore idraulico nello sterzo. Va inoltre sottolineata la presenza di un massiccio supporto in acciaio in corrispondenza del retrotreno: si tratta di una soluzione mutuata dalla Chevrolet Corvair, della cui analisi da parte dei tecnici Simca si era gi\u00e0 parlato in precedenza. Questo telaietto ausiliario a forma di \"V\" serve a sostenere il gruppo motopropulsore ed il retrotreno stesso.\nLa Simca 1000 era spinta da un motore interamente progettato e realizzato dalla Simca che rompeva con la tradizionale familiarit\u00e0 dei motori delle due Case: si trattava di un motore sistemato in posizione posteriore longitudinale ed inclinato di 15\u00b0 a sinistra per ridurre gli ingombri in altezza. Tale motore, della cilindrata di 944 cm\u00b3, fu il primo della serie di motori nota Serie 315. Una delle somiglianze motoristiche con la Fiat fu la posizione del radiatore, posto di lato come sulle \"600\". La potenza massima raggiunta da questo motore era di 45\u00a0CV SAE (o 34\u00a0CV DIN), sufficienti per spingere\u00a0la vettura ad una velocit\u00e0 massima di 125\u00a0km/h.\nIl cambio era manuale a 4 marce sincronizzate: i sincronizzatori erano stati realizzati dalla Porsche.\nEvoluzione.\nLa produzione si port\u00f2 ben presto a pieno regime, fino ad arrivare a fine anno ad un ritmo di oltre 250 esemplari al giorno.\nA prima vista paragonabile ad una berlina di classe media, la Simca 1000 aveva costi di produzione e di utilizzo particolarmente contenuti che le consentivano di concorrere direttamente con le vetture utilitarie. Il fatto di trovarsi per esempio molto a proprio agio nei percorsi cittadini, l'avvicinava infatti molto di pi\u00f9 ad una piccola cittadina che non ad una pi\u00f9 prestante, comoda e confortevole vettura da famiglia. L'accoglienza inizialmente fu solo tiepida, poich\u00e9 le si criticava una certa eccessiva povert\u00e0 nell'allestimento interno. Altre critiche riguardarono lo sterzo non proprio preciso e la distribuzione dei pesi tutt'altro che ottimale che l'architettura di tipo \"tutto dietro\" generava. Nonostante ci\u00f2, per\u00f2, i consensi fioccarono numerosi e dopo neanche un anno di produzione si era gi\u00e0 arrivati a 108.551 esemplari prodotti ad un ritmo giornaliero ormai salito a 800 esemplari.\nI primi aggiornamenti significativi si ebbero nel 1963, con l'aggiornamento del motore, portato da 34 a 39\u00a0CV DIN, e con l'arrivo di due nuove versioni a completare la gamma: da una parte la versione di base, denominata Simca 900, che nonostante la denominazione era motoristicamente identica alla \"1000\" normale, ma con una dotazione ancor pi\u00f9 semplificata (paraurti senza rostri, cornici dei fari in tinta anzich\u00e9 cromati, ecc); dall'altra, la Simca 1000 GL, la cui dotazione pi\u00f9 ricca comprendeva la vernice metallizzata, le modanature laterali cromate e rivestimenti pi\u00f9 pregiati. Questo ampliamento della gamma fu dovuto alla naturale necessit\u00e0 di diversificare le caratteristiche della \"1000\" in base alle esigenze del pubblico, ma anche all'avvento della \"Renault 8\", che si riveler\u00e0 subito la pi\u00f9 temibile rivale per la \"1000\".\nNel 1962, fu presentata al Salone di Ginevra la Simca 1000 Coup\u00e9, basata sul pianale e sulla meccanica della \"1000\", ma ridisegnata in chiave sportiveggiante dallo stilista italiano Bertone.\nNel 1964 la Casa francese effettu\u00f2 una serie di aggiornamenti pi\u00f9 corposi e volti a ridurre le critiche rivolte alla vettura ed inerenti per esempio le sue scarse finiture e l'imprecisione del suo sterzo. Alla fine dell'anno, il 18 novembre, la Simca rimase orfana del fondatore Pigozzi, che gi\u00e0 da un anno aveva lasciato il posto di presidente a Georges H\u00e9reil. In occasione del Salone di Torino 1963 la collaborazione con la Fiat e con la sua consociata sportiva Abarth, realizzatasi grazie a Rudolf Hruska, da poco alla Simca, il quale aveva lavorato con Carlo Abarth in Cisitalia, port\u00f2 alla realizzazione della Simca Abarth 1150, ottenuta sulla base delle \"1000\" stradali con motore portato a 1137\u00a0cm\u00b3 e disponibile in quattro versioni:\nIl passaggio della Simca nell'orbita della Chrysler segn\u00f2, purtroppo, la fine della produzione delle 1150, che uscirono di listino nell'autunno-inverno 1965.\nNel frattempo, gli sforzi della Simca di apportare significative migliorie si concretizzarono nel 1965 con nuovi e significativi aggiornamenti alla gamma. Fu introdotta la 1000 GLS, che per allestimento e dotazione and\u00f2 a porsi al top di gamma, grazie ai sedili reclinabili e con imbottitura pi\u00f9 elegante, al clacson concentrico al volante. Ma nel frattempo la \"Renault 8\" stava decisamente mettendo i bastoni tra le ruote alla \"1000\", grazie anche ai successi sportivi della berlina di Billancourt, mentre la Casa di Poissy aveva appena rinunciato alle gare, per cui disponeva di una marcia in meno per far presa sul pubblico. Per questo motivo, di l\u00ec a poco, la meccanica della \"1000\" far\u00e0 da base per la realizzazione della CG, utilizzata anche nelle competizioni.\nNel 1966 la gamma fu riorganizzata con l'arrivo di nuovi modelli e l'uscita dal listino di altri: la \"900\" fu cancellata, la \"1000\" base fu sostituita dalla 1000 L, la 1000 LS, nuova entrata, and\u00f2 ad inserirsi tra la \"L\" e la \"GL\", mentre la \"1000 GLS\" rimase al vertice della gamma. Contemporaneamente vi furono miglioramenti pi\u00f9 sostanziosi alle finiture dell'intera gamma, che pot\u00e9 disporre di un divanetto abbattibile fin dagli allestimenti meno ricchi, soluzione atta ad aumentare la capacit\u00e0 di carico; inoltre fu ridisegnato l'intero cruscotto, che sfoggiava un tachimetro a sviluppo orizzontale e comparvero i deflettori ai finestrini laterali anteriori. Sempre nel 1966 vi fu l'arrivo della 1000 GLA, caratterizzata da un inedito cambio semiautomatico Verto a tre rapporti. Nonostante altri problemi che affliggevano la piccola Simca, come i consumi giudicati eccessivi, le vendite tornarono a salire ed alla fine del 1966 risultarono superiori di circa un terzo rispetto all'anno prima.\nNel 1967, per\u00f2, le vendite tornarono a calare ed alla fine dell'anno si scese sotto la soglia delle 100\u00a0000 unit\u00e0; peggio ancora and\u00f2 l'anno seguente: a quel punto, persino una rivale accreditata come la Renault 8 era un'auto anziana, tant'\u00e8 che verr\u00e0 affiancata dalla Renault 12, anche se proseguir\u00e0 la sua carriera commerciale ancora per qualche anno. Quanto alla \"1000\", essa vide l'arrivo di un nuovo motore, sempre da 944\u00a0cm\u00b3, ma non pi\u00f9 appartenente alla famiglia dei motori \"serie 315\", bens\u00ec a quella dei motori \"serie 349\". Era cio\u00e8 derivato dall'unit\u00e0 da 1.1 litri montata sulla Simca 1100, che stava riscuotendo un buon successo.\nNel 1969 arriv\u00f2 un vero e proprio restyling, che finalmente diede un contributo tangibile al tanto atteso processo di svecchiamento della linea della vettura: anteriormente i gruppi ottici divennero di maggior diametro, la calandra venne ridisegnata ed attualizzata, posteriormente i tondi fari utilizzati fino a quel momento lasciarono il posto a due nuovi fari compositi di forma quadrata e di maggiori dimensioni. Dal punto di vista tecnico venne rinforzato l'avantreno, vennero apportate migliorie anche al retrotreno ( il camber delle ruote divenne negativo e ci\u00f2 comport\u00f2 un sensibile miglioramento della tenuta di strada) e venne totalmente riprogettato lo sterzo, ora a cremagliera, mentre le ruote, fino a quel momento da 12 pollici di diametro, crebbero a 13 pollici, con l'eccezione della nuova versione di base, la Sim'4. Questa nuova versione di attacco, prevista per il solo mercato francese, era equipaggiata con un nuovo motore da 777\u00a0cm\u00b3 e della potenza fiscale di 4CV (da cui la denominazione). Tale motore erogava fino a 31\u00a0CV DIN. Sopra la \"Sim'4\" and\u00f2 a posizionarsi la \"1000 5CV\", che sostitu\u00ec in un colpo i precedenti modelli \"LS\" e \"GL\" e mantenne il motore da 944\u00a0cm\u00b3, mentre al vertice della gamma la \"1000 GLS\" fu sostituita dalla 1000 Sp\u00e9cial, con motore mutuato direttamente dalla \"1100\" e potenza di 49\u00a0CV DIN. Con i nuovi aggiornamenti, le vendite tornarono a salire ed alla fine dell'anno tornarono a veleggiare oltre la quota di 108\u00a0000 esemplari, lontani dai 168\u00a0000 raggiunti nel 1963, ma pur sempre sopra il limite di redditivit\u00e0. Del 1969 \u00e8 anche l'avvio del cosiddetto \"Challenge Simca\", un'iniziativa con la quale la Casa francese torn\u00f2 nel mondo delle competizioni.\nIl 25 febbraio del 1970 vide l'uscita dalle linee di montaggio di Poissy della milionesima \"1000\". Nello stesso anno, vi furono nuovi e significativi aggiornamenti per la gamma: la \"Sim'4\" conobbe un leggero aumento di potenza, passata da 31 a 33 CV; la \"1000 5CV\" pass\u00f2 anch'essa da 42 a 44\u00a0CV e fu proposta in pi\u00f9 allestimenti, col ritorno ad alcune delle vecchie sigle, ossia \"LS\" e \"GLS\"; infine, la \"Sp\u00e9cial\" vide la sua potenza passare da 49 a 55 CV ed adott\u00f2 i freni a disco anteriori, pur perdendo il doppio terminale di scarico. L'avvento del \"Challenge Simca\" fu anche l'occasione per lanciare, sempre nel 1970, la Simca 1000 Rallye, una vettura destinata a costituire la base per gli esemplari destinati a competere con le \"Renault 8\" e a ridare lustro alla marca francese, oramai completamente di propriet\u00e0 della Chrysler. Nella versione stradale il suo motore era lo stesso della \"Sp\u00e9cial\", ma l'allestimento era decisamente spartano: in pratica si trattava di una \"Sim'4\" con motore della \"Sp\u00e9cial\" e con alcuni allestimenti specifici, come il cofano anteriore nero opaco e bande trasversali in coda, anch'esse di color nero.\nPi\u00f9 tranquillo fu il 1971 : il pi\u00f9 grosso aggiornamento fu l'introduzione di una \"1000 5CV\" dall'allestimento pi\u00f9 semplificato, che andasse ad interporsi tra la \"Sim'4\" e la \"1000 L\". Anche il 1971 si concluse con risultati positivi nelle vendite, raggiungendo 104.119 esemplari.\nNel 1972, la rivale di sempre della \"1000\", la \"R8\", lasci\u00f2 per sempre le competizioni (i modelli Gordini 1255 e 1296 non venivano pi\u00f9 prodotti dall'estate 1970) e la \"R12 Gordini non fu intesa come loro sostituta\". Ci\u00f2 diede modo alla neonata \"Chrysler-France\" (che deteneva il marchio Simca) di orientarsi maggiormente nelle competizioni, visto anche il successo commerciale della \"Simca 1000 Rallye\", che fu sostituita dalla Rallye 1, la quale si differenziava per il motore da 1294\u00a0cm\u00b3, in grado di erogare una potenza massima di 60 CV. Anche questo modello fece da base per chi avesse voluto cimentarsi nelle competizioni. Lo stesso anno la \"Chrysler-France\" fond\u00f2 il \"Simca Racing Team\", in modo da accompagnare l'entrata in listino della \"Rallye 1\". Lo stesso anno, la Matra-Simca MS670 trionf\u00f2 alla 24 Ore di Le Mans, accostando quindi il marchio Simca al concetto di vittoria nelle competizioni. Ci\u00f2 regal\u00f2 anche alla \"1000\" quei consensi tanto affannosamente inseguiti negli anni precedenti. Anche gran parte della gamma restante venne rivisto in chiave sportiveggiante: la \"GLS\" ricevette il motore da 1.1 litri e 55\u00a0CV della vecchia \"Rallye\" e della \"Sp\u00e9cial\", mentre quest'ultima venne equipaggiata con il motore della \"Rallye 1\". Questa riguadagnata reputazione della \"1000\" trov\u00f2 riscontro nei dati di vendita: alla fine del 1972 furono prodotti 111.542 esemplari.\nMa gi\u00e0 a fine estate 1972, la \"Rallye 1\" venne affiancata dalla Rallye 2, il cui motore aveva una potenza massima di 82 CV(86 dal 1975) e con altri aggioornamenti nella meccanica: l'impianto frenante divenne a quattro dischi, la frizione fu rinforzata e per meglio bilanciare la distribuzione dei pesi tra asse anteriore e posteriore, il radiatore fu spostato anteriormente e dotato di un ventilatore azionato mediante termostato. Nell'abitacolo cambi\u00f2 il cruscotto, divenuto pi\u00f9 completo e leggibile (tachimetro con fondoscala a 200\u00a0km/h, contagiri, manometro olio, temperatura acqua e livello carburante. Anche in questo caso il successo fu immediato, specie presso i giovani e grazie soprattutto ad un prezzo veramente concorrenziale. Inoltre, nel 1973, la \"Matra-Simca MS670B\", evoluzione del modello che trionf\u00f2 a Le Mans l'anno prima, fece il bis, accompagnando il marchio \"Simca\" nell'olimpo dello sport. Con l'arrivo della \"Rallye 2\", il resto della gamma ricevette le sospensioni della \"Rallye 1\". L'unica che non le ricevette fu la \"Sim'4\", la quale venne tolta dai listini francesi nel 1973.\nMa la serenit\u00e0 fu di breve durata: la crisi petrolifera del 1973, infatti, port\u00f2 un fortissimo aumento del prezzo del petrolio e dei carburanti. Pertanto, le versioni \"Rallye\" tanto acclamate fino a quel momento, dal 1974 divennero le versioni da evitare, anche se,in realt\u00e0, i consumi d'uso, specie per la 2 e poi per la 3, non erano cos\u00ec elevati. Neppure il terzo successo della Matra-Simca a Le Mans riusc\u00ec ad invertire la tendenza negativa. Un tentativo si ebbe con la nascita della 1000 GLE, praticamente una \"GLS\" con il motore da 944\u00a0cm\u00b3, ma alla fine di quell'anno la produzione torn\u00f2 definitivamente sotto le 100\u00a0000 unit\u00e0 vendute, numero che scender\u00e0 sempre pi\u00f9.\nNel 1975 la gamma ricevette alcuni aggiornamenti negli interni, con nuova strumentazione circolare, tranne la \"Rallye 2\" che gi\u00e0 disponeva di tale soluzione. Vennero anche proposti nuovi rivestimenti, nuovi braccioli e nuovi pannelli porta. Inoltre, la gamma venne aggiornata con l'arrivo della 1000 SR, una versione disponibile in due motorizzazioni: 1.1 da 55\u00a0CV o 1.3 da 60 CV. Contemporaneamente la \"GLS\" vide il suo motore ridotto a 944\u00a0cm\u00b3, cos\u00ec come la \"Sp\u00e9cial\" dovette tornare al vecchio motore da 1.1 litri. Ma nel contempo, dalla \"GLS\" venne derivata una nuova versione di lusso, denominata 1000 Extra e la cui ricca dotazione comprendeva: cinture di sicurezza con arrotolatore, fari allo iodio, clacson a compressore, vetri oscurati, sedili rivestiti in velluto e pavimento con moquette. Addirittura, si poteva scegliere in alternativa l'autoradio o il tetto apribile.\nNel 1976 arriv\u00f2 un vero restyling: fu il frontale ad esserne maggiormente interessato, con l'adozione di nuovi fari rettangolari, ed un cofano leggermente rivisto. La vettura venne commercializzata con il nome di Simca 1005 per le versioni dotate di motore da 944\u00a0cm\u00b3 e di Simca 1006 per quelle equipaggiate con il 1.1 da 55 CV. Nonostante il restyling, la gamma continu\u00f2 a risentire il peso degli anni, anche a causa di nuove rivali pi\u00f9 innovative. Inoltre stava per essere lanciata la Chrysler Sunbeam, pi\u00f9 moderna e pi\u00f9 pratica, grazie al bagaliaio posteriore (anche se di accesso difficoltoso), e con motorizzazioni simili.\nNel dicembre del 1977 fu presentata anche la Rallye 3, versione sportiva della \"1000\" ristilizzata, con lo stesso 1.3 della \"Rallye 2\", ma ancor pi\u00f9 potente con i suoi 103 CV, ed in grado di spingere la vettura fino a 183\u00a0km/h. La \"Rallye 3\" fu l'unica versione del nuovo corso a mantenere la denominazione \"1000\" e si distingueva esternamente per i passaruota pi\u00f9 larghi e dal contorno pi\u00f9 squadrato. La messa in listino avvenne nel gennaio del 1978. Fu l'ultima novit\u00e0 nella gamma: quattro mesi dopo, a maggio, la Simca 1000 fu tolta di produzione, dopo quasi due milioni di esemplari prodotti.\nRiepilogo caratteristiche.\nDi seguito vengono riepilogate le caratteristiche relative alle varie versioni previste per la gamma della \"Simca 1000\". I prezzi riportati sono espressi in franchi francesi e si riferiscono al momento del debutto nel mercato transalpino:\nAttivit\u00e0 sportiva.\nBasandosi sulla Simca 1000, l'ingegnere Carlo Abarth, in accordo con l'azienda francese, ne realizz\u00f2 la versione da competizione denominata 2000 GT. Era dotata di un propulsore 4 cilindri in linea dalla potenza di 204 cv gestito da un cambio manuale a sei marce che riusciva a portare il mezzo ad una velocit\u00e0 massima di 250\u00a0km/h. Le sospensioni erano costituite da bracci triangolari, balestre trasversali per i bracci inferiori e ammortizzatori idraulici telescopici nella sezione anteriore e da bracci oscillanti obliqui triangolari, molle a elica e ammortizzatori idraulici telescopici in quella posteriore. L'impianto frenante era costituito da freni idraulici a disco. La prima corsa vinta dalla vettura avvenne nel 1964 alla salita Stellavena-Boscochiesanuova, dove vinse il pilota Franco Patria. Successivamente, nel 1965, vi fu la conquista del trofeo Shell ad Imola, della gara in salita Bolzano-Mendola e numerose altre vittorie nelle cronoscalate negli anni successivi."}
{"id": "482385", "revid": "1226", "url": "https://it.wikipedia.org/wiki?curid=482385", "title": "Fluoxetine", "text": ""}
{"id": "482386", "revid": "1516087", "url": "https://it.wikipedia.org/wiki?curid=482386", "title": "Mario Grampa", "text": "Biografia.\nMilit\u00f2 nel Partito Socialista Italiano contribuendo alla lotta di liberazione nazionale. Fu eletto sindaco della sua citt\u00e0 natale nel 1946, ma lasci\u00f2 l'incarico nell'agosto 1947 in seguito alla frattura fra socialisti e comunisti. \u00c8 stato il secondo e ultimo sindaco socialista di Busto Arsizio, dopo Carlo Azimonti nel 1914.\nDopo la scomparsa di Rodolfo Morandi avvenuta nel 1955, gli subentr\u00f3 al Senato della Repubblica e fu confermato senatore nella III legislatura a seguito delle elezioni politiche svoltesi nel 1958."}
{"id": "482388", "revid": "287204", "url": "https://it.wikipedia.org/wiki?curid=482388", "title": "Distretto di Orbe", "text": "Il distretto di Orbe \u00e8 stato un distretto del Canton Vaud, in Svizzera. Confinava con i distretti di Grandson a nord, di Yverdon a est, di Echallens a sud-est, di Cossonay a sud, di La Vall\u00e9e a sud-ovest e con la Francia (dipartimento del Doubs nella Franca Contea) a nord-ovest. Il capoluogo era Orbe.\nIn seguito alla riforma territoriale entrata in vigore nel 2008 il distretto \u00e8 stato soppresso e i suoi comuni sono entrati a far parte del distretto del Jura-Nord vaudois.\nAmministrativamente era diviso in 4 circoli e 25 comuni:"}
{"id": "482390", "revid": "287204", "url": "https://it.wikipedia.org/wiki?curid=482390", "title": "Mario Felice Boano", "text": "Biografia.\nGli inizi alla Farina.\nNato a Torino nel 1903, frequent\u00f2 la Scuola tecnica San Carlo ed ebbe le prime esperienze di lavoro dopo la prima guerra mondiale negli Stabilimenti Farina, in qualit\u00e0 di tracciatore di carrozzeria. All'epoca, gli Stabilimenti Farina furono tra i primi ad utilizzare la tecnica dello stampaggio per produrre i lamierati necessari a vestire gli autotelai, per cui Boano si ritrov\u00f2 in una realt\u00e0 lavorativa all'avanguardia per l'epoca. Nel 1930 Boano segu\u00ec Battista Farina, il quale si era distaccato dall'azienda del fratello Giovanni per fondare la Pininfarina, che negli anni a venire diventer\u00e0 famosa in tutto il mondo. Qui Boano lavor\u00f2 come capo progettista ed in seguito prest\u00f2 servizio di consulenza. Sempre negli anni trenta apr\u00ec una ditta in proprio, specializzata in falegnameria industriale, ed in particolare alla produzione dei mascheroni in legno per l'assemblaggio dei lamierati, utilizzati dalle case automobilistiche committenti.\nApprodo alla Ghia.\nAttraverso tale attivit\u00e0 Boano strinse un solido rapporto di collaborazione e di personale amicizia con Giacinto Ghia, fondatore e titolare dell'omonima carrozzeria. Alla morte di quest'ultimo e per sua espressa volont\u00e0 la \"Carrozzeria Ghia\" venne affidata al cognato Giorgio Alberti e a Boano.\nNel 1947 Boano acquis\u00ec la quota societaria di Alberti, divenendo cos\u00ec l'unico proprietario dell'azienda. Sotto la sua gestione la Ghia torn\u00f2 a decollare. Sono di questi anni alcune famose realizzazioni Supergioiello, disegnate da Giovanni Michelotti su telai Fiat ed Alfa Romeo, le versioni coup\u00e9 B-Junior della Lancia Aurelia e della Fiat 1400 ed infine il prototipo della Volkswagen Karmann Ghia. Nel marzo del 1954, Boano cede la Ghia a causa di ripetute divergenze con il nuovo socio Luigi Segre. Boano stabil\u00ec un prezzo alto per le sue quote, ma Segre accett\u00f2 di pagare senza battere ciglio e fu cos\u00ec obbligato a vendergli l'azienda proprio negli stessi giorni in cui aveva ottenuto la commessa per costruire le scocche dell'Alfa Romeo Giulietta Sprint, che verr\u00e0 presentata al Salone di Torino il 19 di quel mese.\nLa fondazione della Boano Lavorazioni Speciali.\nFu cos\u00ec che Boano lasci\u00f2 la Ghia per tornare a creare una propria impresa e pochi mesi dopo fond\u00f2 a Torino con il figlio Gian Paolo e suo genero Luciano Pollo (quest'ultimo gi\u00e0 socio di Ezio Ellena nell'omonima carrozzeria) la carrozzeria \"Boano Lavorazioni Speciali\" che ebbe subito successo, carrozzando un'Alfa Romeo 6C 3000CM per il presidente argentino Peron e fornendo ad Henry Ford II una versione modificata della Ford Lincoln denominata \"Indianapolis\". In questo periodo strinse anche una nuova collaborazione con l'Alfa Romeo per la produzione della \"1900 Primavera\", delle quali ne furono prodotti 286 esemplari tra il 1955 e il 1957. Oltre ai questa collaborazione, la Carrozzeria Boano produsse altre automobili in serie limitata come le Abarth 207A e 209A, su disegno di Giovanni Michelotti; la \"Corsair\", prodotta su telaio costruito da Enrico Nardi e meccanica Chrysler; la \"Sport TV 1100\", una coup\u00e9 in alluminio basata sul pianale e sulla meccanica (elaborata dai fratelli Giannini) della Fiat 1100-103 TV. Nel 1957 l'azienda verr\u00e0 per\u00f2 rilevata da Ezio Ellena, che ne cambi\u00f2 la ragione sociale in \"Carrozzeria Ellena\".\nMa la prolifica attivit\u00e0 della Carrozzeria Boano nei suoi pochi anni di esistenza la rese immortale. Tra i suoi lavori vi furono anche la realizzazione di 65 scocche modello GT coup\u00e9 su telaio Ferrari 250, oltre ad alcuni modelli fuoriserie su telaio Ferrari 410 Superamerica.\nDopo il 1957, Boano stipul\u00f2 un contratto con la FIAT con il quale le parti si impegnavano alla creazione, dall'anno seguente, del Centro Stile Fiat che Boano avrebbe diretto. In seguito, la direzione di tale Centro stile sarebbe stata proseguita dal figlio Gian Paolo fino al 1988."}
{"id": "482391", "revid": "92723", "url": "https://it.wikipedia.org/wiki?curid=482391", "title": "Arcidiocesi di Ancona-Osimo", "text": "Larcidiocesi di Ancona-Osimo () \u00e8 una sede metropolitana della Chiesa cattolica in Italia appartenente alla regione ecclesiastica Marche. Nel 2020 contava 207.000 battezzati su 220.980 abitanti. \u00c8 retta dall'arcivescovo Angelo Spina.\nTerritorio.\nL'arcidiocesi si estende per intero nella provincia di Ancona e comprende i comuni di Ancona, Osimo, Falconara Marittima, Numana, Camerano, Camerata Picena, Castelfidardo, Polverigi, Staffolo, Filottrano, Agugliano, Sirolo, Offagna, e la frazione Grancetta di Chiaravalle.\nConfina a nord con la diocesi di Senigallia, ad ovest con la diocesi di Jesi, a sud e ad ovest con la diocesi di Macerata-Tolentino-Recanati-Cingoli-Treia, a sud con la prelatura di Loreto, ad est con il mare Adriatico.\nSede arcivescovile \u00e8 la citt\u00e0 di Ancona, dove si trova la cattedrale di San Ciriaco. A Osimo sorge la concattedrale di San Leopardo. Altri monumenti significativi dell'arcidiocesi sono: ad Ancona la chiesa di Santa Maria della Piazza, le abbazie di Portonovo e di San Pietro al Conero, San Francesco alle Scale e San Domenico; ad Osimo il battistero, la basilica di San Giuseppe da Copertino, il santuario di Campocavallo.\nL'arcidiocesi ha una superficie di 501\u00a0km\u00b2, suddivisa in 72 parrocchie, raggruppate in 5 zone pastorali: Ancona centro, Ancona periferia, Osimo, Falconara Marittima e Castelfidardo.\nProvincia ecclesiastica.\nLa provincia ecclesiastica di Ancona, istituita nel 1972, comprende quattro sedi suffraganee:\nStoria.\nL'attuale arcidiocesi \u00e8 frutto dell'unione di due antiche sedi, ognuna con una propria millenaria storia.\nAncona.\nLe prime notizie sulla vita cristiana di Ancona si riferiscono alla \"memoria antiqua\" di santo Stefano protomartire di cui parla sant'Agostino in un suo sermone, risalente forse al 425, mentre da papa Gregorio Magno si ha la notizia che anche la prima cattedrale di Ancona era dedicata a questo santo.\nLa tradizione liturgica anconitana ricorda diversi santi martiri, tra cui san Liberio, le sante Palazia e Laurenzia, i santi Pellegrino, Ercolano e Flaviano. In particolare antiche tradizioni tramandano come primi vescovi anconitani due santi di origine greca, Primiano (III secolo) e Ciriaco (IV secolo), che testimoniano lo stretto legame della citt\u00e0 di Ancona con l'Oriente cristiano; se l'esistenza storica di questi due santi non \u00e8 messa in dubbio, meno sicuro tuttavia appare il loro episcopato anconitano.\nLa prima testimonianza storica dell'esistenza di una sede vescovile anconitana \u00e8 una lettera di papa Gelasio I (492-496), scritta ai vescovi Massimo ed Eusebio, perch\u00e9 si occupassero dell'illecito che avrebbe commesso il vescovo anconitano, di cui non \u00e8 fatto il nome, accusato dal vescovo della \"ecclesia Camiscana\" (probabilmente Camerino), di aver occupato alcune parrocchie sotto la sua giurisdizione. Il primo vescovo di cui si conosce con certezza il nome \u00e8 san Marcellino, vissuto verosimilmente nel VI secolo, di cui parla Gregorio Magno nei suoi \"Dialoghi\" (circa 593-594). L'epistolario di questo pontefice ci fa conoscere il nome di un altro vescovo di Ancona, Sereno, incaricato dal papa nel 599 di visitare la Chiesa di Osimo, da tempo senza vescovo. Sereno mor\u00ec prima di dicembre del 603, poich\u00e9 una lettera di papa Gregorio di questo mese ci informa che, per la vacanza della sede anconitana, erano stati eletti tre candidati, sui quali il pontefice ordin\u00f2 un'inchiesta, prima di procedere alla nomina definitiva del nuovo vescovo.\nA questi vescovi, la tradizione anconitana ha aggiunto altri vescovi la cui esistenza storica non \u00e8 per\u00f2 comprovata da documenti coevi: Marco nel 462 (o 465), Trasone I nel 500, Tommaso in una data incerta nel VI secolo e Giovanni I nel 629. I successivi vescovi anconitani del primo millennio sono per lo pi\u00f9 noti per la loro partecipazione ai concili celebrati a Roma dai pontefici: ricordiamo Mauroso e Giovanni II, che presero parte ai concili che condannarono l'eresia monotelita nel 649 e nel 680; e Paolo, che nell'878 fu inviato come legato pontificio a Costantinopoli, ma avendo aderito al partito del patriarca Fozio venne deposto dalla sede anconitana.\nTra i vescovi del XIII secolo si distinsero in particolare Gerardo II e Giovanni Bono. Durante l'episcopato di Gerardo, camaldolese, furono rinvenute le reliquie dei martiri Pellegrino, Ercolano e Flaviano; a questo vescovo si deve inoltre la stesura di una nuova normativa per la vita dei canonici della cattedrale. Giovanni Bono invece \u00e8 noto per \u00abla sua partecipazione al concilio di Lione nel 1245 e la sua nomina a vicario papale per il Regno di Sicilia\u00bb.\nNel 1419 papa Martino V decise di unire alla diocesi di Ancona quella di Numana (detta anche Umana). L'unione fu sancita dalla bolla \"Ex supernae majestatis\" del 19 ottobre 1422 e la diocesi prese il nome di diocesi di Ancona e Umana (\"Anconitana et Numanensis\"). Tuttavia, diversamente dal solito, l'unione delle due diocesi non fu \"aeque principaliter\" e Numana non conserv\u00f2 nessuna prerogativa vescovile, anzi la sua cattedrale fu ridotta a semplice parrocchia. Nei secoli successivi i vescovi di Ancona tralasciarono il titolo di vescovi di Umana, fino a quando il 22 aprile 1747 papa Benedetto XIV impose loro con una bolla di adottare il doppio titolo.\nLa seconda met\u00e0 del XVI secolo vide sulla cattedra anconitana la presenza di validi vescovi riformatori, che si impegnarono in prima persona nell'attuazione dei decreti del concilio di Trento. Il primo \u00e8 Vincenzo Lucchi (1556-1585), che istitu\u00ec il seminario vescovile e impose l'obbligo della residenza a tutti i titolari di benefici ecclesiastici. Segue il cardinale Carlo Conti (1585-1615), che celebr\u00f2 un sinodo diocesano, comp\u00ec ben cinque visite pastorali nella sua diocesi ed accolse i gesuiti.\nNel 1796 un'immagine della Vergine esposta nella cattedrale fu vista aprire e chiudere gli occhi per quattro mesi da una grande folla, stimata in circa sessantamila persone. Nel febbraio dell'anno successivo Napoleone Bonaparte venne in citt\u00e0 e volle personalmente istituire un processo intorno a questo fatto, con l'intento di por fine ad una presunta superstizione. Esamin\u00f2 scrupolosamente l'immagine, interrog\u00f2 i canonici, volle destinare a opere di carit\u00e0 la collana di perle che ornava l'immagine e traslarla in un monastero, ma per rispetto del popolo che l'aveva venerata cambi\u00f2 decisione sulla collana e acconsent\u00ec che l'immagine tornasse in cattedrale. Il prodigio della Madonna del Duomo \u00e8 ancora oggi uno dei principali centri di attrazione della comunit\u00e0 cristiana anconetana.\nIl 14 settembre 1904 la sede fu elevata al rango di arcidiocesi \"honoris causa\" immediatamente soggetta alla Santa Sede con il decreto \"Honoribus et privilegiis\" della Congregazione Concistoriale. Il 15 agosto 1972 fu ulteriormente elevata a sede metropolitana da papa Paolo VI con la bolla \"Qui apostolico\"; le furono assegnate come suffraganee le diocesi di Osimo e di Jesi.\nOsimo.\nSecondo la tradizione fu il martire san Feliciano a diffondere la fede cristiana nel territorio di Osimo alla met\u00e0 del III secolo. Nel 303, nel corso delle persecuzioni ordinate da Diocleziano, ad Osimo subirono il martirio i santi Fiorenzo, Diocleziano e Sisinnio; sul luogo del martirio fu eretta una chiesa a loro dedicata ancora oggi esistente.\nIl primo vescovo di Osimo di cui si hanno notizie fu san Leopardo vissuto in epoca incerta, probabilmente nel IV o V secolo. Nel 599, papa Gregorio Magno affid\u00f2 la chiesa osimana, \"\u00abdiu pastorali sollecitudine destitutam\u00bb\", ossia da lungo tempo vacante, alle cure pastorali del vescovo Sereno di Ancona.\nA partire dal VII secolo riprende la serie episcopale osimana con il vescovo Fortunato, che prese parte al concilio lateranense indetto da papa Martino I nel 649 per condannare l'eresia monotelita. Segue il vescovo Giovanni, che nel 680 figura tra i prelati che parteciparono al concilio romano voluto da papa Agatone per rinnovare la condanna del monotelismo. Attribuito all'VIII secolo \u00e8 san Vitaliano, che fece ricostruire la cattedrale dedicata a san Leopardo; un vescovo osimano di nome Vitaliano prese parte al sinodo romano del 743.\nNell'XI secolo il vescovo Ghislerio fu duramente ripreso da san Pier Damiani per la sua condotta immorale. Nel 1053 papa Leone IX consacr\u00f2 la cattedrale di Osimo, che fu ulteriormente ampliata ad opera del vescovo Gentile sul finire del XII secolo.\nNel XIII secolo, nel contesto della lotta tra guelfi e ghibellini, la citt\u00e0 di Osimo ader\u00ec al partito dell'imperatore Federico II. Per questo motivo, il 22 maggio 1240 papa Gregorio IX con la bolla \"Recte considerationis examine\" soppresse la diocesi di Osimo e ne incorpor\u00f2 il territorio nell'erigenda diocesi di Recanati. Il 15 novembre dello stesso anno Osimo pass\u00f2 sotto la giurisdizione del vescovo di Numana, come compensazione per la perdita della potest\u00e0 vescovile su Recanati. Questa situazione perdur\u00f2 fino al 13 marzo 1264, quando papa Urbano IV con la bolla \"Recti statera judicii\" ripristin\u00f2 la sede vescovile di Osimo.\nNel 1320 Osimo si ribell\u00f2 nuovamente e incarcer\u00f2 il vescovo Berardo II. Allora papa Giovanni XXII priv\u00f2 nuovamente Osimo della dignit\u00e0 episcopale, ma poich\u00e9 gli altri centri della diocesi avevano osteggiato la ribellione, concesse per questi un proprio vescovo con il titolo di \"episcopus dioecesis ecclesiae Auximanae, olim cathedralis\". Come cattedrale fu in uso la chiesa di Santa Maria di Cingoli. Il 12 luglio 1368 papa Urbano VI concesse la restituzione della cattedra vescovile a Osimo con la bolla \"Sancta Mater Ecclesia\".\nIl vescovo Bernardino de Cupis (1551-1574) prese parte al concilio di Trento e fu il primo ad attuare in diocesi i decreti di riforma tridentini, seguito da altri vescovi ricchi di fervore riformatore, tra cui si devono menzionare Agostino Galamini (1620-1639) e Antonio Bichi (1656-1691).\nNel 1586 papa Sisto V trasfer\u00ec a Recanati i territori di Castelfidardo e di Montecassiano appartenenti in precedenza ad Osimo.\nIl 20 agosto 1725 con la bolla \"Romana Ecclesia\" di papa Benedetto XIII la sede vescovile di Cingoli fu ristabilita ricavandone il territorio dalla diocesi di Osimo ed unita \"aeque principaliter\" alla stessa sede osimana.\nIl 15 agosto 1972 la diocesi di Osimo, fino a quel momento immediatamente soggetta alla Santa Sede, entr\u00f2 a far parte della provincia ecclesiastica dell'arcidiocesi di Ancona.\nL'ultimo cambiamento territoriale prima della piena unione ad Ancona risale al 1984 quando papa Giovanni Paolo II decise l'unione di Castelfidardo ad Osimo e l'unione di Montefano e di Appignano rispettivamente a Recanati e a Macerata.\nFra i vescovi di Osimo, oltre a quelli gi\u00e0 menzionati, si ricordano: san Benvenuto Scotivoli nella seconda met\u00e0 del XII secolo; il cardinale Antonio Maria Galli per la sua opera successiva al concilio di Trento; Pompeo Compagnoni nel XVIII secolo per la sua grande erudizione; il cardinale Guido Calcagnini durante il cui episcopato nel 1796 avvenne il prodigio del crocifisso ligneo nel duomo; il cardinale Giovanni Soglia Ceroni segretario di stato di papa Pio IX. L'ultimo vescovo a risiedere ad Osimo fu Domenico Brizi, morto nel 1964.\nAd Osimo sono nati papa Pio VIII, san Silvestro Guzzolini, fondatore dell'ordine dei Silvestrini, e san Bonfiglio e vi \u00e8 morto san Giuseppe da Copertino.\nNel 1986, poco prima dell'unione con Ancona, la diocesi di Osimo comprendeva 22 parrocchie nei comuni di Osimo, Filottrano, Castelfidardo, Staffolo e Offagna.\nL'antico palazzo vescovile di Osimo \u00e8 oggi sede del museo diocesano osimano.\nAncona-Osimo.\nIl 28 settembre 1972, Carlo Maccari, gi\u00e0 arcivescovo di Ancona e Numana, fu nominato anche vescovo di Osimo, che da otto anni era priva del suo pastore, unendo cos\u00ec \"in persona episcopi\" le tre sedi.\nIl 5 luglio 1975, in forza del decreto \"Ex historicis documentis\" della Congregazione per i Vescovi, su richiesta dell'arcivescovo Carlo Maccari fu soppresso il vetusto titolo di Numana; l'arcidiocesi assunse cos\u00ec la denominazione di arcidiocesi di Ancona, mentre Numana contestualmente divenne una sede titolare vescovile.\nL'11 febbraio 1976 Francesco Tarcisio Carboni fu nominato vescovo di Cingoli, che in questo modo venne formalmente separata da Osimo ed unita \"in persona episcopi\" a Macerata e Tolentino, Recanati, Treia. Da questo momento rimasero le sole sedi di Ancona ed Osimo.\nIl 30 settembre 1986, con il decreto \"Instantibus votis\" della Congregazione per i Vescovi, \u00e8 stata stabilita la \"plena unione\" delle due diocesi e la nuova circoscrizione ecclesiastica ha assunto il nome attuale, mantenendo la dignit\u00e0 metropolitica.\nL'11 marzo 2000 la provincia ecclesiastica di Ancona-Osimo fu ingrandita con l'aggiunta delle sedi di Loreto, di Senigallia e di Fabriano-Matelica.\nDal 3 all'11 settembre 2011 Ancona ospit\u00f2 il XXV Congresso eucaristico nazionale, a cui intervenne come legato pontificio il cardinale Giovanni Battista Re.\nCronotassi.\nSi omettono i periodi di sede vacante non superiori ai 2 anni o non storicamente accertati.\nIstituti religiosi presenti in diocesi.\nNel 2017 l'arcidiocesi di Ancona-Osimo comprendeva le seguenti comunit\u00e0 religiose:\nStatistiche.\nL'arcidiocesi nel 2020 su una popolazione di 220.980 persone contava 207.000 battezzati, corrispondenti al 93,7% del totale."}
{"id": "482392", "revid": "111373", "url": "https://it.wikipedia.org/wiki?curid=482392", "title": "Grandson", "text": "Grandson (, toponimo francese) \u00e8 un comune svizzero di 3\u00a0316 abitanti del Canton Vaud, nel distretto del Jura-Nord vaudois. Dal 2016 il borgo, grazie alla sua particolare bellezza architettonica, la sua storia e la posizione privilegiata in cui si trova \u00e8 entrato a far parte dell'associazione \"I borghi pi\u00f9 belli della Svizzera\".\nGeografia fisica.\nGrandson si affaccia sul lago di Neuch\u00e2tel.\nStoria.\nLo sviluppo del paese di Grandson fu strettamente legato alla storia del castello e dei suoi proprietari, i signori di Grandson; la famiglia arriv\u00f2 al potere intorno all'anno 1000 e venne menzionata per la prima volta nella seconda met\u00e0 dell'XI secolo come \"Grancione\". Il piccolo insediamento venne menzionati per la prima volta nel 1100, sebbene sia sicuramente pi\u00f9 antico. Il castello della famiglia Grancione era noto come \"castr[um] Grancione\" nel 1100, \"castri Grandissoni\" nel 1126 e \"apud Grantionem\" nel 1154.\nIl 2 marzo 1476 fu teatro della battaglia di Grandson, combattuta nel quadro delle guerre borgognone.\nNel 1834 Grandson ha inglobato la localit\u00e0 di Les Tuileries-de-Grandson, fino ad allora frazione del comune di Montagny-pr\u00e8s-Yverdon; fino al 2008 \u00e8 stato capoluogo del distretto di Grandson.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nGrandson \u00e8 servito dall'omonima stazione sulla ferrovia Losanna-Olten, capolinea della linea S1 della rete celere del Vaud.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "482395", "revid": "110157", "url": "https://it.wikipedia.org/wiki?curid=482395", "title": "Identit\u00e0 degli otto quadrati di Degen", "text": "In matematica, l'identit\u00e0 degli otto quadrati di Degen stabilisce che il prodotto di due numeri esprimibili come somma di otto quadrati \u00e8 esso stesso somma di otto quadrati:\nScoperta per la prima volta da Ferdinand Degen intorno al 1818, l'identit\u00e0 \u00e8 stata riscoperta indipendentemente da John Thomas Graves (1843) e Arthur Cayley (1845). Cayley la ottenne studiando un'estensione dei quaternioni chiamata ottonioni. In termini algebrici questa identit\u00e0 implica che la norma del prodotto di due ottonioni \u00e8 uguale al prodotto delle loro norme: formula_10. Affermazioni analoghe si possono fare per i quaternioni (identit\u00e0 dei quattro quadrati di Eulero), i numeri complessi (l'identit\u00e0 di Brahmagupta, con due quadrati) e i numeri reali. Tuttavia, nel 1898 Adolf Hurwitz dimostr\u00f2 che non pu\u00f2 esistere un'identit\u00e0 analoga con 16 quadrati (sedenioni) o per nessun altro numero di quadrati eccetto 1, 2, 4 ed 8."}
{"id": "482396", "revid": "1632387", "url": "https://it.wikipedia.org/wiki?curid=482396", "title": "Electronic Meditation", "text": "Electronic Meditation, pubblicato nel 1970, \u00e8 l'album di debutto del gruppo di musica elettronica tedesco Tangerine Dream.\nIl disco.\nL'album \u00e8 stato registrato in una fabbrica abbandonata di Berlino nell'ottobre del 1969, utilizzando solo un duplice registratore Revox. Il lavoro \u00e8 una sorta di fusione tra vari stili che vanno dal free jazz al rock sperimentale. La strumentazione che i Tangerine Dream hanno usato \u00e8 molto ampia. Infatti, insieme ad alcuni strumenti tradizionali come la chitarra, l'organo, la batteria e il violoncello vengono usati vari dispositivi elettronici realizzati da Edgar Froese. Il vinile originale aveva un palloncino inserito nel coperchio.\nCrediti.\nComposto e suonato da Edgar Froese, Klaus Schulze &amp; Conrad Schnitzler.\nRegistrato nell'ottobre 1969 al Mixed Media Studio in Berlino Ovest.\nIngegnere del suono: Klaus Freudigmann.\nProduttori: Hans Ulrich Weigel &amp; Klaus Freudigmann. "}
{"id": "482397", "revid": "547034", "url": "https://it.wikipedia.org/wiki?curid=482397", "title": "Get Together", "text": "Get Together \u00e8 una canzone dance della cantautrice statunitense Madonna scritta dalla popstar stessa con Stuart Price e prodotta da Anders Bagge e Peer Astrom per l'album \"Confessions on a Dance Floor\". Fu estratto come terzo singolo il 30 maggio 2006 e ricevette una nomination ai \"Grammy Awards\" come \"Miglior singolo dance\".\nLa canzone \u00e8 un richiamo ai ritmi freestyle del Danceteria, un locale che Madonna frequent\u00f2 durante la sua permanenza a New York nei primi anni ottanta.\nIl singolo.\nIl singolo del brano ha raggiunto la prima posizione in classifica in paesi come Ungheria e Spagna, mentre nel resto del mondo ha ottenuto un successo inferiore agli altri singoli estratti dallo stesso album, spesso non entrando neanche nella top 10 delle classifiche.\nIl videoclip.\nI due video musicali hanno caratterizzato la performance dal vivo di Madonna al Koko Club di Londra il 15 novembre 2005 durante il suo tour promozionale per l'album. \u00c8 stato diretto dalla Logan, una compagnia di animazione digitale di Venice (California) e dal suo team di produzione. Le animazioni e i disegni sono stati realizzati dall'artista Nathaniel Howe. Howe \u00e8 stato contattato dal produttore esecutivo dei Logan Studios, Kevin Shapiro, e prenotato come animatore 3D/2D. La concettualizzazione e il lavoro sul video sono iniziati il 1 maggio 2006. \u00c8 stato ispirato dal lavoro dell'artista di fumetti italiano Milo Manara e dalla fantascienza retr\u00f2. Diversi software come Maya, After Effects e RealFlow sono stati utilizzati per far emergere i diversi ambienti nel video. Howe ha spiegato ulteriormente il processo creativo in un'intervista con il sito fan di Madonna \"Drowned Madonna\". Ha detto:\n\"Durante le fasi iniziali del video ci siamo concentrati sulla prova di diversi look in 3D per vedere come il colore, l'ambiente e la cinematografia completavano la canzone. Mentre ci\u00f2 accadeva, veniva assemblato il montaggio del filmato grezzo. Man mano che la modifica si evolveva, abbiamo ristretto le tecniche e l'aspetto dei mondi. Prima ancora che avessimo il blocco dell'immagine, stavamo inserendo scatti 3D renderizzati; questo ci ha davvero permesso di mettere a punto sia l'editing che gli effetti per lavorare insieme alla canzone. Man mano che questo progrediva, inviavamo regolarmente dei test alla Warner Bros. e al campo di Madonna.\"\nMadonna \u00e8 stata coinvolta nel guardare le anteprime del lavoro svolto e ha passato i suoi commenti tramite Shapiro al team di sviluppo. Dopo che gli effetti fluidi nel video sono stati completati, Logan e Howe hanno perfezionato e rivisitato le inquadrature ed eliminato ogni discrepanza, incorporando i commenti di Madonna.\nIl video inizia mostrando il mondo in evoluzione dalla sua genesi. Immagini di vulcani in eruzione, dinosauri e onde di marea lampeggiano per mostrare Madonna e i suoi due ballerini di supporto che cantano la canzone mentre sono in piedi su una collina. Continua in questo movimento fluido fino al verso intermedio quando la Madonna viene mostrata strisciare sotto le onde e le spirali. Mentre la canzone si sposta di nuovo verso il ponte, la scena cambia dalle montagne a un paesaggio urbano. Madonna e i suoi ballerini vengono mostrati mentre ballano e cantano la canzone su un grattacielo. Il video termina con Madonna in piedi sull'edificio e la telecamera che effettua la messa a fuoco automatica fuori dal pannello.\nNel 2009, una versione alternativa del video \u00e8 stata inclusa nella compilation di Madonna, ."}
{"id": "482399", "revid": "123885864", "url": "https://it.wikipedia.org/wiki?curid=482399", "title": "Giovanni Rossini", "text": "Biografia.\nFiglio di Luigi Rossini e Lucia Castellanza, fu sindaco di Busto Arsizio dal 1947 al 1961, succedendo al dimissionario Mario Grampa. Si spos\u00f2 nel 1930 con Maria Teresa Facchinetti, nipote del politico ed ex Ministro della Difesa nel IV Governo De Gasperi, Cipriano Facchinetti.\nDurante il suo mandato si fece promotore di diverse iniziative tese a rilanciare il territorio della sua citt\u00e0 e dei comuni circostanti; le pi\u00f9 significative portarono alla nascita della Mostra del Tessile (allora chiamata \"Mostra Internazionale del Cotone, del Rayon e delle Macchine Tessili\"), alla creazione di una scuola professionale per tessili tintori e della ragioneria, e allo sviluppo dell'Aeroporto della Malpensa, all'epoca noto come \"Aeroporto Citt\u00e0 di Busto Arsizio\".\nNel 1943 fu chiamato a far parte di una Giunta Comunale che si sciolse dopo pochi mesi. Divenne Assessore ai Lavori Pubblici nel 1945, in rappresentanza della Democrazia Cristiana. Divenne Sindaco di Busto Arsizio nel 1947 con due mandati consecutivi terminati nel 1961. Nel suo Sindacato numerose furono le opere sottoscritte e iniziate, tra le quali; Aeroporto di Busto Arsizio, trasformato poi in SEA, fu Socio Fondatore e primo Presidente; Mostra del Tessile, socio fondatore e sottoscrittore; Unione Bustese degli Industriali socio fondatore e sottoscrittore; Istituto Tecnico Industriale Cipriano Facchinetti fondatore e per i primi due anni finanziatore in proprio; Istituto Tecnico Commerciale ITC Tosi fondatore e Presidente della Fondazione prima di divenire Statale; Istituto Professionale di Stato per l'Industria e l'Artigianato fondatore e consigliere di amministrazione della fondazione; Scuola Infermieri Professionali presso l'Ospedale di Circolo, fondatore; cofondatore della Famiglia Bustocca, fondatore della Colonia di Alassio \"Sorrisi di Bimbi\", consigliere del comitato Cittadino Colonie, membro del Consiglio Cittadino Nuove Chiese; fondatore dei villaggi Beata Giuliana e Sant'anna, e del villaggio dei Profughi Giuliani e Dalmati.\nScuole.\nSempre negli 14 anni del mandato, furono costruite a Busto Arsizio le seguenti Scuole; ISIS Cipriano Facchinetti, Istituto Tecnico Tessile, Istituto Tecnico Commerciale, Istituto Professionale di stato, Nuovo Orfanotrofio Femminile, scuola elementare Luigi Morelli, scuola Rione Samarate scuole a Borsano, Sacconago, Beata Giuliana, asili e scuole medie, facendo ottenere cos\u00ec al Comune di Busto Arsizio la Medaglia d'Argento per merito all'Istruzione Pubblica con il diritto a fregiarne il Gonfalone.\nOpere pubbliche.\nOltre alle scuole furono poi numerose le opere Sociali e di interesse cittadino, realizzate nel periodo di Amministrazione del Commendatore Giovanni Rossini; il Palazzo delle Poste, il Palazzo di Giustizia, il Palazzo degli istituti finanziari, la sede dell'INAM, Albergo Astoria, la Sede dell'Unione Industriali, la sede della Banca Commerciale Italiana, il Monumento ai Caduti, il Monumento ai Partigiani, la caserma dei Vigili del Fuoco, e la Caserma della Polizia.\nVisite.\nNumerose furono poi le visite Ufficiali nei 14 anni di attivit\u00e0; Busto Arsizio ebbe l'onore di ospitare:\nOnorificenze.\nGiovanni Rossini, fu nominato Commendatore della Repubblica nel 1952, per meriti industriali, fu proclamato Cittadino Benemerito nel 1961, e nel 1987. Medaglia d'Oro, Benemerito per Scuola, Cultura, Arte nel 1971. Sono state consegnate inoltre alla famiglia, dal Sindaco Gianluigi Farioli, nel 2006, le Chiavi della Citt\u00e0 di Busto Arsizio."}
{"id": "482401", "revid": "64860", "url": "https://it.wikipedia.org/wiki?curid=482401", "title": "Terry Lee Glaze", "text": ""}
{"id": "482403", "revid": "767487", "url": "https://it.wikipedia.org/wiki?curid=482403", "title": "Gressy (Yverdon-les-Bains)", "text": "Gressy (toponimo francese) \u00e8 una frazione di 167 abitanti del comune svizzero di Yverdon-les-Bains, nel Canton Vaud (distretto del Jura-Nord vaudois).\nStoria.\nGi\u00e0 comune autonomo che si estendeva per 2,23\u00a0km\u00b2 e che comprendeva anche la frazione di Sermuz, nel 2011 \u00e8 stato accorpato al comune di Yverdon-les-Bains.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "482404", "revid": "123388371", "url": "https://it.wikipedia.org/wiki?curid=482404", "title": "Acquasanta (Italia)", "text": "Acquasanta (\"\u00c6guasanta\" in genovese ) \u00e8 una localit\u00e0 dell'immediato entroterra del ponente genovese, sorge nella valle del torrente omonimo (bacino del Leira) e dista circa 23\u00a0km in direzione nord-ovest dal capoluogo di provincia.\nIl suo territorio \u00e8 amministrativamente diviso tra i comuni di Mele a ovest e Genova ad est seguendo il corso del torrente Leira che la attraversa.\nGi\u00e0 in epoca romana era conosciuta grazie ad una fonte di acqua solforosa. Sulla rupe da cui sgorga la fonte fu costruito, su una sponda a ridosso del greto del torrente, un piccolo tempietto pagano, distrutto da antiche alluvioni; al suo posto fu poi ricostruita una piccola cappella cristiana, in cui si conserva una statua della Madonna.\nTerme.\nIl complesso delle Terme di Acquasanta sorge sulla sponda sinistra del torrente Leira in prossimit\u00e0 del Santuario di N.S. dell'Acquasanta\nLa realizzazione dello stabilimento termale si deve all'iniziativa dell'Opera Pia Nostra Signora dell'Acquasanta di Voltri, che decide di far progettare e costruire i bagni pubblici per consentire l'utilizzo dell'acqua solforosa, che sgorga ai piedi della Cappella, per le cure dei malati meno abbienti.\nLe terme vengono realizzate tra il 1830 ed il 1832 e fino al primo conflitto mondiale funzionano regolarmente in conformit\u00e0 agli scopi per i quali sono state erette.\nTra gli anni '30 e '40 il primo piano viene adibito a scuola elementare mentre il piano terra rimane destinato alle funzioni termali, fino a quando nel 1943 viene chiuso ed occupato dai soldati dell'esercito tedesco che ne asportano le vasche di marmo per utilizzarle come abbeveratoi per i cavalli, posizionandole nel giardino dove ancora oggi si trovano.\nL'edificio termale ottocentesco costituisce un importante esempio di architettura neoclassica con una forte impronta genovese legata all'architettura di villa di derivazione alessiana.\nANALISI CHIMICO-FISICA DELLA FONTE \u201cTERME DI ACQUASANTA\u201d (01/03/2010)\nMonumenti e luoghi d'interesse.\nMuseo della carta.\nLungo la strada che porta in paese si incontrano parecchie fabbriche alcune delle quali ancora in funzione: quasi tutte sono o furono cartiere.\nAnche in paese, a poche decine di metri dal Santuario, si trova una cartiera del XVIII secolo, la cartiera Piccardo non pi\u00f9 operativa ma non per questo meno importante; la sua posizione ha consentito all'Amministrazione Pubblica di poterla restaurare e aprirla al pubblico in qualit\u00e0 di \"Museo della Carta\" e costituirvici un centro didattico rivolto alla produzione di questo materiale.\nAll'interno ci si possono ritrovare i macchinari restaurati della macchina continua, la macchina per la pressatura dei fogli, le vasche, ed altre attrezzature.\nInfrastrutture e trasporti.\nStrade.\nAcquasanta \u00e8 collegata alla ex SS456 \"del Turchino\" mediante la strada detta \"delle Giutte\".\nFerrovie.\nLa stazione di Genova Acquasanta, posta lungo la ferrovia Genova-Acqui Terme, \u00e8 servita da treni regionali svolti da Trenitalia nell'ambito del contratto di servizio stipulato con la Regione Liguria.\nMobilit\u00e0 urbana.\nAcquasanta \u00e8 servita da un'autolinea AMT numero 101.\nEscursionismo.\nLa zona di Acquasanta \u00e8 dominata dalla dirupata Punta Martin (o meglio Mart\u00ecn) di 1001 m e dalle rocce della Baiarda ad est su cui si svolgono molti itinerari di arrampicata discontinui ma in un ambiente severo e con dislivelli apprezzabili.\nPunta Mart\u00ecn \u00e8 raggiungibile da Acquasanta per un sentiero che segue la panoramica e ripida cresta SW con qualche passo che richiede attenzione e che \u00e8 stato segnalato dalla Federazione Italiana Escursionisti.\nDa Acquasanta parte il sentiero dedicato al beato Pier Giorgio Frassati che risale la selvaggia valle del Rio Baiardetta e poi volge verso le rocce della Baiarda e Pietralunga e ne sale alla sommit\u00e0 su cui \u00e8 una cappella. \u00c8 percorribile una variante attrezzata con cavi per escursionisti esperti. Il sentiero \u00e8 stato curato ed \u00e8 in manutenzione del C.A.I Sezione di Bolzaneto."}
{"id": "482405", "revid": "1013865", "url": "https://it.wikipedia.org/wiki?curid=482405", "title": "Diritto degli Stati Uniti d'America", "text": "Il diritto degli Stati Uniti d'America in origine deriv\u00f2 in larga parte dal common law dell'Inghilterra, che era in vigore nelle Tredici Colonie al momento della Rivoluzione Americana.\nSinossi generale.\nLa principale fonte del diritto degli Stati Uniti d'America \u00e8 tuttavia la Costituzione degli Stati Uniti, le leggi federali da esso promulgate, lo US code ed i trattati a cui gli Stati Uniti hanno aderito. Queste sono le basi del diritto federale, che si differenzia dai diritti in vigore nei singoli stati e nei territori.\nI tentativi, portati avanti da pi\u00f9 parti, per dare vita a leggi statali uniformi sono stati coronati da un successo solo parziale. Le due maggiori organizzazioni che si sono spese in questo campo sono la American Law Institute (ALI) e la National Conference of Commissioners on Uniform State Laws (NCCUSL). I maggiori successi sono stati l'Uniform Commercial Code (un progetto elaborato insieme da ALI e NCCUSL) e il Model Penal Code (dell'ALI).\nL'American Law Institute, oltre a questi modelli di codice, elabora anche dei \"Restatements of the Law\" che sono molto usati dagli operatori del diritto al posto di lunghe e macchinose citazioni delle vecchie sentenze.\nQuadro generale.\nFonti.\nNegli Stati Uniti, il diritto deriva anzitutto dalla Costituzione degli Stati Uniti, cui \u00e8 subordinato il resto dell'ordinamento. Per esempio, nel caso il Congresso approvi una legge (\"statute\") in conflitto con la Costituzione, la Corte Suprema potrebbe dichiararla incostituzionale e renderla nulla.\nAltre fonti sono:\nCommon Law.\nAnche se gli Stati Uniti sono tributari, come molte altre nazioni del Commonwealth, della tradizione inglese del common law, il diritto statunitense \u00e8, sotto molti aspetti, unico. Il sistema legale del paese, infatti, \u00e8 stato separato da quello britannico dalla Rivoluzione e, in seguito, ha avuto un'evoluzione autonoma. Le corti statunitensi, quindi, quando cercano di ricostruire lo sviluppo dei pochi principi elaborati dal classico common law non ancora sostituiti dal \"nuovo diritto\", esaminano le decisioni giurisprudenziali britanniche solo fino all'inizio del XIX secolo.\nMentre i Giudici nelle diverse nazioni del Commonwealth sono sovente influenzati dalle sentenze emesse dai colleghi degli altri paesi membri, quelli statunitensi seguono raramente il \"case law\" degli altri ordinamenti di matrice inglese consolidatosi dopo la Rivoluzione americana, a meno che (caso piuttosto di scuola) sul punto le corti statunitensi non si siano mai pronunciate, il fatto concreto sia praticamente identico e che le motivazioni giuridiche alla base della sentenza siano molto persuasive. Le sentenze emesse nei primi anni dell'indipendenza citavano spesso la giurisprudenza britannica, ma queste citazioni sparirono gradualmente nel corso dell'Ottocento, via via che le corti americane elaboravano i loro principi giurisprudenziali. Oggi, la stragrande maggioranza delle citazioni rimandano a casi decisi negli Stati Uniti. Qualche volta le corti e i redattori di casebook fanno qualche eccezione per riportare le opinioni di brillanti autori britannici del passato, come William Blackstone o del passato prossimo, come Lord Denning.\nAlcuni aderenti alle scuole dell'originalismo e del \"strict constructionism\" come il giudice Antonin Scalia della Corte Suprema sostengono che i Giudici statunitensi in nessun caso potrebbero ricorrere alle decisioni prese in ordinamenti esterni, con la sola eccezione delle sentenze che interpretano trattati internazionali firmati anche dagli Stati Uniti, senza curarsi che il ragionamento giuridico alla base della sentenza sia persuasivo. Altri, come i giudici Anthony Kennedy e Stephen Breyer, non seguono questo orientamento e, ogni tanto, citano il diritto straniero, quando lo ritengono persuasivo e utile.\nDiritto federale.\nIl diritto federale trae la sua origine dalla Costituzione, che assegna al Congresso il potere di promulgare leggi in certi limitati campi, come regolamentare il commercio. Praticamente tutte le leggi (\"statutes\") sono state codificate nello United States Code. Molte leggi assegnano alle agenzie appartenenti all'esecutivo il potere di creare regolamenti, che sono pubblicati nel Code of Federal Regulations ed hanno forza di legge. Molte cause hanno ad oggetto il significato di una legge o di un regolamento federale e le interpretazioni giurisprudenziali sul punto \"creano il diritto\" secondo i principi dello \"stare decisis\".\nDiritto statale.\nI cinquanta stati della federazione sono sovrani e mantengono il potere di creare diritto su tutto quanto non \u00e8 regolato dalla Costituzione o dalle leggi federali. Quasi tutti gli stati, ognuno dei quali ha una sua costituzione, si basano sul common law di origine britannica, anche se la Louisiana \u00e8 stata molto influenzata dal Codice napoleonico del 1804. Il passaggio del tempo ha comunque creato una certa differenza tra i diversi ordinamenti statali. Le varie corti hanno sviluppato le vecchie regole del common law in direzioni differenti e le assemblee legislative statali hanno prodotto diversi \"statutes\" che hanno espanso o sostituito in maniera diversa i principi di creazione giurisprudenziale.\nDiversamente da altri ordinamenti di common law, tutti gli stati hanno codificato tutto o in parte il loro diritto legislativo in \"legal codes\", seguendo un'idea mutuata dai sistemi di civil law grazie agli sforzi del giurista David Dudley Field. I Codici del New York sono noti come \"Laws\". In California e Texas semplicemente come \"Codes\". Altri stati usano definizioni come \"Revised Statutes\", \"Compiled Statutes\" o simili. California, New York e Texas hanno codici dedicati alle singole materie, mentre gli altri stati e la federazione usano un codice unico, diviso in titoli.\nIn diversi stati, la codificazione non \u00e8 altro che una mera riformulazione del common law ed i Giudici sono liberi di interpretare liberamente i codici, a meno che la legislatura non superi specificamente le loro interpretazioni. In altri stati, al contrario, esiste una tradizione di pi\u00f9 stretta aderenza al testo dei codici.\nIl diritto locale.\nGli Stati hanno delegato poteri legislativi ad un gran numero di soggetti, come agenzie pubbliche, contee, municipalit\u00e0 e autorit\u00e0 distrettuali competenti per determinate materie. Di conseguenza, il cittadino americano medio \u00e8 soggetto alle regole poste da molte e diverse istituzioni che operano a livello federale, statale o locale, a seconda di dove si trovi e quale sia il suo comportamento.\nTutto il complesso di leggi e regolamenti statali \u00e8 soggetto all'interpretazione dei Giudici, analogamente a quanto avviene per le norme federali. Nel campo del diritto penale, tutti gli stati hanno norme simili riguardo ai reati pi\u00f9 gravi, come l'omicidio o lo stupro. Al contrario, ove si puniscono comportamenti non lesivi, ma solamente pericolosi, si vedono notevoli differenze. Ad esempio, solo negli anni novanta c'\u00e8 stata una certa armonizzazione delle norme sulla guida in stato d'ebbrezza.\nAnche le norme sui danni non contrattuali (\"torts\") variano molto tra i vari stati. Ad esempio, qualche stato permette di agire per il risarcimento dei danni derivati dallo stress non causato volontariamente, anche senza danni fisici. Praticamente in ogni \"tort\", si ha una norma adottata dalla maggioranza degli stati e una o pi\u00f9 eccezioni.\nInfluenze di \"Civil Laws\".\nDiversamente dal resto del paese, il diritto della Louisiana si basa sul Codice napoleonico, eredit\u00e0 dei tempi in cui lo Stato era una colonia francese. Anche Porto Rico ha un sistema di civil law. Peraltro, in entrambi i casi si riscontrano notevoli influenze del common law e modifiche dovute alla supremazia della Costituzione.\nLa California ha un sistema di common law, con qualche elemento derivato dalla civil law. Insieme ad altri otto stati, in California esiste il regime della comunione dei beni per le persone sposate. Inoltre, la ripartizione del California Civil Code \u00e8 influenzata dalla civil law, in quanto il diritto dei contratti \u00e8 trattato come parte del diritto delle obbligazioni (anche se le regole codificate sono indubitabilmente derivate dalla common law)."}
{"id": "482406", "revid": "76963", "url": "https://it.wikipedia.org/wiki?curid=482406", "title": "Henryk Opienski", "text": "Biografia.\nDopo gli studi a Cracovia, a Parigi fu allievo di Ignacy Jan Paderewski per il pianoforte e di Vincent d'Indy per la composizione.\nA Lipsia studi\u00f2 musicologia presso Hugo Riemann e direzione d'orchestra presso Arthur Nikisch. Fu poi attivo a Varsavia e Losanna. Nel 1901 fond\u00f2 il coro della Filarmonica di Varsavia. Fu direttore del conservatorio di Pozna\u0144 dal 1920 al 1926, quindi si trasfer\u00ec in Svizzera.\nSua moglie Lydia Barblan-Opienska (1890-1983), fu insegnante di canto dopo la laurea e compostrice di una cantata, pezzi per pianoforte e opere corali.\nOpere.\nTra le opere teatrali da menzionare \"Maria\" e \"Jak\u00f3b Lutnista\" (\"Jacob il suonatore di liuto\"), \"Il figliol prodigo\", un oratorio, \"Mickiewicz\", una cantata, e diversi poemi sinfonici oltre a pezzi di musica da camera. Tra le pubblicazioni vi sono studi su Chopin, (\"Fr\u00e9d\u00e9ric Chopin\", 1900) e \"La musica polacca\" del 1918. Ad Opienski si deve anche la creazione, nel 1911, della prima rivista polacca dedicata alla musicologia, \"Kwartalnik Muzyczny\"."}
{"id": "482407", "revid": "46931", "url": "https://it.wikipedia.org/wiki?curid=482407", "title": "Henryk Opie\u0144ski", "text": ""}
{"id": "482409", "revid": "1776051", "url": "https://it.wikipedia.org/wiki?curid=482409", "title": "Montagny-pr\u00e8s-Yverdon", "text": "Montagny-pr\u00e8s-Yverdon (toponimo francese) \u00e8 un comune svizzero di 734 abitanti del Canton Vaud, nel distretto del Jura-Nord vaudois.\nStoria.\nNel 1834 Montagny-pr\u00e8s-Yverdon ha ceduto la localit\u00e0 di Les Tuileries-de-Grandson al comune di Grandson.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "482411", "revid": "963244", "url": "https://it.wikipedia.org/wiki?curid=482411", "title": "Diocesi di Senigallia", "text": "La diocesi di Senigallia (in latino: \"Dioecesis Senogalliensis\") \u00e8 una sede della Chiesa cattolica in Italia suffraganea dell'arcidiocesi di Ancona-Osimo appartenente alla regione ecclesiastica Marche. Nel 2017 contava 119.780 battezzati su 128.795 abitanti. \u00c8 retta dal vescovo Francesco Manenti.\nSono patroni della diocesi san Paolino di Nola (commemorato il 4 maggio) e la Madonna della Speranza (2 febbraio).\nTerritorio.\nLa diocesi si estende sul territorio di 16 comuni delle Marche:\nSede vescovile \u00e8 la citt\u00e0 di Senigallia, dove si trova la basilica cattedrale di San Pietro Apostolo. A Ostra sorge la basilica collegiata di Santa Croce.\nIl territorio si estende su 580\u00a0km\u00b2 ed \u00e8 suddiviso in 57 parrocchie, raggruppate in 4 vicariati foranei: Senigallia, Ostra-Arcevia, Mondolfo-Corinaldo, Chiaravalle; e 14 unit\u00e0 pastorali.\nSono tre i santuari diocesani: il santuario della Madonna della Rosa a Ostra, il santuario di Santa Maria Goretti a Corinaldo e il santuario San Pasquale Bayl\u00f3n a Ostra Vetere.\nIstituti religiosi.\nNel 2017 sono presenti in diocesi le seguenti comunit\u00e0 religiose:\nStoria.\nLa diocesi di Senigallia risale presumibilmente al V secolo ed inizialmente comprendeva il territorio della citt\u00e0 romana di \"Sena Gallica\" e l\"'ager\" circostante. Il primo vescovo storicamente documentato \u00e8 Venanzio, che partecip\u00f2 al sinodo di Roma celebrato nel novembre 502 sotto papa Simmaco. Allo stesso sinodo era presente anche Martiniano, vescovo della confinante diocesi di Ostra, che si estendeva nella media valle del Misa. Questa diocesi fu successivamente inglobata in quella di Senigallia, probabilmente in corrispondenza dell'abbandono della citt\u00e0 romana di Ostra, circa alla met\u00e0 del VI secolo.\nSecondo la tradizione, all'epoca del presunto vescovo Sigismondo (fine del VI secolo) arrivarono miracolosamente a Senigallia via mare le reliquie Gaudenzio, martire e vescovo di Rimini, per il quale la regina Teodolinda avrebbe costruito una basilica a lui dedicata.\nScarne sono le notizie sulla diocesi e i vescovi dal VI al X secolo. Sono noti i nomi di una quindicina di vescovi per questo periodo, molti dei quali presero parte ai concili celebrati a Roma dai pontefici, da Mauro, che figura tra i padri che attesero al concilio lateranense del 649, ad Attone I, documentato in diverse occasioni dal 968 al 996.\nSono note anche diverse abbazie benedettine, che dopo il Mille decaddero e scomparvero. Tra queste la pi\u00f9 antica \u00e8 l'abbazia di San Gaudenzio, che prese il nome del santo identificato con il vescovo di Rimini. L'unica superstite \u00e8 l'abbazia di Santa Maria in Castagnola di Chiaravalle, presso la localit\u00e0 romana di Sestia, che nel 1147 pass\u00f2 ai monaci cisterciensi e fu unita alla diocesi il 31 agosto 1771.\nNel 1057 papa Vittore II per sovvenire alla povert\u00e0 del vescovo di Fossombrone, distacc\u00f2 dalla diocesi di Senigallia la massa di Sorbetolo e l'attribu\u00ec alla mensa vescovile di Fossombrone con tutti i diritti: cos\u00ec Loretello, Nidastore, Montesecco, San Pietro e Palazzo divennero parte integrante della diocesi di Fossombrone.\nAl vescovo Benno e ai suoi successori, papa Onorio III, con la bolla \"In eminenti\" del 29 maggio 1223, concesse e conferm\u00f2 tutti i privilegi e i possedimenti della mensa episcopale di Senigallia. Oltre a indicare le parrocchie e i confini della diocesi, la bolla riporta che all'epoca la cattedrale era dedicata a San Giovanni Battista. In seguito, dopo la distruzione della citt\u00e0 ad opera dei Saraceni nel 1264, fu eretta la cattedrale in onore di San Paolino, consacrata dal vescovo Filippo il 4 maggio 1271.\nNel XIV secolo, il vescovo Giovanni d'Ancona, a causa della decadenza di Senigallia, chiese ed ottenne di trasferire la sede episcopale a Corinaldo.\nNel 1563 la diocesi, fino a quel momento immediatamente soggetta alla Santa Sede, entr\u00f2 a far parte della provincia ecclesiastica dell'arcidiocesi di Urbino.\nLa diocesi fu tra le prime in Italia ad istituire il seminario vescovile, reso obbligatorio dal concilio di Trento nel 1563. Non si conosce la data esatta della sua istituzione, ma di certo la sua esistenza \u00e8 documentata gi\u00e0 nel 1578; alcuni sinodi diocesani, in particolare quelli del 1564, del 1565 e del 1573, affrontarono esplicitamente la questione della sua fondazione e del suo sostentamento. Inizialmente aveva sede nel palazzo vescovile di Senigallia. Verso la met\u00e0 del XVII secolo alcuni edifici di propriet\u00e0 della diocesi vennero adattati per ospitare il seminario, finch\u00e9 il nuovo seminario venne costruito e ultimato nel 1731.\nL'attuale cattedrale, la quinta della diocesi, fu voluta dal cardinale Bernardino Honorati; i lavori, iniziati nel 1762, furono ultimati nel 1790; la chiesa fu consacrata con il titolo di San Pietro apostolo il 4 luglio 1790. La facciata invece fu rifatta nel 1877 e finanziata da papa Pio IX, originario di Senigallia.\nNel 1984 sono state annesse alla diocesi di Senigallia le parrocchie di Caudino e di Costa, frazioni di Arcevia, staccate dalla diocesi di Nocera Umbra e Gualdo Tadino.\nL'11 marzo 2000 la diocesi \u00e8 stata staccata dalla provincia ecclesiastica dell'arcidiocesi di Urbino-Urbania-Sant'Angelo in Vado ed \u00e8 stata resa suffraganea della sede metropolitana di Ancona-Osimo.\nIstituzioni culturali diocesane.\nNel 1992, con decreto del vescovo Odo Fusi Pecci, \u00e8 stata istituita la \u00abPinacoteca diocesana di arte sacra\u00bb ospitata nel piano nobiliare del palazzo vescovile di Senigallia. Ospita numerose opere d'arte del patrimonio artistico-religioso della diocesi, con dipinti dal XVI al XIX secolo, tra cui la \"Madonna del Rosario\", grande dipinto (1596-1599) di Federico Barocci. Nel palazzo vescovile ha sede anche l'archivio storico diocesano.\nLa casa natale di Pio IX \u00e8 sede del museo dedicato al pontefice del XIX secolo. Dal 1974 ospita inoltre la biblioteca diocesana, con un patrimonio librario superiore a 37.000 volumi. Tra questi tutte le opere, oltre mille volumi, pubblicate su Pio IX.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 128.795 persone contava 119.780 battezzati, corrispondenti al 93,0% del totale."}
{"id": "482412", "revid": "92723", "url": "https://it.wikipedia.org/wiki?curid=482412", "title": "Diocesi di Fabriano-Matelica", "text": "La diocesi di Fabriano-Matelica (in latino: \"Dioecesis Fabrianensis-Mathelicensis\") \u00e8 una sede della Chiesa cattolica in Italia suffraganea dell'arcidiocesi di Ancona-Osimo appartenente alla regione ecclesiastica Marche. Nel 2019 contava 51.100 battezzati su 53.226 abitanti. \u00c8 retta dall'arcivescovo (titolo personale) Francesco Massara.\nPatrono della diocesi \u00e8 San Giovanni Battista.\nTerritorio.\nLa diocesi comprende 6 comuni marchigiani: Cerreto d'Esi, Fabriano, Genga, Sassoferrato e la frazione Domo di Serra San Quirico in provincia di Ancona; e Matelica in provincia di Macerata.\nConfina a nord con le diocesi di Fano-Fossombrone-Cagli-Pergola e di Senigallia, a est e a sud con l'arcidiocesi di Camerino-San Severino Marche, ad ovest con le diocesi di Assisi-Nocera Umbra-Gualdo Tadino e di Gubbio.\nSede vescovile \u00e8 la citt\u00e0 di Fabriano, dove si trova la basilica cattedrale di San Venanzio Martire; a Matelica sorge la concattedrale di Santa Maria Assunta.\nIl territorio si estende su 681\u00a0km\u00b2 ed \u00e8 suddiviso in 58 parrocchie raggruppate in 3 vicarie: Fabriano, Matelica-Cerreto d'Esi e Sassoferrato-Genga; e 10 zone pastorali: Fabriano, Matelica, Argignano-Collamato, Cerreto d'Esi-Albacina, Genga, montagna, San Nicol\u00f2, Sassoferrato I, Sassoferrato II, valle del Giano.\nIstituti religiosi.\nNel 2017 la diocesi comprendeva i seguenti ordini e istituti religiosi:\nStoria.\nLa citt\u00e0 di Matelica fu sede vescovile gi\u00e0 nel V secolo: sono storicamente documentati i vescovi Equizio, presente al sinodo celebrato a Roma nel 487 da papa Felice III; Basilio presente ad un altro sinodo romano del 499 indetto da papa Simmaco; e Fiorenzo, che nel 551 sottoscrisse a Costantinopoli la condanna pronunciata da papa Vigilio contro Teodoro Askida, metropolita di Cesarea di Cappadocia. La diocesi cess\u00f2 di esistere al tempo della discesa dei Longobardi in Italia ed in seguito il suo territorio pass\u00f2 sotto la giurisdizione dei vescovi di Camerino.\nNel concistoro del 4 novembre 1728 fu decisa l'erezione della diocesi di Fabriano, sancita da una bolla di papa Benedetto XIII del 15 novembre successivo, con la quale il pontefice concesse a Fabriano il titolo di citt\u00e0 e la dignit\u00e0 di sede vescovile ed eresse la chiesa di San Venanzio in cattedrale: la diocesi di Fabriano venne unita \"aeque principaliter\" a quella di Camerino, da cui il territorio era stato ricavato.\nL'unione di Fabriano con Camerino fu tuttavia controversa; la Congregazione Concistoriale dovette intervenire nel 1732 per ribadire la cattedralit\u00e0 della chiesa di Fabriano. Questo non bast\u00f2 per ridurre \u00able discordie tra le due diocesi, anzi crescendo queste con grave scandalo e vergogna\u00bb. La Santa Sede dovette perci\u00f2 intervenire per porvi rimedio.\nInfatti, l'8 luglio 1785 Pio VI, con la bolla \"Saepe factum est\", restaur\u00f2 l'antica sede vescovile di Matelica, con territorio sottratto a quello di Camerino, e la un\u00ec \"aeque principaliter\" alla diocesi di Fabriano, a sua volta separata da quella camerte: contestualmente le due diocesi furono dichiarate immediatamente soggette alla Santa Sede. Da questo momento inizia il percorso comune fra le due diocesi che dura tuttora.\nTra Ottocento e Novecento, Fabriano conobbe episodi di violenza anticlericale e massonica, come l'attentato in duomo al predicatore delle missioni il gesuita Egidi nel 1879, oppure quando nel 1891 i pellegrinaggi a Loreto furono vietati per motivi di igiene; oppure quando nel 1911 fu organizzato un assalto contro la processione del \"Corpus Domini\" e il vescovo Pietro Zanolini dovette rifugiarsi con l'ostensorio nel primo portone aperto.\nL'8 settembre 1954, con la lettera apostolica \"Magno afficimur\", papa Pio XII proclam\u00f2 la Beata Maria Vergine, venerata popolarmente con il titolo di \"Madonna del Buon Ges\u00f9\", e San Giovanni Battista, patroni della diocesi e della citt\u00e0 di Fabriano.\nIn seguito alla riorganizzazione territoriale attuata il 19 marzo 1984 con il decreto \"Conferentia Episcopalis Picena\" della Congregazione per i vescovi, la diocesi di Fabriano acquis\u00ec oltre 30 parrocchie, tutte in territorio marchigiano, dalla diocesi umbra di Nocera-Gualdo Tadino e 6 parrocchie dall'arcidiocesi di Camerino.\nIl 30 settembre 1986, con il decreto \"Instantibus votis\" della Congregazione per i vescovi, \u00e8 stata stabilita la \"plena unione\" delle due diocesi e la nuova circoscrizione ecclesiastica ha assunto il nome di Fabriano-Matelica.\nL'11 marzo 2000 la diocesi ha perso il privilegio dell'immediata soggezione ed \u00e8 entrata a far parte della provincia ecclesiastica dell'arcidiocesi di Ancona-Osimo.\nDal 27 giugno 2020 \u00e8 unita \"in persona episcopi\" all'arcidiocesi di Camerino-San Severino Marche.\nCronotassi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 53.226 persone contava 51.100 battezzati, corrispondenti al 96,0% del totale."}
{"id": "482413", "revid": "124123", "url": "https://it.wikipedia.org/wiki?curid=482413", "title": "Aurelio Opillo", "text": "Fu il liberto di un epicureo e in quanto tale insegn\u00f2 a Roma filosofia, retorica e grammatica. Chiuse la sua scuola per seguire in esilio Rutilio Rufo, accompagnandolo a Smirne, dove i due passarono il resto della vita. Citato da Marco Terenzio Varrone e da Verrio Flacco, \u00e8 considerato un'autorevole fonte. I suoi studi principali si sarebbero rivolti in particolare alla determinazione delle commedie di Plauto delle quali avrebbe studiato la sintassi e le parole. Tuttavia, i suoi libri si occupavano di una vasta gamma di interessi nel campo dell'erudizione; tra di essi si ricordano un \"Pinax\" (Catalogo) e \"Musae\", opera citata da Aulo Gellio, che ne trae una etimologia del termine \"induciae\"."}
{"id": "482414", "revid": "46931", "url": "https://it.wikipedia.org/wiki?curid=482414", "title": "Aurelio Opilio", "text": ""}
{"id": "482415", "revid": "46931", "url": "https://it.wikipedia.org/wiki?curid=482415", "title": "Aurelio Opillio", "text": ""}
{"id": "482416", "revid": "110157", "url": "https://it.wikipedia.org/wiki?curid=482416", "title": "Diocesi di Jesi", "text": "La diocesi di Jesi (in latino: \"Dioecesis Aesina\") \u00e8 una sede della Chiesa cattolica in Italia suffraganea dell'arcidiocesi di Ancona-Osimo appartenente alla regione ecclesiastica Marche. Nel 2019 contava 66.829 battezzati su 77.658 abitanti. \u00c8 retta dal vescovo Gerardo Rocconi.\nTerritorio.\nLa diocesi comprende 13 comuni della provincia di Ancona: Castelbellino, Castelplanio, Cupramontana, Jesi, Maiolati Spontini, Monsano, Monte Roberto, Montecarotto, Poggio San Marcello, Rosora, San Marcello, San Paolo di Jesi, Santa Maria Nuova.\nConfina a nord con la diocesi di Senigallia, a est e a sud-est con quella di Ancona-Osimo, a sud con la diocesi di Macerata-Tolentino-Recanati-Cingoli-Treia e a sud-ovest con quella di Camerino-San Severino Marche.\nSede vescovile \u00e8 la citt\u00e0 di Jesi, dove si trova la basilica cattedrale di San Settimio.\nIl territorio si estende su 315\u00a0km\u00b2 ed \u00e8 suddiviso in 40 parrocchie, raggruppate in 4 zone pastorali: Cupramontana, Jesi, Montecarotto e San Marcello-Santa Maria Nuova.\nStoria.\nLa tradizione attribuisce la fondazione della Chiesa di Jesi a san Settimio, che sarebbe stato consacrato vescovo da papa Marcello I e sarebbe stato inviato a predicare il Vangelo in questa citt\u00e0, dove avrebbe subito il martirio il 5 settembre 307. Il primo vescovo storicamente accertato \u00e8 Onesto, presente al sinodo romano indetto da papa Agatone il 27 marzo 680; tuttavia la presenza cristiana nel territorio \u00e8 precedente a quest'epoca ed attestata da reperti archeologici risalenti al VI e VII secolo.\nPoche sono le notizie riguardanti la diocesi nel primo millennio cristiano e cos\u00ec pure i nomi dei vescovi locali. Esclusi alcuni vescovi erroneamente attribuiti alla sede esina, fino agli inizi del XIII secolo si conosce solo una decina di nomi di vescovi, per lo pi\u00f9 grazie alla loro partecipazione ai concili celebrati a Roma dai pontefici. Tra questi si ricorda il vescovo Giovanni nell'826, \u00abal cui episcopato risale la nascita del capitolo della cattedrale\u00bb. La presenza cristiana sul territorio \u00e8 attestata da testimonianze artistiche ed archeologiche e dalla presenza delle abbazie benedettine.\nL'attuale cattedrale venne eretta nel periodo svevo, epoca di particolare fioritura per l'economia jesina, e venne consacrata nel 1208 dai vescovi di Ancona, Osimo, Numana e Fano alla presenza del vescovo esino Dago. L'edificio venne completato ad opera di Giorgio da Como nel 1238.\nNel corso del XIII secolo, la lotta tra guelfi e ghibellini danneggi\u00f2 gravemente anche la vita della diocesi; nel 1246 circa la divisione del capitolo della cattedrale determin\u00f2 l'elezione di due vescovi, entrambi esclusi dal pontefice; la sede rimase vacante fino alla nomina nel 1252 di Crescenzio Tebaldi. Nel 1259 papa Alessandro IV colp\u00ec con l'interdetto la citt\u00e0 di Jesi, che fu privata momentaneamente anche della sede vescovile.\nNel XIV secolo la diocesi si riorganizz\u00f2 in parrocchie, in sostituzione della precedente organizzazione basata sulla presenza di numerose abbazie e di pievi.\nNel periodo post-tridentino emerge in particolare la figura del vescovo Gabriele del Monte (1554-1597), principale attuatore in diocesi dei decreti di riforma del concilio di Trento. \u00abA lui si deve la nuova organizzazione della citt\u00e0 in parrocchie. Nel 1563 veniva fondato, tra i primi in Italia, il seminario. Sotto di lui si annoverano ventitr\u00e9 visite pastorali e la celebrazione di dodici sinodi.\u00bb\nNel Settecento, durante l'episcopato di Antonio Fonseca (1724-1763), fu rifatta la cattedrale in forme neoclassiche su progetto dell'architetto romano Filippo Barigioni; il nuovo edificio venne consacrato nel 1741. Lo stesso vescovo \u00abvisit\u00f2 dieci volte la diocesi e convoc\u00f2 due sinodi, fece una notevole opera di rinnovamento nell'edilizia di culto e volle, nel 1743, un grandioso ospedale per la citt\u00e0.\u00bb\nLa diocesi di Jesi rimase immediatamente soggetta alla Santa Sede fino al 15 agosto 1972, quando la sede arcivescovile di Ancona venne elevata alla dignit\u00e0 metropolitica e quella di Jesi resa sua suffraganea.\nIstituzioni culturali diocesane.\nNel 1966 venne fondato, ad opera del vescovo Giovanni Battista Pardini, il primo nucleo del museo diocesano con sede nella chiesa di San Nicol\u00f2, che, data a scarsit\u00e0 degli ambienti, venne spostato nel Palazzo Ripanti Nuovo, gi\u00e0 sede del seminario, ed inaugurato il 13 novembre 1966. Ampliato e ristrutturato, il museo \u00e8 stato nuovamente aperto nel settembre 1983. Esso raccoglie le testimonianze dell'arte sacra delle chiese della diocesi dal XIV al XIX secolo, oltre a apparati liturgici, reliquiari ed ex voto; il museo consta anche di una sezione con opere d'arte contemporanea.\nIl Palazzo Ripanti Vecchio ospita dal 2013 l'archivio diocesano, la cui prima organizzazione risale al vescovo Gabriele del Monte nella seconda met\u00e0 del XVI secolo. L'archivio \u00e8 costituito da due grandi sezioni: l'archivio antico, con documenti fino alla fine del XVIII secolo e l'archivio moderno, con materiale fino al 1910. \u00c8 merito dell'archivista e studioso Costantino Urieli aver dotato l'archivio di un regesto in 4 volumi con una sintetica descrizione del contenuto dei documenti conservati.\nNel gennaio 1995 \u00e8 stata fondata la biblioteca diocesana \u00abPier Matteo Petrucci\u00bb nel Palazzo Ripanti Vecchio, riconosciuta come istituzione di \"interesse pubblico locale\". La biblioteca, oltre ad alcune preziose cinquecentine, \u00e8 costituita da oltre 30.000 volumi, soprattutto opere teologiche, storiche, ascetico-agiografiche, con significativi testi relativi alla storia dell'arte, alla filosofia, alla letteratura e alla sociologia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 77.658 persone contava 66.829 battezzati, corrispondenti all'86,1% del totale."}
{"id": "482417", "revid": "1543377", "url": "https://it.wikipedia.org/wiki?curid=482417", "title": "Prelatura territoriale di Loreto", "text": "La prelatura territoriale di Loreto (in latino: \"Praelatura Territorialis ab Alma Domo Lauretana\") \u00e8 una sede della Chiesa cattolica in Italia suffraganea dell'arcidiocesi di Ancona-Osimo appartenente alla regione ecclesiastica Marche. Nel 2019 contava 12.200 battezzati su 12.700 abitanti. \u00c8 retta dall'arcivescovo Fabio Dal Cin.\nTerritorio.\nLa prelatura comprende la citt\u00e0 di Loreto e ha la cattedra arcivescovile nella Basilica della Santa Casa.\nIl suo territorio, suddiviso in 5 parrocchie, ricalca totalmente quello del comune di Loreto (17\u00a0km\u00b2) e confina con l'arcidiocesi di Ancona-Osimo e la diocesi di Macerata-Tolentino-Recanati-Cingoli-Treia.\nStoria.\nFino al 1586 Loreto faceva parte del territorio della diocesi di Recanati. Il luogo crebbe d'importanza dopo che, secondo la tradizione, nella notte fra il 9 ed il 10 dicembre 1294, durante l'episcopato di Salvo, avvenne la traslazione delle reliquie della Santa Casa di Nazareth nella cittadina marchigiana.\nIl 17 marzo 1586 papa Sisto V con la bolla \"Pro excellenti\" elev\u00f2 Loreto al grado di citt\u00e0 e diocesi e soppresse la diocesi di Recanati. Il 9 febbraio 1592 la diocesi di Recanati fu ristabilita da papa Clemente VIII ed unita \"aeque principaliter\" a quella di Loreto.\nDal 10 al 14 settembre 1930 Loreto ospit\u00f2 il decimo Congresso eucaristico nazionale italiano, a cui intervenne come legato pontificio il cardinale Luigi Capotosti.\nIl 15 settembre 1934 papa Pio XI, dando attuazione al concordato del 1929, con la bolla \"Lauretanae Basilicae\" soppresse la cattedra vescovile di Loreto, incorporando il suo territorio in quello di Recanati, ad eccezione del santuario lauretano che fu posto sotto la diretta autorit\u00e0 della Santa Sede.\nL'11 ottobre 1935 venne estesa la giurisdizione dell'Amministratore Pontificio al territorio della citt\u00e0 di Loreto. Due sono stati gli amministratori pontifici: Francesco Borgongini Duca e Primo Principi, entrambi residenti in Roma, rappresentati a Loreto da due vicari, Gaetano Malchiodi (1935-1960) ed Angelo Prinetto (1961-1965).\nInfine, il 24 giugno 1965, papa Paolo VI con la bolla \"Lauretanae Almae Domus\" soppresse l'Amministrazione Pontificia e cre\u00f2 la Delegazione Pontificia per il Santuario di Loreto e la Prelatura della Santa Casa, istituendo nello stesso tempo la cattedra vescovile nella basilica.\nL'11 marzo 2000 la prelatura, fino allora immediatamente soggetta alla Santa Sede, entr\u00f2 a far parte della provincia ecclesiastica dell'arcidiocesi di Ancona-Osimo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa prelatura territoriale nel 2019 su una popolazione di 12.700 persone contava 12.200 battezzati, corrispondenti al 96,1% del totale."}
{"id": "482420", "revid": "110157", "url": "https://it.wikipedia.org/wiki?curid=482420", "title": "Opilioacarus", "text": "Opilioacaro (\"Opilioacarus\" With, 1902) \u00e8 un genere di artropodi, appartenente alla famiglia Opilioacaridae.\nDistribuzione.\nDiffuso in Sicilia, Asia, Africa e America Centrale."}
{"id": "482421", "revid": "2122884", "url": "https://it.wikipedia.org/wiki?curid=482421", "title": "Ilaria D'Elia", "text": "Biografia.\nOriginaria di Padova, studi\u00f2 arte drammatica a Londra. Cominci\u00f2 a lavorare nel mondo del doppiaggio prestando la voce a tre personaggi dei videogiochi: Meryl Silverburgh in \"Metal Gear Solid\", Lian Xing in \"Syphon Filter\" e Bianca in \"\".\nSuccessivamente prese parte ad alcune fiction della Rai: nel 1999 recit\u00f2 in \"Una farfalla nel cuore\" e subito dopo entr\u00f2 a far parte del cast principale del telefilm \"La squadra\", dove interpret\u00f2 per le prime due stagioni il ruolo del vicesovrintendente di polizia Laura Onorato.\nIn seguito torn\u00f2 nel Regno Unito e lavor\u00f2 in alcune produzioni britanniche come il film \"The Winter Warrior\", dove rivest\u00ec il ruolo di Lillian, e la soap opera \"Crossroads\". Nel 2003 ottenne il ruolo della protagonista Helen nel film \"Finding Fortune\", l'anno successivo interpret\u00f2 Rosa nel film \"Fakers\" e successivamente fu co-protagonista della pellicola \"The Club\" insieme a Treva Etienne.\nNel 2009 la D'Elia scrisse e diresse il suo primo cortometraggio, \"Another Thing\", vincitore di due premi al diciassettesimo \"Arcipelago Film Festival\". Oltre a questi riconoscimenti si aggiudic\u00f2 anche il \"David Lean Foundation Feature Film Screenwriting Award\"."}
{"id": "482423", "revid": "729019", "url": "https://it.wikipedia.org/wiki?curid=482423", "title": "Gian Giacomo Medici", "text": "Biografia.\nNacque, forse nel 1495, da Bernardino Medici di Nosigia e da Cecilia Serbelloni. Era fratello di Papa Pio IV.\nLa famiglia dei Medici milanesi, di modeste condizioni economiche ma nobile sin dai tempi di Ottone Visconti - si veda Matricula nobilium familiarum Mediolani -, non aveva vincoli di parentela con i pi\u00f9 cospicui Medici di Firenze; e tuttavia quando verr\u00e0 insignito del titolo di marchese e diverr\u00e0 un noto condottiero, i de' Medici di Firenze cominceranno a chiamarlo \"parente\" per ovvi motivi di prestigio.\nIl padre, Bernardino de' Medici risiedeva in un palazzo in contrada Nosigia a Milano ed era esattore delle imposte e prestatore di denaro, legato anche al Duca.\nLa madre, Cecilia, apparteneva ad un'altra famiglia che non poteva dirsi compiutamente nobile, ma che non praticava professioni infamanti (a differenza del padre), e conduceva vita da privati gentiluomini. Il padre di Cecilia in particolare era giureconsulto, discendente di una famiglia di notai. Oltre a Gian Giacomo, la coppia ebbe altri tre figli: il primo, Giovanni Angelo, divenne poi papa Pio IV; la seconda, Margherita, contrasse matrimonio con il Conte Giberto II Borromeo e fu madre di Carlo Borromeo, Cardinale, Arcivescovo di Milano, Santo per la Chiesa cattolica; la terza, Clara, spos\u00f2 il nobile austriaco Wolf Dietrich von Ems zu Hohenems reclutatore e comandante di lanzichenecchi, e fu madre di Jacob Hannibal, condottiero e mercenario e di Mark Sittich, anch'esso Cardinale.\nDopo il 1516, con l'ennesimo ritorno dei francesi nel ducato di Milano, Bernardino de'Medici, molto compromesso con il Duca, e pesantemente indebitato (aveva anticipato al Duca il denaro come appaltatore delle imposte) veniva incarcerato da Luigi XII; mor\u00ec pochi giorni dopo la sua liberazione, senza essere riuscito ad estinguere i debiti della famiglia.\nFu soprannominato \"Medeghino\", ossia \"piccolo Medici\", per la sua bassa statura, l'appellativo pass\u00f2 alla storia e fu utilizzato anche da lui stesso in alcune firme.\nLe prime imprese.\nIl Medeghino si distinse fin da ragazzo per il carattere turbolento, collerico e vendicativo.\nSub\u00ec il bando ad appena sedici anni per avere ucciso un altro giovane, Paolo Pagnano, con cui aveva avuto una lite e fu costretto a rifugiarsi nei dintorni del Lago di Como, nel castello di Musso, che divent\u00f2 la base di molte sue imprese.\nQuesto bando avvenne durante il dominio di Luigi XII sul Ducato di Milano; il Medeghino era cresciuto in una famiglia che, anche se non altamente aristocratica, era legata agli Sforza e ai Morone, nemici dei francesi. Possiamo supporre che il Medeghino approfitt\u00f2 del bando per legarsi ai partigiani ghibellini, che in quegli anni imperversavano nel Ducato di Milano, attaccando con atti banditeschi i francesi e i loro sostenitori guelfi.\nTra i capi di parte ghibellina cui si leg\u00f2 possiamo ricordare il clan dei de' Matti (nativo delle tre pievi superiori del lago di Como, molti membri della famiglia furono anche connestabili di fanteria) e al capo parte Francesco Morone, di cui fu per un breve periodo luogotenente.\nManifest\u00f2 presto, oltre alla ferocia ed efferatezza delle sue azioni, un grande acume, che unito alla sua naturale spregiudicatezza gli avrebbe consentito di inserirsi da protagonista nel gioco politico-militare che nel XVI secolo si svolgeva nello scenario italiano. Riusc\u00ec, infatti, a conquistare fama, ricchezza e un posto da protagonista tra i grandi del Cinquecento italiano ed europeo, nobilitando se stesso e il suo notevole clan familiare.\nIl Cinquecento e le Guerre d'Italia.\nIl Cinquecento fu il periodo in cui il Medeghino svolse la sua vicenda umana e militare. Si mise in luce fin dall'inizio in ambito locale inserendosi, anche a seguito di alcune fortunate circostanze, in un gioco politico pi\u00f9 ampio, europeo, passando al servizio dell'imperatore Carlo V. Per questi comp\u00ec imprese belliche memorabili e fortunate che lo proiettarono tra i grandi comandanti rinascimentali, circondato sempre di un'aura di ferocia e crudelt\u00e0 che, pi\u00f9 che strumentale, era connaturata alla sua personalit\u00e0.\nIl XVI secolo vedeva l'Italia o per meglio dire i principati italiani non pi\u00f9 protagonisti della storia ma oggetto di contese internazionali tra i potenti del momento, Carlo V e Francesco I di Francia.\nDopo la Pace di Lodi del 1454 si era evidenziata in tutta la sua gravit\u00e0 la debolezza degli Stati regionali italiani: nessuno di essi, infatti, era oggettivamente in grado di opporsi alle pretese esterne che, fra l'altro, il papato favoriva, appoggiando ora la Francia ora la Spagna imperiale in un'ottica di autoconservazione, senza riuscire, tuttavia, a controllare nessuno dei due contendenti ma divenendone, anche, vittima, come avvenne il 9 luglio 1527 con il Sacco di Roma ad opera delle truppe imperiali.\nNel 1500 Gian Giacomo Medici, fece del Castello di Lierna la sua base militare, dove riceveva il fratello papa Pio IV e il nipote Carlo Borromeo e dove prese il titolo prima di castellano e poi di marchese. Dal castello militare di Lierna inizi\u00f2 le sue conquiste con dure battaglie navali e terrestri del Contado di Lecco, della Val d'Intelvi, delle Tre Pievi, della Valassina, della Valsassina, della Valsolda e di Chiavenna. A seguito di queste battaglie il Castello smise di avere funzione militare e divenne centro di commercio.\nL'Italia era una somma di debolezze che avrebbe visto e consentito le effimere conquiste di Cesare Borgia e la inconcludente politica nepotista del padre, papa Alessandro VI. In questo quadro si inseriva la politica avventuristica di papa Giulio II che contribu\u00ec ad accrescere la presenza straniera in Italia con la Lega di Cambrai, 1508, da lui ispirata contro Venezia in un'altalenante rete di alleanze che lo vide allearsi prima con la Francia per passare poi con la Spagna \u2013 Lega Santa del 5 ottobre 1511 \u2013, come se questa fosse meno pericolosa della prima.\nPapa Innocenzo VIII sollecit\u00f2 Carlo VIII di Francia a impadronirsi del regno di Napoli a danno degli spagnoli; poi la meteora borgiana, il Valentino, irruppe nello scenario politico italiano. Era un quadro di generale debolezza quello che opponeva i principati italiani alle mire straniere.\nL'Italia non era riuscita a passare dai principati, le cui radici erano saldamente piantate nel Medioevo, allo stato nazionale come ormai era avvenuto e che ora si rafforzava in Europa.\nFerdinando II di Aragona e Isabella di Castiglia, i re cattolici, con la \"reconquista\" avevano posto le basi di quella Spagna imperiale che Carlo V prima e ancor di pi\u00f9 il figlio Filippo II avrebbero cercato di imporre all'Europa.\nL'Europa centrale viveva i fermenti dei principati tedeschi pronti ad affermare la propria autonomia nei confronti dell'Impero, cosa che avverr\u00e0 con la pace di Augusta del 1555 e con il riconoscimento del principio \"cuius regio eius religio\", che sancir\u00e0 la spaccatura della cristianit\u00e0 e le nuove realt\u00e0 nazionali tedesche.\nL'occasione.\nQuesto era il contesto in cui si muoveva il Medeghino, pronto a cogliere al balzo qualunque occasione per conquistare ricchezza e potere.\nIl Medeghino aveva fatto del lago di Como la base della sua attivit\u00e0, vissuta e definita dai contemporanei come piratesca, e fu qui che reincontr\u00f2 Girolamo Morone, cancelliere sforzesco.\nCostui era gi\u00e0 stato amico della famiglia de' Medici di Nosigia, anche perch\u00e9 negli anni immediatamente precedenti alle guerre d'Italia i de' Medici e i Morone erano stati vicini di casa.\nIl Morone lo coinvolse nel nuovo tentativo fatto dagli Sforza per recuperare il ducato di Milano dal controllo francese.\nDa bandito- partigiano divenne guerriero, legandosi a quello che sarebbe divenuto il nuovo duca di Milano, Francesco II Sforza, imposto dall'imperatore Carlo V.\nNel 1522 partecip\u00f2 (come subordinato) al forzamento dell'Adda e forse anche alla battaglia della Bicocca; inoltre contribu\u00ec alle campagne di pacificazione contro i guelfi e i francesi che occupavano ancora i paesi di Torno e Lecco.\nFu l'inizio di una nuova vita e di una nuova carriera militare di successo che gli avrebbe dato potere e prestigio.\nDivenne una delle principali guardie del corpo di Girolamo Morone, nuovo uomo forte del Ducato e potentissimo primo ministro.\nFu forse su suo ordine che, nel luglio del 1523, uccise Ettore Visconti, grande rivale politico del Morone stesso, uomo che aveva alternativamente appoggiato sia i francesi che gli Sforza, ed importante capo parte.\nEttore Visconti era un membro, sia pure collaterale, del casato ducale, un capo parte prestigioso, la cui uccisione necessitava di un capro espiatorio.\nPer tale motivo il Medeghino, assieme a due complici (parimenti dell'entourage del Morone) fu bandito da Milano.\nLui si rifugi\u00f2 nelle tre pievi (un territorio del lago di Como che all'epoca faceva parte dei domini delle tre leghe grigie), mentre i suoi complici furono catturati, ed almeno uno di loro fu impiccato.\nLa congiura.\nGi\u00e0 nel Cinquecento si diffuse la leggenda, dal vago sapore shakespeariano, su come Morone avesse voluto sbarazzarsi del Medeghino, perch\u00e9 dopo l'omicidio di Ettore Visconti sapeva troppo.\nSecondo questa leggenda il duca e Morone ordirono contro di lui una vera e propria congiura.\nIl Medeghino, subito dopo l'omicidio di Ettore Visconti, sarebbe stato inviato al castello di Musso, all'epoca confine tra il ducato di Milano e le Tre Leghe grigioni, per diventarne castellano e rimanere lontano da Milano fino a quando le acque non si fossero calmate.\nGiacomo Morone stesso avrebbe portato al castellano la lettera con i contrassegni segreti per poterlo sostituire, accompagnata per\u00f2 da un messaggio sigillato in cui si ordinava la sua uccisione. Il Medeghino avrebbe intuito la trappola, letto il messaggio senza romperne il sigillo e, consultatosi con il fratello Giovan Angelo, il futuro papa Pio IV, lo sostitu\u00ec con l'ordine di cedergli senza indugio il castello.\nIn realt\u00e0 non \u00e8 ancora chiaro come il Medeghino, all'epoca ricercato in tutto il ducato di Milano, sia riuscito a diventare castellano di Musso. Si noti tra l'altro che il castello di Musso era una delle migliori fortificazioni del Ducato, recentemente ristrutturata e potenziata da Gian Giacomo Trivulzio, gi\u00e0 maresciallo di Francia.\nNel 1523 il castello era occupato da mercenari spagnoli e tedeschi che per\u00f2 non ricevevano un soldo molto regolare, non \u00e8 impensabile che il Medeghino, ottenuti dei prestiti tra gli amici e gli ex banditi lariani, abbia comprato la guarnigione in un momento in cui mancava il castellano legittimo.\nIl castello di Musso divenne una sorta di centro extraterritoriale in cui si riun\u00ec una banda che comprendeva oltre al fratello Giovanni Battista i venturieri Niccol\u00f2 Pelliccione (gi\u00e0 capitano e condottiere agli ordini del Duca), Gasparino da Malgrate numerosi gentiluomini ghibellini di Como e del Lario, fuoriusciti ghibellini della Valtellina (tra cui alcuni membri della famiglia da' Ponte), mercenari senza pi\u00f9 soldo, briganti e banditi.\nQuesta accozzaglia di reduci delle guerre di fazione, che avevano insanguinato il Lario a fasi alterne dal 1499, si mantenne con azioni piratesche, estorsioni, rapine, rapimenti, furti, ma anche imponendo tasse e pedaggi.\nFra i tanti episodi delittuosi commessi \u00e8 ricordato, per la particolare efferatezza, il sequestro a Cava di Val San Martino di Stefano da Birago, un ricco possidente (guelfo), che tenne e sevizi\u00f2, \"testiculis in vinculis\", finch\u00e9 non pag\u00f2 un riscatto di 1.600 scudi: questo ci d\u00e0 la misura del nostro personaggio.\nMusso, di fatto, divenne una piccola signoria banditesca che si estendeva sulla parte centro settentrionale del lago di Como.\nTra il 1524 e il 1525 il Ducato di Milano fu nuovamente in guerra con la Francia, alleati dei francesi erano gli svizzeri e i grigioni. Contro questi ultimi il Medeghino inizi\u00f2 una spietata guerra di confine; conquistando con l'inganno, e mantenendo per un certo periodo, la rocca di Chiavenna.\nInoltre i parenti di Ettore Visconti furono coinvolti in una congiura per assassinare il Duca e riconsegnare il Ducato ai francesi; elemento che rendeva in qualche modo l'assassinio di Ettore meno grave agli occhi della corte.\nGli avvenimenti che si susseguirono lo riconciliarono con lo Sforza, che finalmente gli conferm\u00f2 il titolo di castellano di Musso, gli attribu\u00ec le entrate e il controllo sulla zona di Porlezza e la Valsassina, oltre al controllo di Chiavenna qualora l'avesse definitivamente sottratta ai Grigioni.\nLa guerriglia che il Medeghino praticava contro le tre leghe grigie e i loro alleati svizzeri ebbe sproporzionate e fortunate conseguenze strategiche. Infatti i grigioni, per difendere la Valtellina, decisero di ritirare le loro forze dall'assedio di Pavia, dove poco dopo il Re di Francia Francesco I veniva attaccato, sconfitto e catturato dalle forze imperiali (e dai deboli contingenti ad esse alleate, tra cui proprio i pochi soldati di Francesco II Sforza).\nPoco dopo, mentre il Medeghino contravvenendo agli ordini dello Sforza, tratteneva prigionieri alcuni ambasciatori grigioni, Girolamo Morone veniva accusato dalle forze imperiali di tradimento e intesa con i francesi, e veniva incarcerato.\nIl duca professava la sua innocenza, e come segno di buona volont\u00e0 ordinava a tutti i castellani sforzeschi di cedere le loro fortezze agli spagnoli, comandati da Antonio de Leyva al servizio di Carlo V.\nMentre il duca si rinchiudeva nel Castello sforzesco, timoroso di essere arrestato dall'imperatore, tutti i castellani obbedirono al suo ordine, eccetto il Medeghino, che anzi allargava il territorio sotto il suo controllo ed iniziava a molestare gli spagnoli, con agguati, imboscate, inganni e tutte le pi\u00f9 aggiornate tattiche della guerriglia rinascimentale.\nConte di Lecco e Marchese di Musso.\nLa tecnica militare del Medeghino, che conosceva a perfezione il territorio, era fatta di attacchi a sorpresa, di imboscate e repentine ritirate, una specie di guerriglia \"ante litteram\" contro cui il de Leyva non pot\u00e9 nulla. Il Medeghino era per\u00f2 anche in grado, all'occorrenza, di radunare un grosso esercito, basato tanto su mercenari quanto su uomini a lui fedeli e reclutati nelle zone sotto il suo controllo. Questo esercito si scontr\u00f2 con gli imperiali nella battaglia di Carate (in cui furono coinvolti circa 4000 uomini per parte), dove fu sconfitto, ed assedi\u00f2 per quasi un anno la citt\u00e0 di Lecco.\nDa pochi anni i cantoni svizzeri, approfittando della guerra in corso tra imperiali e francesi per la conquista del Milanese, avevano occupato le terre lombarde dell'attuale Cantone Ticino e le Tre Leghe Grigie si erano impadronite di Bormio, Valtellina, Valchiavenna e dell'Alto Lario (Repubblica delle tre Pievi). Molto probabilmente Gian Giacomo Medici, sul loro esempio, cominci\u00f2 a pensare di impadronirsi della zona del Lario, data la estrema debolezza del duca Francesco II Sforza, l'ultimo della dinastia.\nFino al 1528 furono anni di attivit\u00e0 bellica frenetica contro gli imperiali; nel 1525 occup\u00f2 le Tre Pievi, Dongo, Gravedona e Sorico; successivamente nel tentativo di conquistare la Valtellina occup\u00f2 Delebio e Morbegno causando l'intervento dei Grigioni, che assediarono e conquistarono il castello di Chiavenna.\nOttenne per met\u00e0 degli ambasciatori prigionieri grigionesi (cui si \u00e8 accennato in precedenza) in sua mano un riscatto di 11.000 ducati di cui la met\u00e0 subito; rinforz\u00f2 Tre Pievi, il castello di Olonio e quello di Musso. Queste vicende belliche vennero chiamate guerre di Musso.\nNel 1526, per conto di Venezia e del Papato contro l'impero, arruol\u00f2 mercenari svizzeri facendosi pagare 6.000 ducati oltre il saldo del riscatto dei prigionieri grigionesi liberati, ma entr\u00f2 in contrasto con i suoi committenti per pagamenti pretesi avanzando richieste sempre pi\u00f9 esose, finch\u00e9 raggiunse un compromesso molto favorevole che prevedeva il pagamento di 5.000 ducati.\nContinuava, intanto, la sua guerriglia contro il de Leyva.\nQuesta fu una guerriglia che il de Leyva non riusc\u00ec a vincere e lo costrinse, anzi, a risolvere con un accordo ci\u00f2 che non era riuscito a fare con le armi: assold\u00f2 il Medeghino, che usc\u00ec da questa vicenda moralmente vittorioso, oltre che arricchito e con un carisma enormemente aumentato. \nIn cambio del suo passaggio al campo imperiale, abbandonando lo Sforza,con il Trattato di Pioltello (1528) gli fu concesso il titolo di conte di Lecco e marchese di Musso, oltre al dominio sull'alto lago di Como. Si trattava di un feudo imperiale, direttamente soggetto all'Impero e, quindi, di un vero e proprio Stato indipendente.\nMarchese di Marignano.\nQuesta nuova veste di capitano di ventura e di alleato dell'Impero costitu\u00ec la sua legittimazione, non pi\u00f9 avventuriero bens\u00ec militare regolarmente assoldato, che non gli imped\u00ec per\u00f2 di continuare la sua consueta attivit\u00e0 di razziatore, questa volta a danno dello Sforza e delle Leghe Grigie, padrone della Valtellina, con il fine ultimo di ingrandire il suo nuovo Stato.\nPresto comunque, giunsero nuove condizioni politiche e capovolgimenti di alleanze che portarono ad un riavvicinamento dello Sforza a Carlo V con la conseguenza di lasciare isolato il Medeghino.\nInizi\u00f2 cos\u00ec un'aspra guerra che il Medeghino condusse da solo contro le preponderanti forze alleate. Nonostante le numerose vittorie navali e terrestri alla fine le forze del Medeghino si trovarono assediate a Lecco ed a Musso.\nGli Svizzeri, dopo tante sconfitte, volevano ad ogni costo la pace.\nIl fratello Giovanni Angelo Medici, futuro papa Pio IV, trattava intanto la pace che fu raggiunta il 1\u00ba marzo 1532: il Medeghino rinunciava a Lecco ed a Musso per 35.000 scudi, gli si conferiva il marchesato di Marignano e si concedeva l'amnistia a tutti i suoi seguaci.\nIl Medeghino era ormai ricchissimo e potente, odiato e invidiato allo stesso tempo, e cercava di riscattare un passato da bandito con imprese militari coraggiose, a volte azzardate, sempre feroci ma anche mirabili sul piano tecnico.\nMantenne sempre il favore di Carlo V anche in situazioni difficili, come quando si congiur\u00f2 contro di lui nel suo stesso campo.\nSi distinse a Gand, in Ungheria, a Praga, acquistando fama e sempre maggiore ricchezza, ponendosi tra i grandi del momento. Le sue azioni militari furono sempre caratterizzate da audacia, sprezzo del pericolo e temerariet\u00e0, come anche da caparbiet\u00e0 e una certa connaturata ferocia, come avrebbe dimostrato pi\u00f9 tardi nella battaglia di Scannagallo contro Siena.\nIl matrimonio.\nNel 1545 per l'intervento del papa Paolo III oltre che del fratello Giovanni Angelo, futuro papa, spos\u00f2 Marzia Orsini, vedova di Livio Attilio di Alviano, signore di Pordenone, e figlia di Ludovico Orsini conte di Pitigliano.\nFu un matrimonio sfarzoso come si conveniva ad un grande, ormai dimentico delle ristrettezze economiche familiari in cui aveva trascorso la fanciullezza. Il matrimonio, che testimoniava lo \"status\" raggiunto, lo immise a pieno titolo tra i ranghi dell'alta aristocrazia italiana. Il suo fu un riscatto sociale inesorabilmente perseguito e conquistato, sublimato poi il 24 dicembre 1559 con l'elevazione del fratello Giovanni Angelo al soglio pontificio con il nome di Pio IV.\nIl Medeghino, come Gian Giacomo Medici continuava ad essere comunemente chiamato, rimase vedovo nel 1548.\nLe campagne militari imperiali.\nLa sua attivit\u00e0 militare non si ferm\u00f2 con il matrimonio, che rimase una breve parentesi, ma continu\u00f2 e sempre al servizio di Carlo V.\nNel 1546 era in Germania con Carlo V contro i protestanti al comando del langravio Filippo I d'Assia e di Gian Federico duca di Sassonia.\nA Ratisbona soccorse e salv\u00f2 l'imperatore con un'azione rapida ed eroica che aument\u00f2 il favore imperiale nei suoi confronti e per questo fu premiato con il titolo di vicer\u00e9 di Boemia.\nNel 1547 a Praga colp\u00ec e risolse un ammutinamento di soldati tedeschi con punizioni esemplari.\nNel 1551 si distinse in Emilia, sotto il comando di Ferrante I Gonzaga contro Orazio Farnese, e nel 1552 in Piemonte contro i francesi.\nNel 1553 sostitu\u00ec nel comando generale Ferrante I Gonzaga, destituito dal Carlo V.\nIl Medeghino aveva cos\u00ec raggiunto l'apice della carriera militare, ammirato e temuto per la brutalit\u00e0 dei comportamenti che lo aveva sempre contraddistinto.\nScannagallo.\nSi distinse nella campagna militare contro Siena per capacit\u00e0 tecnica e determinazione ma anche per brutalit\u00e0 e spietatezza. La sua ferocia non si era stemperata n\u00e9 con il passare degli anni n\u00e9 con i successi conseguiti.\nI protagonisti di questa campagna erano, da una parte, Piero Strozzi, capitano fiorentino fuoruscito, aiutato da truppe francesi in difesa di Siena, e dall'altra il Medeghino al comando delle truppe imperiali di Carlo V, che per il tramite di Cosimo I de' Medici voleva il controllo di Siena per la sua posizione strategica nell'Italia centrale.\nLa partita era impari: Siena infatti, reduce dai successi diplomatici di Pandolfo Petrucci, non aveva trovato alla sua morte, 21 maggio 1512, altri \"moderatori\" altrettanto abili che ne potessero salvare l'autonomia e la libert\u00e0. Aveva inoltre, spinta dall'antica rivalit\u00e0 con Firenze prestato ogni aiuto durante l'Assedio di Firenze a quello stesso esercito imperiale che ora la soffocava. Rimase, cos\u00ec, come vaso di coccio tra vasi di ferro, destinata a soccombere di fronte alle nuove potenze europee, in un destino comune a tutti gli altri stati regionali che nulla poterono e nulla avrebbero potuto contro le nuove realt\u00e0 politiche, stati nazionali ed impero, che si avventarono sull'Italia per spartirsene le spoglie.\nA Siena il Medeghino La pose sotto assedio cercando di isolarla e per questo, oltre a seminare il terrore devastando la campagna circostante facendone terra bruciata, impicc\u00f2 tutti coloro che dall'esterno tentavano di aiutare gli assediati senza distinguere contadini da guerrieri.\nIn questa impresa diede prova di particolare crudelt\u00e0 e ferocia arrivando ad uccidere personalmente, con un'accetta che usava a mo' di bastone per sostenersi, i malcapitati che cadevano nelle sue mani.\nNei primi mesi del 1554 occup\u00f2 diversi castellari e villaggi del circondario di Siena, come Asinalunga, Castellina in Chianti, Torrita di Siena, impiccando decine di difensori fra quelli che si erano distinti maggiormente, ad esempio e monito per i resistenti dei paesi vicini: un fiorire di forche.\nOccup\u00f2 con un espediente Monteriggioni ingannandone il capitano difensore, Giovanni Zeti, altri dissero corrompendolo.\nL'episodio conclusivo di questa campagna, dopo una serie sanguinosa di scaramucce, avvenne il 2 agosto 1554 al vallone di Scannagallo presso Lucignano.\nAi bordi del vallone erano schierati per Siena, al comando dello Strozzi, soldati italiani, senesi e francesi rafforzati da mercenari tedeschi e grigionesi per un totale di circa 15.000 uomini compresi 1.200 cavalieri; dall'altra parte, variamente disposte, le truppe del Medeghino in numero equivalente, formate prevalentemente da tedeschi, spagnoli e italiani. Lo scontro violentissimo dur\u00f2 soltanto due ore e si risolse in maniera disastrosa per le truppe senesi, anche per il tradimento di un alfiere francese che, corrotto con una ingente quantit\u00e0 di monete d'oro, si diede platealmente alla fuga gettando nella confusione e nello sgomento i propri.\nRimasero sul terreno oltre 4000 morti da parte senese contro i 200 di quella imperiale: lo stesso Strozzi ferito ad un ginocchio da un'archibugiata dovette ritirarsi per non essere catturato. Un gran numero di prigionieri, carriaggi e armi fu inviato a Firenze.\nIl Medeghino complet\u00f2 la vittoria con la conquista di alcuni castelli circostanti, quindi pose Siena sotto un pi\u00f9 stretto assedio attuando una sanguinaria repressione per chi cercava di aiutare gli assediati e nel gennaio del 1555 bombard\u00f2 la citt\u00e0 con le proprie bocche da fuoco.\nIl 17 aprile 1555 Siena cadde definitivamente, passando sotto il dominio di Cosimo de' Medici e nella sfera d'influenza di Carlo V.\nSiena usc\u00ec cos\u00ec dalla storia, che l'aveva vista protagonista fin dal XII secolo, lasciando a testimonianza della sua epoca d'oro opere d'arte di universale bellezza tra le quali spicca il duomo ed ancor pi\u00f9 i resti giganteschi del suo mancato ampliamento. Vedere questi resti e immaginare cosa avrebbe potuto essere il duomo ampliato fa intendere la potenza, la capacit\u00e0 imprenditoriale e la forza politico-diplomatica di una comunit\u00e0 che era riuscita a diventare protagonista e arbitra del proprio destino nello scenario geopolitico italiano.\nL'epilogo.\nLa campagna militare di Siena fu la sua ultima importante impresa che, per quanto orrore frammisto ad ammirazione suscitasse presso i contemporanei, contribu\u00ec ad aumentarne la fama e la ricchezza.\nIl Medeghino non riusc\u00ec tuttavia a coglierne i frutti: l'8 novembre 1555 mor\u00ec improvvisamente nel suo palazzo di Milano, forse avvelenato.\nIl suo feretro riposa nella cappella dell'Assunta e San Giacomo del duomo di Milano in un grandioso monumento marmoreo di Leone Leoni, costruito su disegno di Michelangelo Buonarroti, voluto dal fratello Giovanni Angelo, divenuto papa Pio IV."}
{"id": "482424", "revid": "123280031", "url": "https://it.wikipedia.org/wiki?curid=482424", "title": "Opiliones", "text": "Gli Opilionidi (Opiliones Sundevall, 1833) sono un ordine di Aracnidi.\nAnche se appartengono alla classe degli aracnidi, gli opilionidi non sono ragni (un altro ordine, \"Araneae\"), nonostante l'aspetto simile.\nLe specie di opilionidi scoperte in tutto il mondo sono circa 6,650 secondo i dati raccolti fino all'aprile 2017, ma si ipotizza che il numero reale delle specie esistenti possa superare le 10.000.\nDescrizione.\nQuesti aracnidi sono noti per le loro zampe eccezionalmente lunghe, rispetto alle dimensioni del corpo, anche se ci sono specie con gambe corte. La differenza tra gli opilionidi e i ragni \u00e8 che negli opilionidi le due sezioni principali del corpo (il cefalotorace e l'opistosoma) sono sostanzialmente unite in una struttura a forma ovale. Inoltre non dispongono di ghiandole della seta o velenifere.\nNella specie pi\u00f9 avanzate, i primi cinque segmenti addominali sono spesso fusi in uno scudo dorsale chiamato \"scutum\", che normalmente \u00e8 fuso con il carapace. A volte questo scudo \u00e8 presente solo nei maschi. I due segmenti addominali posteriori possono essere ridotti o separati al centro a formare due piastre poste una accanto all'altra. Il secondo paio di zampe \u00e8 pi\u00f9 lungo rispetto agli altri e sono utilizzate anche come antenne. Questo particolare pu\u00f2 essere difficilmente osservabile nelle specie a zampe corte.\nL'apparato di alimentazione (stomotheca) differisce dagli altri aracnidi: l'assunzione di cibo non si limita ai liquidi, ma pu\u00f2 prevedere anche l'assunzione di cibi solidi.\nEssi hanno una sola coppia di occhi al centro della testa, orientati lateralmente. Tuttavia ci sono specie senza occhi, come la specie brasiliana \"Caecobunus termitarum\" (\"Grassatores\"), la specie \"Giupponia chagasi\" (Gonyleptidae) e tutte le specie di \"Guasiniidae\". Di fianco agli occhi sono poste delle ghiandole che secernono sostanze odorose utilizzate come difesa.\nLa lunghezza del corpo di solito non supera i 7 millimetri, con alcune specie pi\u00f9 piccole di un millimetro, anche se la pi\u00f9 grande, la specie \"Trogulus torosus\", (\"Trogulidae\") pu\u00f2 raggiungere una lunghezza di 22 millimetri. Tuttavia la lunghezza eccezionale delle zampe pu\u00f2 portarli a superare i 160 millimetri. La maggior parte delle specie vive per circa un anno. Se vengono catturati, tendono a fuggire staccandosi dagli arti imprigionati che continuano a muoversi sempre pi\u00f9 lentamente per circa mezz'ora.\nTassonomia.\nL'ordine degli opilionidi pu\u00f2 essere suddiviso in quattro sottordini: \"Cyphophthalmi\", \"Eupnoi\", \"Dyspnoi\" e \"Laniatores\". Alcuni fossili ben conservati, trovati in Scozia, nel deposito sedimentario di Rhynie chert, vecchio di 400 milioni di anni, sembrano sorprendentemente moderni, il che indica che la struttura di base degli opilionidi non \u00e8 cambiata molto da allora.\nLa posizione nell'albero filogenetico \u00e8 ancora oggetto di studio: i loro parenti pi\u00f9 stretti potrebbero essere gli acari (\"Acarina\") o i Novogenuata (scorpioni, pseudoscorpioni e \"Solifugae\").\nL'ordine degli Opiliones comprende le seguenti famiglie:"}
{"id": "482425", "revid": "287204", "url": "https://it.wikipedia.org/wiki?curid=482425", "title": "Carlo Azimonti (sindaco)", "text": " Militante socialista, per molto tempo fu sindaco della sua citt\u00e0 natale.\nBiografia.\nDi umili origini (era di famiglia contadina), si avvicin\u00f2 alla professione di giornalista e al pensiero socialista in seguito all'osservazione in prima persona delle condizioni operaie (cominci\u00f2 appena undicenne a lavorare in fabbrica, e a 14 anni partecip\u00f2 al suo primo sciopero).\nDivenuto nel 1906 segretario della Lega Bustese Tintori e della Lega Arti Tessili, si adoper\u00f2 per ottenere condizioni lavorative migliori (orario lavorativo ridotto a 10 ore giornaliere e aumento dello stipendio del 10%). In seguito al fallimento di queste iniziative diede l'autorizzazione ad uno sciopero che a luglio mobilit\u00f2 ventimila persone, non solo a Busto Arsizio, ma anche a Milano e Monza. Questo sciopero, pur riuscendo nel suo intento, gli cost\u00f2 il posto di lavoro.\nSuccessivamente, fu chiamato da Egidio Bernaroli, direttore della Cooperativa Operaia di Consumo e fondatore del settimanale locale di stampo socialista \"Il Lavoro\", come aiuto contabile della Cooperativa.\nSulla base di questa esperienza, si dedic\u00f2 poi alla fondazione di varie cooperative in Valle Olona, a partire da quella di Fagnano nel 1907; la sua opera, svoltasi tra il 1907 e il 1911, permise il rapido sviluppo del movimento socialista.\nNel 1909 gli venne affidato l'incarico di segretario della Camera del Lavoro di Busto Arsizio, e l'anno successivo si candid\u00f2 per le elezioni comunali, ma non venne eletto per soli 3 voti. In questi anni collabor\u00f2 inoltre alla redazione dell\"Avanti!\".\nNel 1911 intraprese un viaggio di propaganda tra i minatori italiani in Germania, Francia e Lussemburgo. Conclusa questa esperienza, nello stesso anno, si rec\u00f2 nel Basso Milanese per conto della Federazione Provinciale dei Lavoratori della Terra, e per tre anni si impegn\u00f2 per rompere l'isolamento delle masse contadine, organizzando scioperi e promuovendo la fondazione di leghe e cooperative.\nNel 1912 entr\u00f2 a far parte del Consiglio Nazionale della CGdL, sostenendo la linea riformista in opposizione alla corrente rivoluzionaria del PSI, guidata da Mussolini. Dopo lo scoppio della guerra, durante il dibattito prima dell'intervento italiano, fu un convinto neutralista. \nIl 5 luglio 1914, a 26 anni, fu eletto sindaco di Busto Arsizio (divenendo il sindaco pi\u00f9 giovane d'Italia); il primo cittadino assunse inoltre anche la carica di assessore del lavoro. Tra i primi provvedimenti, ci fu l'acquisto di Palazzo Gilardoni, l'ex ospedale, per farne la nuova sede del palazzo comunale. Lo scoppio della guerra, tuttavia, imped\u00ec di portare avanti il trasferimento, che avvenne solo nel 1922. L'Amministrazione approv\u00f2 inoltre alcuni provvedimenti contro il carovita e istitu\u00ec, presso l'Uffico del Lavoro, un Segretariato del Popolo per la consulenza a lavoratori e disoccupati; si cerc\u00f2 anche di favorire lo sviluppo dell'agricoltura cittadina.\nNel 1915, nel giorno della Festa dal Lavoro, inaugur\u00f2 il nuovo ospedale cittadino, i cui lavori erano iniziati diversi anni prima.\nCon l'inizio della Prima guerra mondiale, organizz\u00f2 molti enti per risolvere pacificamente le situazioni di contesa e limitare i disagi per la popolazione civile: fra questi, degni di nota sono il Comitato di Assistenza Civile e l'Ente Autonomo dei Consumi. In occasione della sconfitta di Caporetto, pubblic\u00f2 un appello, diffuso anche tra i soldati al fronte, in cui invitava la Nazione a resistere all'invasione nemica.\nNel 1918 fu colpito dalla Febbre Spagnola, ma si rimise nel giro di pochi giorni.\nDopo la fine della guerra, come avvenne in altri comuni socialisti della zona, invit\u00f2 alcuni gruppi di bambini austriaci a trascorrere l'inverno in citt\u00e0 o nella colonia comunale di Loano.\nRieletto nel 1920, nel 1922 fu cacciato dai fascisti che occuparono la residenza comunale e chiusero la Camera del Lavoro e la Cooperativa Operaia.\nTra il 1921 e il 1924, si dedic\u00f2 ai lavori della CGdL; nel 1921 fu chiamato a far parte del Comitato Esecutivo della stessa, come segretario per l'industria e l'agricoltura. Partecip\u00f2 inoltre a tutti i congressi sindacali internazionali e fece parte della delegazione inviata dalla federazione alla fondazione della Internazionale sindacale rossa.\nDal 1926, abbandonata ogni attivit\u00e0 politica, si dedic\u00f2 ai suoi studi di storia, lingua e cultura locale, scrivendo anche un'opera autobiografica.\nDopo lo scioglimento della CGdL, avvenuto il 4 gennaio 1927 con il sostengo di Rinaldo Rigola, Ludovico d'Aragona, Gino Baldesi e lo stesso Azimonti, collabor\u00f2 alla nuova Associazione Nazionale Studi per i Problemi del Lavoro (ANS), diretta da Rigola, e, in particolare, alla corrispondente rivista \"Problemi del Lavoro\". L'associazione, inizialmente tollerata dal regime per il suo parziale sostegno al corporativismo, venne sciolta nel 1941 per \"attivit\u00e0 politica contraria alle direttive del regime\".\nNel 1935 fu trovato in possesso di alcune copie clandestine del \"Nuovo Avanti!\", speditegli dagli esuli socialisti in Francia, che gli vennero sequestrate.\nNominato commissario prefettizio il 2 settembre 1943, fu rimosso dallo stesso prefetto appena due mesi e mezzo dopo, il 17 novembre. La carica gli fu restituita pochi mesi dopo, e, bench\u00e9 socialista, la mantenne fino al 25 aprile 1945. In questi anni, si occup\u00f2 della costituzione di nuovi comitati di assistenza, di centri per la cura della maternit\u00e0 e dell'infanzia e di un comitato per l'approvvigionamento.\nNegli ultimi anni della sua vita, pur ritiratosi dalla vita politica, rimase una figura conosciuta e ammirata dalla cittadinanza, che lo soprannomin\u00f2 \"P\u00e0 Carleou\", pap\u00e0 Carlo. Nel 1957 fu nominato Cittadino Benemerito \"come esempio alle presenti e future generazioni\" e nel settembre dello stesso anno venne premiato, alla presenza del Ministro dell'Interno Tambroni, per il suoi meriti nel mondo del lavoro."}
{"id": "482427", "revid": "1573940", "url": "https://it.wikipedia.org/wiki?curid=482427", "title": "Opilo", "text": "Opilo , \u00e8 un genere di coleotteri, appartenente alla famiglia dei Cleridi.\nSono insetti predatori di xilofagi.\nSpecie.\nIl genere comprende le seguenti specie"}
{"id": "482429", "revid": "1971044", "url": "https://it.wikipedia.org/wiki?curid=482429", "title": "Lucio Opimio", "text": "Biografia.\nFu probabilmente nipote di Quinto Opimio e fratello di Quinto Opimio.\nPretore nel 125 a.C., dopo una rivolta di Fregellae distrusse la citt\u00e0.\nDa console nel 122 a.C. nonostante l'origine plebea capeggi\u00f2 la nobilt\u00e0 del movimento contro \"la legge agraria\" contro Gaio Sempronio Gracco. Quando gli furono dati poteri straordinari dal Senato con potere illimitato, disperse a mano armata i partigiani del tribuno, massacr\u00f2 tremila Romani sul monte Aventino, con procedura sommaria e costrinse Gaio al suicidio. L'anno successivo fu per questo messo sotto accusa, ma poi fu assolto grazie alla difesa dell'oratore Gaio Papirio Carbone.\nNel 116 a.C. fu a capo di una commissione senatoriale inviata in Numidia per dividere la regione tra Giugurta ed Aderbale. Condannato nel 109 a.C., dopo che fu chiamato in giudizio dal popolo, in base all'accusa di essersi lasciato corrompere da Giugurta, re di Numidia mor\u00ec in povert\u00e0 assoluta a Dyrrachium."}
{"id": "482432", "revid": "22475", "url": "https://it.wikipedia.org/wiki?curid=482432", "title": "EarthBound", "text": "EarthBound (titolo originale \"Mother 2: Gyiyg no gyakushu\", ) \u00e8 un videogioco di genere GdR pubblicato per Super Nintendo nel 1994 in Giappone e l'anno successivo negli Stati Uniti d'America. Il gioco \u00e8 stato realizzato in gran parte da Shigesato Itoi, autore anche del predecessore \"EarthBound Beginnings\" (1989).\nIl gioco \u00e8 stato pubblicato come aggiunta nella raccolta per Game Boy Advance \"Mother 1 + 2\" distribuita solo in Giappone. Nel 2013 \u00e8 stata distribuita tramite il Nintendo eShop del Wii U anche la versione europea del gioco. Il gioco ha ricevuto un seguito chiamato \"Mother 3\". Il gioco \u00e8 inoltre presente nelle versioni americane ed europee del .\nTrama.\nUn meteorite precipita nelle vicinanze di Onett, una piccola cittadina nel paese di Eagleland, un'allegoria degli Stati Uniti d'America. Ness (nome di \"default\", \u00e8 possibile cambiarlo), un ragazzino di 13 anni (12 in originale) nato con poteri psichici, vive con la madre e sua sorella Tracy (il padre \u00e8 molto impegnato con il lavoro e comunica col figlio perlopi\u00f9 col telefono), viene svegliato dal frastuono e si reca a indagare con solo una mazza da baseball crepata dopo che Pokey Minch, il suo antipatico vicino di casa, la cui famiglia serba rancore verso Ness e suo padre per un presunto rimborso di decine di migliaia di dollari per i quali non sarebbero stati rimborsati, bussa alla sua porta, chiedendogli di aiutarlo a cercare suo fratello Picky (in realt\u00e0 era Pokey che era scappato), e porta anche con s\u00e9 il suo vecchio cane, King; ben presto si trova a fare la conoscenza di Buzz Buzz, un essere proveniente dal futuro con l'aspetto di un'ape. Buzz Buzz rivela a Ness che dieci anni nel futuro un'entit\u00e0 maligna chiamata Giygas (\"Gyiyg\" nella versione giapponese) ha assoggettato il mondo, facendo prendere vita propria agli oggetti e rendendo aggressivi animali e persone, e Ness, assieme ad altri due ragazzi e una ragazza, \u00e8 l'unica speranza che possa scongiurare una catastrofe cosmica. Per trovare gli altri tre prescelti e assieme a loro sconfiggere Giygas. \nQuando Ness porta a casa i vicini, il loro padre li mette in punizione impedendo loro di mangiare il dessert per il resto del decennio (nella versione giapponese li picchia) per essere usciti di casa a tarda notte, e la loro madre, scambiando Buzz Buzz per una mosca, lo uccide con un ceffone. Prima di morire, l'insetto gli lascia la Pietra Sonora, nella quale dovr\u00e0 registrare otto melodie di altrettanti Santuari per poter assorbire il potere della Terra. Ogni Santuario ricorder\u00e0 a Ness qualcosa della sua infanzia.\nLa mattina dopo, Ness sconfigge una banda di teppisti che infestano Onett, gli Squali, e il loro leader, Frank Fly, passa per una baracca proibita tramite una chiave ricevuta dal sindaco della citt\u00e0, e in una caverna, ottenendo il potere del primo Santuario, il Passo del Gigante, in cui intravede King da cucciolo. Per questo, tuttavia, viene rimproverato dai poliziotti, e viene costretto ad affrontare cinque poliziotti e il capitano Strong, sconfiggendoli, costringendoli ad aprire la strada per la citt\u00e0 vicina di Twoson. Durante la notte, il ragazzino riceve un messaggio telepatico da Paula Jones, una ragazzina di 11 anni da Twoson la cui casa \u00e8 gestita dai genitori come l'asilo Polestar, rapita da una misteriosa setta dal vicino Villaggio Happy Happy che venera il colore blu, l'Happy-Happyismo, nel quale c'\u00e8 anche Pokey, e secondo Everdred, un cittadino di Twoson, vogliono usarla come sacrificio umano. \nAttraversando una valle che porta al villaggio grazie alle invenzioni del giovane Apple Kid, il ragazzino entra nella capanna dove \u00e8 stata rinchiusa Paula, riceve da lei la Medaglia Franklin per sconfiggere Carpainter, il capo della setta capace di manipolare i fulmini, facendolo tornare in s\u00e9, e scopre che era posseduto dalla Statua Mani Mani, una statua dissotterrata a Onett che sfrutta i desideri di gloria e potere della gente e capace di creare illusioni. Ness libera cos\u00ec Paula, che si unisce a lui, e raggiungono insieme il secondo Santuario, il Passo dei Nani, nelle caverne vicine, dove Ness intravede un bambino in cappello rosso (s\u00e9 stesso del passato), poi, dopo aver dato alla banda dei Runaway Five 10.000 dollari per aiutarli a pagare un debito, ricevono un passaggio per la citt\u00e0 di Threed con il loro bus, dato che i fantasmi che infestano il tunnel non possono fermare chi entra quando c'\u00e8 troppo rumore. \nThreed \u00e8 sotto un'invasione di non-morti, che Ness e Paula sconfiggono, ma cadono in una trappola dopo aver seguito una misteriosa prostituta nella sua sala d'albergo, venendo attaccati da dei mostri e cadendo in una stanza sotto il cimitero, dove Paula comunica con Jeff Andonuts, un ragazzo intelligentissimo della loro et\u00e0 che frequenta un collegio a Winters, nella regione di Foggyland, allegoria dell'Europa con il suo migliore amico Tony. Con l'aiuto di una scimmietta che ama le gomme da masticare e \"Tessie\" il mostro di Lock Ness, che vive nel lago vicino, supera Stonehenge e raggiunge il laboratorio di suo padre, il Dr. Andonuts, prendendo la macchina Sky Runner per raggiungerli. Da l\u00ec arrivano in una valle abitata dai misteriosi Mr. Saturn, dove trovano il terzo Santuario, il Pozzo di Latte, nel quale Ness sente la voce di sua madre, dopo aver sconfitto un mucchio di vomito, Master Belch, che ha potere sugli zombie e ha rapito alcuni Mr. Saturn, sfruttando la sua ossessione per il Miele di mosca.\nOra che Threed \u00e8 tornata normale, Ness, Paula e Jeff prendono un bus per la grande citt\u00e0 di Fourside, situata dall'altra parte del deserto, ma a causa del traffico, sono costretti a proseguire il viaggio a piedi a met\u00e0 strada, scoprendo poi che la citt\u00e0 \u00e8 stata comprata dal sindaco Monotoli, sotto l'effetto della Statua Mani Mani, e dopo che il centro commerciale della citt\u00e0 ha problemi di corrente, Paula viene rapita. Dopo aver sconfitto un mostro all'ultimo piano, Ness e Jeff incontrano un Everdred ferito, che aveva cercato di mettere le mani sulla Statua Mani Mani, e dice a loro di andare nel caff\u00e8 di Jackie, dove entrano nella dimensione alternativa di Moonside, trovano la statua e la sconfiggono. Salgono poi il grattacielo di Monotoli, e dopo aver sconfitto un robot maldestro con l'aiuto dei Runaway Five (che avevano aiutato a riprendersi da un secondo debito con un diamante, dato che erano stati ingannati, dopo aver sconfitto cinque talpe che infestavano la miniera), raggiungono il sindaco, che libera Paula e d\u00e0 loro l'elicottero per scappare, ma Pokey lo ruba. \nAvendo imparato la tecnica del teletrasporto da un gruppo di scimmie incontrate nelle caverne nel deserto, Ness, Paula e Jeff tornano a Winters con la Sky Runner, trovano il quarto Santuario, il Cerchio Piovoso, nel quale Ness sente brevemente l'odore del suo cibo preferito, e il Dr. Andonuts la modifica per far s\u00ec che i tre vadano nella citt\u00e0 di Summers. L\u00ec, mangiano una torta magica, e il punto di vista passa nel regno di Dalaam, situato nella regione di Chommo (allegoria di Asia e Africa), in cui il Principe Poo termina il suo addestramento di meditazione Mu e si unisce ai tre. Tornano poi a Fourside, e passando per le fogne dal museo di dinosauri, accedono al quinto Santuario, il Colle Magnete, in cui Ness intravede un biberon, e poi vanno a Dalaam, dove trovano il sesto Santuario, la Nuvola Rosa, dove Ness intravede sua madre.\nTornati a Summers, i ragazzi acquisiscono dei geroglifici nel museo culturale della citt\u00e0 su consiglio di Poo, si uniscono a un club e vanno nel vicino villaggio di Toto per accedere all'isola di Scaraba, sconfiggendo nel processo il Kraken, e accedono alla piramide risolvendo un enigma davanti alla Sfinge, ottenendo un artefatto noto come l'Occhio di Falco, e Poo lascia brevemente il gruppo per imparare la tecnica PSI Starstorm, e gli altri entrano dentro un uomo che si trasforma in un dungeon per raggiungere la palude dell'Oscurit\u00e0 Profonda con un sottomarino dentro di lui. Qui, Ness, Paula e Jeff, dopo aver usato l'artefatto, affrontano di nuovo Master Belch, che ha cambiato nome, e grazie all'intervento di Poo, lo sconfiggono. \nMentre attraversano la palude, scoprono i resti dell'elicottero di Pokey e raggiungono un villaggio abitato dalla trib\u00f9 dei Tenda, una popolazione estremamente timida che non pu\u00f2 superare la timidezza senza un libro apposito, poi ricevono una chiamata da Apple Kid, che ora lavora con il Dr. Andonuts, ed entrambi sono stati rapiti, cos\u00ec si dirigono a Winters. Tornati a Stonehenge, scoprono una base sotterranea piena di Starman, i seguaci di Giygas, li sconfiggono e liberano i prigionieri, poi prendono il libro per superare la timidezza dalla biblioteca di Onett e il passano alla trib\u00f9 del villaggio di Tenda, che apre loro il passaggio per i sotterranei, dove trovano il settimo Santuario, la Sala Luminosa, nella quale Ness ha una visione di suo padre mentre lo culla da piccolo. Da l\u00ec, i quattro giungono al sottosuolo, dove i dinosauri sono ancora vivi, e a poca distanza trovano l'ottavo e ultimo Santuario, la Sorgente di Fuoco, dove Ness ha la sensazione di essere osservato da s\u00e9 stesso da bambino. La Pietra Sonora scompare e Ness perde i sensi, ritrovandosi a Magicant, un regno creato dalla sua mente in cui vede tutti i ricordi della sua vita, e attraversando il Mare dell'Eden, il suo subconscio, assieme a dei guerrieri volanti che rappresentano il suo coraggio, distrugge una statua dorata che rappresenta il suo lato malvagio, assorbe il potere degli otto Santuari e di Magicant e visita casa sua nel passato, dove intravede s\u00e9 stesso da neonato. \nSentendo una voce dentro di s\u00e9, Ness porta Paula, Jeff e Poo alla Valle dei Mr. Saturn, dove si scopre che i Mr. Saturn stanno lavorando assieme a Apple Kid e al Dr. Andonuts per costruire una nuova Distorcifase (la prima era stata rubata da Pokey). I ragazzi usano la macchina e raggiungono la Scogliera dimenticata dal Tempo, al centro della Terra, dove scoprono che Giygas sta attaccando dal passato, e usando un terzo modello della Distorcifase per andare l\u00e0, ma a causa del programma del macchinario, che uccide gli esseri viventi, trasferiscono le loro anime in robot per venire trasportati in modo sicuro alla Caverna del Passato. Entrando in una caverna che conduce alla Macchina del Diavolo, che contiene Giygas, si imbattono in Pokey, che afferma che Giygas \u00e8 completamente fuori controllo. Riescono a sconfiggerlo, costringendolo a spegnere la Macchina del Diavolo e liberando Giygas, che \u00e8 erratico, con attacchi incomprensibili e si rivela essere troppo forte da affrontare solo combattendo, ma Paula, pregando, chiama tutte le persone della Terra, compreso il giocatore, destabilizzando le difese di Giygas e riuscendo a sconfiggerlo.\nLe anime di Ness, Paula, Jeff e Poo tornano ai loro corpi umani, e Jeff e Poo tornano a casa. Ness scorta Paula a casa a Twoson (o la porta a casa sua a Onett) e riceve una chiamata da suo padre, che sar\u00e0 a casa la settimana prossima per celebrare il compleanno di suo figlio. Durante la notte, qualcuno bussa alla porta, scoprendo che si tratta di Picky, che gli lascia una lettera di suo fratello, e tutti si chiedono che fine abbia fatto Pokey.\nModalit\u00e0 di gioco.\nL'impianto da GdR di EarthBound ha similarit\u00e0 con quello di altre serie pi\u00f9 note quali \"Dragon Quest\" (almeno gli episodi del periodo 8-16 bit), ma le avventure di Ness e amici si svolgono nel presente (nell'anno \"199X\"). Gli eroi adoperano oggetti prosaici quali mazze da baseball, padelle, yo-yo e fionde, mentre le classiche magie sono state sostituite da poteri psichici dagli effetti analoghi (attacco, difesa e cura). Il denaro che normalmente viene ottenuto eliminando mostri viene dal padre di Ness, che periodicamente gli rimpingua il conto in banca, dal quale si potr\u00e0 ricavare denaro attraverso i bancomat sparsi per quasi tutti i negozi del mondo, e chiamarlo permette di salvare i progressi di gioco.\nL'elenco delle armi ha gi\u00e0 messo in evidenza un'altra delle caratteristiche del gioco, l'ironia. A fare da contraltare alla trama di stampo epico dei ragazzini che da soli devono salvare l'universo, il gioco \u00e8 ricco di dialoghi bizzarri, battute, personaggi non giocanti singolari, situazioni paradossali (ad esempio la morte di Buzz Buzz, in grado di sconfiggere nemici venuti dal futuro ma schiacciato dalla madre di Porky, che lo aveva scambiato per una mosca), nemici strani e in generale avvenimenti inaspettati.\nNon esistono incontri casuali: tutti i nemici sono sempre ben visibili sull'area di gioco. Ci\u00f2 pu\u00f2 tramutarsi in un vantaggio come in uno svantaggio per il giocatore: se riesce ad ingaggiare battaglia con un nemico prendendolo alla sprovvista, ad esempio avvicinandosi a lui da dietro o di lato, lo schermo si colorer\u00e0 di verde e sar\u00e0 data al giocatore la possibilit\u00e0 di effettuare la prima mossa, oltre che un 100% di possibilit\u00e0 di riuscita della fuga. Se invece sar\u00e0 un nemico a cogliere alla sprovvista i personaggi presenti sul campo di gioco, lo schermo diventer\u00e0 rosso e sar\u00e0 il nemico a colpire per primo. Se nemici e giocatore si fronteggiano normalmente, lo schermo diventer\u00e0 grigio e il primo ad attaccare sar\u00e0 chi ha un valore pi\u00f9 alto dell'attributo velocit\u00e0.\nLa schermata dei combattimenti \u00e8 molto simile a quella di \"Dragon Quest\", in cui vengono visualizzati solo i nemici, visti frontalmente e le varie mosse da eseguire e item da utilizzare si possono scegliere attraverso dei men\u00f9.\nUn altro elemento decisamente originale relativo ai combattimenti \u00e8 la rappresentazione del contatore di punti vita e punti psichici, che ricorda un odometro. In sintesi, quando si viene colpiti o si utilizzano punti psichici, il numero che rappresenta gli HP/i PP non cambia immediatamente, ma le cifre scorrono come se si trattasse di un contatore meccanico. Ci\u00f2 rappresenta in parte un vantaggio per il giocatore, dato che anche nel caso in cui riceva un colpo mortale, se riesce a terminare la battaglia o a curarsi prima che il contatore raggiunga 0, il personaggio sar\u00e0 salvo, con un ammontare di energia pari al numero raggiunto dal contatore. D'altra parte questa situazione genera anche momenti di frenesia, quando ad esempio si cerca di far passare velocemente i turni in modo da poter curare il personaggio prima che il contatore segni 0. Se un personaggio perde tutti gli HP, perder\u00e0 i sensi e dovr\u00e0 essere rianimato in ospedale o tramite altri metodi, e in caso di sconfitta, andranno persi met\u00e0 dei soldi in possesso del giocatore e Ness sar\u00e0 da solo, con tutti i compagni svenuti e senza PP. Ciascun personaggio pu\u00f2 portare fino a un massimo di sedici oggetti alla volta. \u00c8 possibile chiamare il servizio di consegne dell'Escargo Express, per il quale Tracy, la sorella di Ness, lavora part-time, per conservare degli oggetti fino a un massimo di tre alla volta.\nInoltre, oltre agli stati d'alterazione standard tipici di tutti i GDR (sonno, confusione, avvelenamento...), che possono essere ottenuti in battaglia o causati da qualche item o condizione dello scenario, ne sono stati aggiunti alcuni decisamente atipici: la diamantizzazione (\"Diamondized\"), che \u00e8 simile alla paralisi (eccetto che il personaggio paralizzato pu\u00f2 ancora usare il PSI) ed \u00e8 una sorta di morte cerebrale, in quanto il personaggio \u00e8 vivo ma trasformato in una statua di diamante che non \u00e8 in grado di fare alcunch\u00e9; la \"funghizzazione\" (\"Mashroomized\"), in cui al personaggio spunta un fungo sulla testa che gli fa invertire i controlli nell'area di gioco e causa confusione in battaglia; la possessione (\"Possessed\") in cui un piccolo fantasma segue i personaggi e talvolta interferisce in battaglia; la stranezza (\"Feeling strange\"), che equivale alle confusione, con i personaggi che si colpiscono da soli; la nausea, che ha gli stessi effetti dell'avvelenamento e ha effetto anche dopo la lotta; il raffreddore e i colpi di sole con effetti simili ma pi\u00f9 deboli; e il pianto incontrollabile, che riduce la precisione degli attacchi fisici. Inoltre \u00e8 presente un altro stato alterato esclusivo di Ness, la nostalgia di casa, che accade casualmente se non parla per troppo tempo a telefono con la mamma. Quando accade, a volte sprecher\u00e0 un turno in battaglia a pensare a lei, a casa e al suo cibo preferito.\nVersioni.\nPer l'edizione americana sono state fatte alcune modifiche al gioco originale giapponese, che comprendono inoltre alcuni elementi modificati per motivi culturali. Ad esempio quando Ness arriva a Magicant, la zona che rappresenta il suo subconscio, in originale \u00e8 nudo, nella versione USA \u00e8 in pigiama; le menzioni di bevande alcooliche sono sostituite con nomi di bevande non alcooliche (l'esempio pi\u00f9 eclatante \u00e8 quello dell'uomo d'affari che annega i suoi dispiaceri nel cappuccino)."}
{"id": "482433", "revid": "52953", "url": "https://it.wikipedia.org/wiki?curid=482433", "title": "Lente d'ingrandimento", "text": "Una lente d'ingrandimento \u00e8 una singola lente convessa, utilizzata per ottenere l'immagine ingrandita di un oggetto. La lente \u00e8 solitamente racchiusa in una cornice (spesso metallica) dotata di manico.\nUna lente d'ingrandimento crea un'immagine virtuale ingrandita dell'oggetto che si trova oltre la lente stessa. Perch\u00e9 ci\u00f2 avvenga, la distanza tra la lente e l'oggetto deve essere minore della lunghezza focale della lente.\nLenti ad alto fattore d'ingrandimento (8-10x) vengono utilizzate in iridologia, insieme con una lampadina a LED, per lo studio delle caratteristiche dell'iride.\nLa lente d'ingrandimento \u00e8 l'icona per eccellenza della letteratura gialla e delle storie di \"detective\" in genere, soprattutto quelle di Sherlock Holmes. Su Internet e all'interno delle interfacce grafiche dei sistemi operativi e dei \"software\" in genere, l'icona che rappresenta la lente d'ingrandimento simboleggia la funzione di ricerca.\nPersone affette da problemi alla vista possono talora aiutarsi con lenti d'ingrandimento e altri dispositivi utili agli ipovedenti."}
{"id": "482435", "revid": "178039", "url": "https://it.wikipedia.org/wiki?curid=482435", "title": "File INI", "text": "In informatica un file di inizializzazione, o file INI, \u00e8 un formato di file testuale utilizzato da numerosi programmi per la memorizzazione delle opzioni di funzionamento dei programmi stessi. La convenzione sull'utilizzo dell'estensione INI risale alle prime versioni di Microsoft Windows; a partire da Windows 95, questo sistema operativo ha tuttavia preso le distanze da questo formato di file, a favore del registro di sistema; il formato di file invece \u00e8 ancora attuale, per via del gran numero di applicazioni che ne sfrutta il pi\u00f9 o meno consolidato standard. L'API di Windows fornisce tutte le funzioni necessarie per gestire in maniera semplice file INI dall'interno di un'applicazione.\nFormato.\nFra i motivi della sua diffusione, il formato di file INI vanta una facile interpretabilit\u00e0 dall'uomo, essendo un formato di file testuale. Un esempio:\n [Sezione1]\n ; Un commento su questa sezione.\n Parametro1 = Questo \u00e8 un valore assegnato, come quello seguente.\n Parametro2 = 1\n [Sezione2]\n ; Un altro commento.\n Parametro1 = Altro esempio...\n Parametro2 = ...e l'ultimo.\nIl file risulta evidentemente suddiviso in due sezioni, una denominata \"Sezione1\" e l'altra \"Sezione2\"; all'interno di ognuna (a seguito cio\u00e8 delle rispettive dichiarazioni d'inizio) sono presenti i valori delle impostazioni d'inizializzazione richiesti dal programma, con la possibilit\u00e0 di inserire commenti.\nRicapitolando:\nDisomogeneit\u00e0.\nSebbene la specifica di Microsoft sia ben definita, esistono alcune varianti al formato di file standard, riguardanti perlopi\u00f9 la definizione dei valori dei parametri. Ecco le pi\u00f9 diffuse deviazioni dallo standard:\nEsempio di file .INI.\nSu Windows un file di inizializzazione che svolge attivit\u00e0 vitali per il funzionamento del computer \u00e8 il boot.ini.\nUn esempio di boot.ini \u00e8:\n [boot loader] \n timeout=30 \n default=multi(0)disk(0)rdisk(0)partition(1)\\WINDOWS \n [operating systems] \n multi(0)disk(0)rdisk(0)partition(1)\\WINDOWS=\"Microsoft Windows XP Home Edition\" /noexecute=optin /fastdetect\nIn questo file sono presenti due sezioni: Boot loader e Operating systems.\nNella prima si trovano: \nNella seconda sezione si trovano invece la lista dei sistemi operativi (in questo caso, solo uno) e tutte le informazioni necessarie per fare partire il sistema operativo impostato."}
{"id": "482436", "revid": "599013", "url": "https://it.wikipedia.org/wiki?curid=482436", "title": "Paul Robinson", "text": "Carriera.\nClub.\nRobinson inizi\u00f2 la sua carriera al Leeds disputando 119 partite dal 1998 al 2004. Nel 2004 pass\u00f2 al Tottenham per 1,5 milioni di sterline.\nAi tempi del Leeds, durante un incontro di Football League Cup contro lo Swindon Town, segn\u00f2 un gol nei minuti finali; il 17 marzo 2007 ripet\u00e9 l'impresa in Premier League quando, difendendo la porta del Tottenham and\u00f3 a segno con un tiro da 95 metri che sorprese il collega Benjamin Foster.\nHa lasciato gli Spurs nel 2008 per trasferirsi al Blackburn, club di cui in seguito \u00e8 divenuto capitano. Continua a militare nel club anche dopo il 2012, anno in cui i Rovers retrocedono in Championship, e vi rimane fino al 2015 anno in cui rimane svincolato. Dopo alcuni mesi senza squadra, nel gennaio 2016 si accasa al Burnley.\nIl 17 luglio 2017, si ritira dall'attivit\u00e0 agonistica all'et\u00e0 di 37 anni.\nNazionale.\n\u00c8 stato nel giro della nazionale tra il 2003 e il 2008, disputando 41 partite e difendendo la porta inglese al campionato del mondo 2006. In -Inghilterra dell'11 ottobre 2006, sub\u00ec un'autorete di Gary Neville: sul retropassaggio del difensore, la palla rimbalz\u00f2 male su una zolla di terra finendo in rete mentre Robinson stava cercando il rinvio di piede.\nDopo il 2007 \u00e8 stato convocato in alcune occasioni da Fabio Capello tra il 2008 e il 2009, ricevendo l'ultima chiamata il 5 settembre 2009, dopo di che non \u00e8 pi\u00f9 stato convocato dalla Nazionale dei \"3 leoni\", ritirandosi da essi nell'agosto 2010. Ha collezionato complessivamente 41 presenze con la selezione inglese.\nStatistiche.\nPresenze e reti nei club.\n\"Statistiche aggiornate al 16 febbraio 2016.\""}
{"id": "482437", "revid": "4106", "url": "https://it.wikipedia.org/wiki?curid=482437", "title": "Paul William Robinson", "text": ""}
{"id": "482441", "revid": "104458", "url": "https://it.wikipedia.org/wiki?curid=482441", "title": "Pomy", "text": ""}
{"id": "482444", "revid": "110157", "url": "https://it.wikipedia.org/wiki?curid=482444", "title": "Pomy (Svizzera)", "text": "Pomy (toponimo francese) \u00e8 un comune svizzero di 760 abitanti del Canton Vaud, nel distretto del Jura-Nord vaudois.\nStoria.\nNel 1964 Pomy ha ceduto la localit\u00e0 di La Grand-Fin, fino ad allora sua frazione, al comune di Cuarny.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "482446", "revid": "9595", "url": "https://it.wikipedia.org/wiki?curid=482446", "title": "L'anfiteatro e la bambina impertinente", "text": "L'anfiteatro e la bambina impertinente \u00e8 il primo album dal vivo della cantautrice italiana Carmen Consoli, pubblicato nel 2001, che conquista la certificazione di doppio disco di platino con oltre 200.000 copie vendute.\nDescrizione.\nLa versione su CD, per motivi di spazio, contiene solo una selezione di 15 brani del concerto. Il disco \u00e8 stato prodotto da Maurizio Nicotra e da Francesco Barbaro, la produzione artistica \u00e8 di Carmen Consoli. La versione in DVD, che presenta una scaletta leggermente diversa, \u00e8 invece la registrazione audiovisiva integrale.\nLa regia televisiva \u00e8 di Leonardo Conti, storico regista di Videomusic.\nIl 15 luglio 2001, nell'antico teatro greco di Taormina in Sicilia, Carmen Consoli tenne un concerto nel quale per l'esecuzione delle canzoni, ai consueti strumenti musicali utilizzati dalla cantautrice, fu affiancata un'orchestra filarmonica di 30 elementi.\nIl repertorio del concerto contiene diversi successi di Carmen oltre ad alcune cover.\nOrigine e eredit\u00e0.\nL'idea di registrare un album live, \u00e8 stata cos\u00ec spiegata da Carmen: \u201cIl progetto \u00e8 nato come una decisione incosciente, dopo il tour \nacustico nei teatri che ci ha portato a elaborare sia tecnicamente che armonicamente le mie canzoni, con archi e atmosfere rarefatte, un po' da\ncamera. Sei mesi di lavoro, di viaggi continui: ho studiato musica classica perch\u00e9 dovevamo in qualche modo entrare nel linguaggio dei musicisti \nclassici\u201c.\nLa cantautrice fu affiancata dall'orchestra del Teatro Vittorio Emanuele di Messina (diretta dal maestro Paolo Buonvino), il cui apporto contribu\u00ec ad aumentare la suggestione dei brani dell'artista catanese, la quale per l'occasione inizi\u00f2 a studiare musica classica.\nSuccesso commerciale.\nCon oltre 200.000 copie vendute (due dischi di platino), rimane uno degli album pi\u00f9 venduti della cantautrice catanese, ed \u00e8 inoltre uno degli album live pi\u00f9 venduti nella storia della musica italiana. \u00c8 importante far notare che i dischi live, nel mercato musicale italiano, raramente raggiungono numeri di vendita paragonabili a quelli di album prodotti e registrati in studio. L'album raggiunge la sesta posizione della classifica italiana degli album."}
{"id": "482447", "revid": "767487", "url": "https://it.wikipedia.org/wiki?curid=482447", "title": "Treycovagnes", "text": "Treycovagnes (, toponimo francese) \u00e8 un comune svizzero di 445 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "482449", "revid": "767487", "url": "https://it.wikipedia.org/wiki?curid=482449", "title": "Susc\u00e9vaz", "text": "Susc\u00e9vaz (, toponimo francese) \u00e8 un comune svizzero di 199 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "482450", "revid": "741864", "url": "https://it.wikipedia.org/wiki?curid=482450", "title": "Anselmo Micotti", "text": "Particolarmente noto per le sue ricerche storiche sulla Garfagnana, Anselmo Micotti raccolse testimonianze e documenti fino allora sconosciuti.\nLa famiglia.\nAnselmo Micotti nacque a Camporgiano nel 1630, in una famiglia di notabili trasferitasi nella citt\u00e0 circa duecento anni prima. Suo padre, Giovanni Battista, era dottore in legge e avvocato del duca Francesco I d'Este, mentre alcuni dei suoi parenti esercitavano funzioni amministrative o militari per il duca d'Este. Un suo antenato, Tommaso, nato nel 1525 fu podest\u00e0 di Trassilico. La famiglia, come scrisse lo stesso Micotti, si riteneva discendente dei Michelotti di Perugia.\nL'opera.\nAnselmo Micotti scrisse nel 1671 \"Descrittione cronologica della Garfagnana, provincia di Toscana\", dedicata al duca Francesco II d'Este. L'opera \u00e8 divisa in tre parti: descrizione cronologica della storia garfagnina; descrizione delle citt\u00e0 e dei borghi garfagnini; descrizione delle famiglie notabili, con alberi genealogici e stemmi araldici. Se per alcuni storici moderni, le notizie tramandate da Anselmo Micotti non hanno uno specifico valore storico o non sono particolarmente circostanziate, l'opera \u00e8 tuttavia interessante per avere citato fonti e documenti fino ad allora sconosciuti. Anselmo Micotti, continu\u00f2 la tradizione della storia locale garfagnina, ispirandosi alle anteriori pubblicazioni di Sigismondo I Bertacchi e di Valentino Carli, aprendo cos\u00ec la via a Pellegrino Paolucci e a Domenico Pacchi."}
{"id": "482453", "revid": "1543377", "url": "https://it.wikipedia.org/wiki?curid=482453", "title": "Genius (fumetto)", "text": "Genius \u00e8 un personaggio immaginario protagonista alla fine degli anni sessanta di una omonima serie a fumetti realizzata con la tecnica del fotoromanzo e di un'altra realizzata a disegni in bianco e nero, entrambe del genere nero italiano ed edite dalla Furio Viano Editore. Esord\u00ec nel 1966 nato sulla scia del successo di Diabolik.\nStoria editoriale.\nIl successo crescente del fumetto nero spinge l'editore Furio Viano a creare un nuovo personaggio che, riciclando elementi comuni del genere, realizza con la tecnica del fotoromanzo che all'epoca godeva anch'essa di molta popolarit\u00e0, ripensandola per\u00f2 per un pubblico adulto e prevalentemente maschile. Il personaggio \u00e8 creato dall'editore stesso ma le sceneggiature dei fotoromanzi sono scritte da Luigi Naviglio, eccetto alcuni scritti da Nava (i numeri 1, 7, 10, 12, 16, 18, 25) e interpretati da attori quali Philip Kay (nel ruolo di Genius), Ursula Jeanis (Mirna) e Rock Scandurra (Sedak) diretti da Anthony De Vasco e fotografati da Frank Mabuse. La serie di fotoromanzi \u00e8 composta da 82 numeri pi\u00f9 15 di ristampe, pubblicati fra il 1966 e il 1970. \nLa serie dal punto di vista delle sceneggiature non presenta elementi innovativi essendo sostanzialmente basata su storie giallo-poliziesche con qualche incursione nella fantascienza e nell'horror, figlie del loro tempo ma la loro caratteristica forma spuria tra cinema e fumetto tipica del fotoromanzo riesce a conservare e a comunicare il fascino dei tardi anni sessanta in maniera pi\u00f9 tangibile rispetto del fumetto. Il fotoromanzo era diretto da Anthony De Vasco e interpretato da attori quasi tutti esordienti e offriva una notevole dose di situazioni violente oltre a qualche brivido erotico dato che le modelle vengono fotografate spesso in posizioni disinibite e non completamente vestite. Questo bast\u00f2, anche se si trattava comunque di cose piuttosto castigate, a causare numerosi problemi con la censura e il sequestro di diversi numeri. Tutto questo associato a un effettivo gradimento del pubblico per la serie ne aumenter\u00e0 la notoriet\u00e0 e quindi la tiratura e il successo che lo porter\u00e0 a passare dalla periodicit\u00e0 mensile a quella quattordicinale e una relativamente lunga vita editoriale. Col tempo per\u00f2 l'interesse dei lettori and\u00f2 calando e il passaggio dal fotoromanzo al fumetto disegnato, dovuto probabilmente ai costi eccessivi per la realizzazione dei fotoromanzi oltre alla necessit\u00e0 di fermare il calo del numero dei lettori, non giover\u00e0 pi\u00f9 di tanto alle sorti del personaggio che arriver\u00e0 presto alla chiusura definitiva. La serie venne ristampata dallo stesso editore nella collana \"Hit Parade di Genius\" e comprende 15 volumi dal marzo 1970 al maggio 1971 ripresentando trenta episodi della prima serie del fotoromanzo a due alla volta senza ordine cronologico. Inizialmente furono scelti quelli incriminati dalla Magistratura e poi prosciolti in istruttoria per insussistenza del reato. Nel frontespizio appare la scritta \"Pubblicazione non pi\u00f9 sequestrabile\". \nNel settembre 1969 alla serie di fotoromanzi venne affiancata una omonima versione a fumetti scritta in gran parte da Mario Gomboli e disegnata, su consiglio di quest'ultimo, da Milo Manara, allora giovane disegnatore agli esordi; il disegnatore, partendo dal materiale fotografico della serie precedente, realizz\u00f2 una propria interpretazione a fumetti ma comunque realistica, riprendendo le sembianze degli attori principali del fotoromanzo; inoltre i personaggi della storia assumono spesso i volti di personaggi reali e riconoscibili di attori noti del cinema del periodo come Rod Steiger, Klaus Kinski, Louis De Fun\u00e8s. Manara disegner\u00e0 i primi 22 numeri per poi essere sostituito fino alla conclusione da altri disegnatori. La serie \u00e8 composta da 28 numeri dei quali i primi dodici in formato pocket mentre gli altri in formato gigante. Nella seconda serie della collana \"Personaggi Diabolici\" pubblicata da febbraio ad aprile 1973 vengono ristampati due episodi di Genius, sia della versione fotografica che di quella a fumetti. \nNel 1967 viene edita una serie dal titolo \"Strip Genius\" composta da tre volumi pubblicati dal dicembre 1967 al febbraio 1968 sempre dalla casa editrice Furio Viano Editore che cercando di sfruttare il successo della testata principale edita questa nuova serie mensile che presenta nudi di modelle in cerca di notoriet\u00e0 e un episodio del fotoromanzo Genius in grande formato. \nBiografia del personaggio.\nLon Flag, vera identit\u00e0 di Genius, \u00e8 un agente investigativo del F.B.I. che quando ritiene che la giustizia non sia stata raggiunta prende le sembianze di Genius, un giustiziere mascherato in calzamaglia nera, spietato e sanguinario che in ricordo del padre impiccato porta al collo il cappio con cui era stato giustiziato ingiustamente. Genius attraverso creativi metodi di assassinio raddrizza i torti di una giustizia manchevole e maldestra. L\u2019F.B.I. incarica un integerrimo agente di polizia di nome Sedak che oltre a solide convinzioni nel senso di giustizia \u00e8 anche fratello di Genius. Sul primo numero il personaggio viene cos\u00ec presentato: \u201c\"Genius \u00e8 l\u2019alternativa umana del delitto come mezzo d\u2019esecuzione capitale. \u00c8 lo spietato genio della morte, l\u2019ombra che sguscia nera e ineffabile, che s\u2019insinua nelle roccaforti munite per portare una morte sempre allucinante, sempre diversa, che terrorizza, che fa vivere ore d\u2019incubo, che scaglia nell\u2019animo delle vittime una maledizione eterna, dannandosi e dannando\"\u201d.\nSue complici e assistenti, con le quali comunica tramite il ricetrasmettitore echolar, Mirna e Love. Mirna, ragazza bionda vestita con una tuta nera con lettera M bianca e Love, ragazza bruna inizialmente vestita con un mantello, una maschera e un cinturone e che diverr\u00e0 in seguito un agente collega e fidanzatina di Lon stesso. \nGli altri comprimari sono l\u2019ispettore Sedak, diretto superiore di Flag e con cui \u00e8 spesso in conflitto professionale, il vecchio scienziato e medico Ganger e l\u2019inquietante Lady Fatal, uno dei tanti nemici del vendicatore.\nElenco albi pubblicati.\nSerie a fotoromanzo.\nLa serie venne pubblicata dalla Furio Viano Editore per 82 numeri da febbraio 1966 a gennaio 1970 con varie modifiche di formato, periodicit\u00e0 e testata:\nSerie a fumetti.\nLa serie a fumetti disegnati \u00e8 composta da 28 volumi pubblicati dal 15 settembre 1969 al maggio 1971 contemporaneamente alla versione fotoromanzo. I testi sono di Furio Viano, Mario Gomboli, Nino Cannata e Remo Pizzardi (Ermo) mentre i disegni sono di Milo Manara, Victor Hugo Arias e Pierenzo Boninsegna. Dal n.13 cambia il formato e la serie viene detta \u201cgigante\u201d. La prima serie \u00e8 costituita da 12 volumi pubblicati ogni quattordici giorni dal 15 settembre 1969 al febbraio 1970 in formato tascabile a 128 pagine in bianco e nero. La seconda serie \u00e8 costituita da 16 volumi pubblicati mensilmente dal 2 marzo 1970 al maggio 1971 in formato gigante (17x24 cm) a 64 pagine in bianco e nero."}
{"id": "482455", "revid": "436907", "url": "https://it.wikipedia.org/wiki?curid=482455", "title": "Genius (programma televisivo)", "text": "Genius, sottotitolato Il campionato dei piccoli geni, \u00e8 stato un quiz televisivo italiano per ragazzi dagli 11 ai 13 anni di et\u00e0, condotto da Alessandro Cecchi Paone su Italia 1 il 21 dicembre 2001 e da Mike Bongiorno su Rete 4 dal 6 novembre 2003 al 21 aprile 2006.\nIl programma.\nTratto dal format americano della Fox \"Who Is the Smartest Kid in America?\", il programma debutt\u00f2 con una puntata pilota su Italia 1 il 21 dicembre 2001, condotta da Alessandro Cecchi Paone, con la quale ottenne successo, facendo 2.702.000 spettatori e l'11,09% di share, mentre la prima serie inizi\u00f2 il 6 novembre 2003 su Rete 4 in prima serata per 10 puntate, con la conduzione di Mike Bongiorno. I vincitori di ogni serata ottenevano come premio un viaggio all'estero con i genitori.\nLa puntata finale (\"finalissima\") era composta dai vincitori delle 10 puntate. Il montepremi, del valore di e destinato all'impiego come borsa di studio, fu vinto da Niccol\u00f2 Caminada, ragazzo di terza media. Il secondo premio era costituito dalla somma di \u20ac 15.000 pi\u00f9 un computer portatile. Il programma fu registrato presso lo Studio 11 di Cologno Monzese tra il 2003 e il 2004, mentre l'edizione conclusiva ebbe luogo nel 2005, presso lo Studio 7.\nVisto il successo di critica e di pubblico, il programma fu riproposto in una nuova veste nella fascia del day-time, sostituendo in tale orario la storica trasmissione \"La ruota della fortuna\", anch'essa condotta da Bongiorno: 9 ragazzi per ogni puntata si affrontavano con l'obiettivo di salire sul podio ed essere eletti campioni. La trasmissione era andata in onda prima dal luned\u00ec al sabato (dal 2 febbraio al 3 luglio e dal 20 settembre al 24 dicembre 2004) e poi dal luned\u00ec al venerd\u00ec (dal 7 marzo al 1\u00ba luglio 2005 e dal 3 ottobre 2005 al 21 aprile 2006).\nNella seconda serie, dopo una prima selezione, solo 6 concorrenti passavano il turno. Successivamente i 6 sopravvissuti si sfidavano in tre confronti diretti. I tre rimasti rispondevano a 6 domande basate su definizioni tratte dal dizionario o dall'enciclopedia; veniva eliminato il concorrente che alla fine del primo giro aveva totalizzato meno punti. Al termine della puntata rimaneva soltanto un ragazzo, che si sfidava con il campione in carica. Chi vinceva la sfida veniva nominato campione (o confermato, se lo era gi\u00e0), si aggiudicava 500 euro e, per mantenere il titolo, doveva continuare a battere i finalisti di turno nelle puntate successive; il finalista battuto si aggiudicava invece un premio di consolazione.\nAl termine della stagione, tutti i campioni della serie venivano fatti sfidare in un'unica puntata serale, con durata tra i 120 e i 150 minuti, al termine della quale si determinava il \"Super Genius\" dell'anno. L'ultima puntata era andata in onda il 21 aprile 2006.\nI giochi.\nTra i giochi frequenti nel penultimo quiz troviamo:\nParodie.\nLe riprese ed i fuorionda del programma ispirarono una parodia radiofonica di grande successo di Fiorello, Marco Baldini, Enrico Cremonesi e Francesco Bozzi a \"Viva Radio 2\", in cui veniva stereotipato il comportamento e la conduzione di Mike Bongiorno in diretta e fuori onda con il regista Mario Bianchi."}
{"id": "482456", "revid": "124874021", "url": "https://it.wikipedia.org/wiki?curid=482456", "title": "Vanni Scheiwiller", "text": "Biografia.\nVanni Scheiwiller nasce a Milano, nipote per parte di madre dello scultore Adolfo Wildt. Il padre, Giovanni Scheiwiller (1889-1965), originario della Svizzera tedesca fu per decenni il direttore della libreria Hoepli e diede inizio nel 1925 a un'attivit\u00e0 privata di editore d'arte e letteratura con le edizioni \"All'insegna del Pesce d'Oro\".\nIl nonno paterno Giovanni Scheiwiller (1858-1904), era stato a sua volta uno dei primi collaboratori del grande Ulrico Hoepli (1847-1935). Vanni si laurea nel 1960 in lettere moderne all'Universit\u00e0 Cattolica del Sacro Cuore di Milano, con una tesi su \"Alberto Savinio e/o il surrealismo in Italia\", ma gi\u00e0 dal 1951 era subentrato al padre, proseguendone con passione l'attivit\u00e0 editoriale.\nIn quarantotto anni, dal 1951 al 1999 Vanni Scheiwiller pubblica oltre tremila titoli suddivisi in 44 collane e fra i suoi autori figurano alcuni tra i pi\u00f9 importanti scrittori italiani e stranieri del Novecento; numerosissime sono pure le antologie, le pubblicazioni d'arte, le mostre e i cataloghi.\nNel 1968 inaugura la collana \"Denarratori\" con il romanzo sperimentale Obsoleto di Vincenzo Agnetti.\nDal 1969 al 1978 tiene rubriche d'arte su \u00abPanorama\u00bb, il settimanale \u00abL'Europeo\u00bb e, saltuariamente, anche su \u00abIl Giornale Nuovo\u00bb di Indro Montanelli. Dal 1984 al settembre 1999 collabora al \u00abIl Sole 24 Ore\u00bb e presiede alla nascita del supplemento domenicale dedicato alla cultura.\nNel 1977 fonda la \"Libri Scheiwiller\", da cui scaturisce un felice sodalizio con il mecenatismo bancario, in particolare con il Credito Italiano ed il Banco Ambrosiano Veneto. Infatti, accanto ed a sostegno delle collane (\"Immagini e documenti\", \"Piccole Strenne\", \"Il Sigillo. Piccola Biblioteca Cinese\", \"Poesia\" e \"Prosa\") sotto la nuova sigla escono grandi e rinomate collane quali \"Antica Madre\", curata da Giovanni Pugliese Carratelli: \"Civitas Europaea\" curata da Leonardo Benevolo; \"Presenze straniere nella vita e nella storia d'Italia\" e \"Gli Artisti Italiani in Russia\", promossa da Finmeccanica e dedicata all'opera di Ettore Lo Gatto. \"Energia\", promossa dalla Falck.\nTra i volumi realizzati per le aziende si ricordano poi: \"Pirelli, Antologia di una rivista\" (1987); \"Civilt\u00e0 delle macchine. Antologia di una rivista 1953-1957\" (1988), tre volumi per la Falck (1990, 1991, 1992); quattro volumi per la Carical (1990, 1991, 1992, 1993) dedicati ai luoghi, alle arti, lettere, centri storici e natura del Mediterraneo; \"1872-1972, Cento anni di comunicazione visiva Pirelli\" (1990); \"Pirelli 1872-1997, Centoventicinque anni di imprese\" (1997). Una ricerca singolare rappresenta poi la collana \"Presepi\" realizzata per la Cassa di Risparmio di San Marino.\nAttivit\u00e0 editoriale e autori pubblicati.\nIn Italia \"All'insegna del pesce d'oro\u201d e poi la \"Scheiwiller Libri\" sono i due marchi \"storici\" che rappresentano l'eccellenza nell'editoria di poesia e nella letteratura di qualit\u00e0 e ricerca.\nIl \"pesce d'oro\", tra gli anni cinquanta e gli anni novanta, e poi le collane \"Poesia\" (copertina in cartoncino blu) e \"Prosa\" (copertina in cartoncino rosso) di \"Scheiwiller Libri\" nate alla met\u00e0 degli anni ottanta, pubblicarono autori come\nA fine 2006 la \"Libri Scheiwiller\" \u00e8 stata rilevata dal gruppo editoriale Federico Motta Editore - Sole 24 Ore, che ne ha ripreso e rinnovato l'attivit\u00e0 editoriale, inaugurando tre nuove collane di Letteratura, Saggistica ed Arte.\nNel 2009 Libri Scheiwiller comincia le pubblicazioni della saggistica e della produzione giornalistica di Mario Vargas Llosa Premio Nobel per la letteratura 2010. Nel 2010 ha avuto luogo a Perugia una mostra bibliografica, corredata da un ciclo di conferenze, dal titolo \"Vanni Scheiwiller editore europeo\". L'iniziativa, organizzata da Insula europea, ha avuto uno sviluppo a stampa con la pubblicazione di un volume dall'omonimo titolo."}
{"id": "482464", "revid": "1576011", "url": "https://it.wikipedia.org/wiki?curid=482464", "title": "Scaligera Basket Verona", "text": "La Scaligera Basket Verona \u00e8 la principale societ\u00e0 di pallacanestro di Verona, attualmente militante in serie A2. Fondata nel 1951, la parabola ascendente della Scaligera Basket raggiunse nel corso degli anni novanta i vertici italiani ed europei, prima del fallimento finanziario avvenuto nel 2002. Rifondata nel 2007 con la denominazione di \"A.S.D. Basket Scaligero\", ha partecipato per alcuni anni alle serie minori ed ha acquisito nell'estate 2010 il titolo sportivo per la Legadue, riassumendo anche la tradizionale denominazione sociale di \"Scaligera Basket\".\nStoria.\nLa storia della Scaligera Basket si pu\u00f2 dividere in tre fasi: gli anni dell'attivit\u00e0 locale nei campionati veneti (dal 1951 al 1971); i trent'anni durante i quali la Scaligera basket partecipa ai campionati nazionali (e a competizioni internazionali), cio\u00e8 dalla promozione in serie D del 1972, fino all'esclusione nel 2002 per problemi finanziari e societari dal campionato di serie A1; infine gli anni della rifondazione, ripartendo dalla C1, in sinergia prima con la societ\u00e0 veronese SanZeno Basket e poi della ridenominata societ\u00e0 A.S.D. Basket Scaligero, che nel luglio 2010 ha riacquisito la denominazione di Scaligera Basket.\nGli anni settanta e ottanta.\nSecondo molti la passione per la pallacanestro a Verona nacque grazie ad un torneo ideato da Mario Natucci, giocatore e giornalista e svoltosi nel maggio del 1972 in Arena che vide la partecipazione della Simmenthal Milano, dell'Ignis Varese, della Jugoplastika Spalato e della formazione americana degli ALL STAR Gillette. Non si \u00e8 a conoscenza sui particolari della manifestazione, quello che \u00e8 pervenuto \u00e8 che gli spettatori furono circa 16.000, tanto che Aldo Giordani, futuro fondatore della rivista cestistica \"Superbasket e telecronista RAI\", comment\u00f2: \"\u00c8 probabile che in questa occasione sia stato gettato a Verona un seme che dar\u00e0 presto i suoi frutti\".\nTra gli spettatori c'era Giuseppe Vicenzi che poco tempo dopo avrebbe rilevato per 500.000 lire la Scaligera Basket del pioniere Andrea Piotto. Allora la serie D era il quarto campionato a livello nazionale; dopo un anno titubante nel 1974-75 la Scaligera (sponsorizzata \"Vicenzi biscotti\") venne promossa in serie C e gi\u00e0 nel 1976-77 la Verona dei canestri vide la serie B. Il maggiore quotidiano della citt\u00e0, \"L'Arena\", titol\u00f2 a lettere cubitali: \"Con la Vicenzi in B si apre un ciclo d'oro\".\nDopo vari problemi e retrocessioni la squadra scaligera ritorn\u00f2 in serie B nel 1980-81.\nTre anni dopo si gioc\u00f2 a San Giovanni Lupatoto contro la Cida di Porto San Giorgio per acciuffare la serie A2. Durante la durissima serie che decise il futuro degli scaligeri Giuseppe Vicenzi, in un momento d'incertezza circa l'esito finale si lasci\u00f2 scappare: \"Rischiamo di fallire 10 anni di sforzi\", tuttavia la sfida durata tre partite and\u00f2 a buon fine: Giampaolo Zamberlan sul 77 a 75 a favore commise fallo su un giocatore marchigiano, il pubblico, comunque fiducioso, urlava: \"Serie A! Serie A!\", l'avversario sbagli\u00f2 i liberi innescando il contropiede per il 79 a 75 finale. Era il 29 maggio 1983. \"Abbiamo lavorato convinti che Verona meritasse la serie A\" comment\u00f2 infine il presidente.\nAl primo anno di A, il 1983/84, la Scaligera Vicenzi dovette giocare a Padova per mancanza di un palazzetto a Verona e retrocedette, ma riconquist\u00f2 la serie A nel 1986 tornando a Verona e portando sulle maglie lo sponsor Citrosil, un prodotto della Glaxo, un'azienda farmaceutica la cui sede italiana si trova a Verona e che grazie alla determinazione ed alla acquisita passione del suo presidente Mario Fertonani decise di affiancare la famiglia Vicenzi per dare ulteriore smalto al basket scaligero.\nAlla retrocessione del 1987 fece immediato seguito la promozione in A2 del 1988 che port\u00f2 Verona (ora sponsorizzata Glaxo), anche grazie all'arrivo dell'abile manager Andrea Fadini, definitivamente nelle classi regine del basket che non abbandoner\u00e0 fino al fallimento del 2002.\nI successi degli anni novanta.\nL'ultimo paio di campionati degli anni ottanta in A2 videro la Glaxo sfiorare la promozione in A1, ma pi\u00f9 di tutto sedimentarono il movimento veronese e radicarono una forte passione in citt\u00e0. Gli anni in A2 terminarono col campionato 1990-91 che sanc\u00ec la prima e storica promozione in A1, e soprattutto con l'altrettanto storica vittoria della Coppa Italia, primo trofeo della Scaligera, conquistata per 97 a 85 alle spese della Philips Milano nella finale giocatasi in gara unica a Bologna: tale successo pass\u00f2 agli annali della pallacanestro italiana, in quanto il primo e fin qui unico nella manifestazione da parte di una squadra militante in Serie A2 (l'attuale Legadue). In quella stagione il quintetto allenato da Alberto Bucci era formato da Sandro Brusamarello, Giampiero Savio, Riccardo Morandotti, Russ Schoene, Tim Kempton, con il talentuoso Paolo Moretti nel ruolo di sesto uomo di lusso.\nIl campionato 1991-92, primo in A1 per la Scaligera Basket, vide l'avvicendamenteo in panchina di Mario Blasone e Gianni Trevisan e termin\u00f2 con la retrocessione, cui fece seguito l'immediato ritorno in A1 nell'anno successivo con la squadra brillantemente guidata da Franco Marcelletti che rimase a Verona quattro anni.\nLa riconquista dell'A1 infatti non fu un punto d'arrivo ed in societ\u00e0 matur\u00f2 un ottimo gruppo d'atleti: i \"vecchi\" erano Alessandro Boni, Roberto Dalla Vecchia, Riccardo Caneva e per un certo periodo Giampiero Savio, ai quali vennero affiancati i pi\u00f9 giovani talenti di Davide Bonora, Henry Williams, Sylvester Gray, Alessandro Frosini, Giacomo Galanda e in seguito Aniello Laezza, Fabio Spagnoli, Ryan Lorthridge e tanti altri ottimi giocatori, italiani e stranieri, che seppero farsi valere sia in Italia (quarto posto nel campionato di A1 1993-94), che in Europa (finale di Eurocoppa, persa nel 1997 contro il Real Madrid in gara unica di finale a Nicosia). Nel 1995-96 ci fu anche l'arrivo dell'ottimo cestista statunitense, poi naturalizzato italiano, Mike Iuzzolino (un \"piccolo\" famoso per le sue parabole ad arcobaleno di grande successo e per una brillante visione di gioco), inizialmente a gettone e poi confermato dalla societ\u00e0.\nQueste annate magiche del basket veronese portarono anche prestigiosi trofei per la bacheca societaria, in particolare la Supercoppa italiana 1996 e soprattutto la Coppa Kora\u0107 1997-1998, vinta in finale ai danni della Stella Rossa di Belgrado, gi\u00e0 vincente nella finale d'andata al Palasport di Verona per 68 a 74, ma soccombente per 64 a 73 nel ritorno al Pionir di Belgrado in una gara molto accesa che consent\u00ec al capitano Roberto Dalla Vecchia ed al giovane allenatore Andrea Mazzon di alzare la prima ed unica coppa europea della Scaligera Basket, quell'anno sponsorizzata Mash Jeans.\nNegli anni successivi per\u00f2 il vivaio, peraltro valente (nel 1999 gli allievi d'eccellenza della Scaligera furono campioni d'Italia), venne trascurato, puntando tutto sugli americani e sugli extracomunitari prima con Eddie Elisma, Conner Henry, David Booth e Dedric Willoughby, poi con Adrian Griffin (vicecampione NBA con Dallas nella stagione 2005-06), Victor Page, Miroslav Beri\u0107 e infine con David Arigbabu, Corey Albano, Marty Conlon, Casey Schmidt, Louis Bullock.\nIl cambio di propriet\u00e0 ed il fallimento.\nNel 2000 la squadra arriv\u00f2 in semifinale scudetto ed ottenne la qualificazione per l'Eurolega, ma fu l'inizio della fine: la societ\u00e0 venne rilevata da Eduardo Fiorillo, allora proprietario di Match Music che port\u00f2 a Verona Claudio Crippa e coach Lino Lardo, promosse il basket con una trasmissione sportiva condotta dal giornalista D'Errico, gi\u00e0 protagonista di un'appassionante \"A Tutta Mash\" con musica dance incalzante, mandato in onda regolarmente su TeleArena poco tempo prima, ma questo non bast\u00f2: la societ\u00e0 entr\u00f2 in crisi finanziaria nel 2002, il nuovo presidente si ritir\u00f2 lasciando alla guida Peterlini, braccio destro e fiduciario di Fadini e Vicenzi, il quale venne lasciato da solo dai suoi sponsor di sempre e a fine stagione, nonostante l'intervento di un curatore, la societ\u00e0 venne (volutamente) fatta fallire, perdendo il diritto sportivo della massima serie e ricominciando nel 2003 in simbiosi con la societ\u00e0 cittadina SanZeno Basket, fondata nello stesso 2002 con la presidenza affidata a Luca Vicenzi, nipote di Giuseppe Vicenzi.\nLa rinascita.\nDopo alcuni anni di incertezze, grazie soprattutto al rientro al timone del progetto basket veronese di Giuseppe Vicenzi, prende vita a Verona un programma pluriennale teso a riportare il basket scaligero in serie A. La SanZeno al termine della stagione 2006-07, giocata con la sponsorizzazione della Banca Popolare di Verona, disputa la finale per salire in B2 uscendo sconfitta per mano della Juvi Cremona. I Vicenzi riescono comunque ad ottenere la categoria acquisendo e trasferendo a Verona il titolo sportivo dello stesso club cremonese ridenominando la compagine Basket Scaligero, con chiaro richiamo al prestigioso e non dimenticato nome della Scaligera Basket.\nIl primo campionato del Basket Scaligero in B2 si chiude ai quarti di finale dei play off.\nLa stagione successiva la societ\u00e0 pu\u00f2 contare sulla sponsorizzazione Tezenis, un marchio di intimo e pigiameria del gruppo veronese Calzedonia, e sul supporto economico della Banca Popolare di Verona e dell'Ente Fiere di Verona. Alla guida tecnica della squadra viene chiamato Filippo Faina, che alla fine degli anni novanta aveva guidato l'allora M\u00fcller Verona alla semifinale scudetto del campionato italiano e in Eurolega. Il gruppo conta su giocatori come Losi, Gueye, Soave e Silvestrucci ai quali si aggiunge, prima della pausa natalizia, Matteo Nobile, gi\u00e0 a Verona ai tempi della A1. La Tezenis termina la regular season al secondo posto alle spalle della Triveneta Albignasego, che sconfigge dopo una serie di quattro partite terminata il 27 maggio 2009 con la promozione in Serie A Dilettanti.\nNel campionato 2009-10 in Serie A Dilettanti la Tezenis termina la regular season al sesto posto ed \u00e8 eliminata nei play-off per la promozione in Legadue dall'Ozzano, ma grazie allo scambio estivo di titoli sportivi con Pavia e riadottando anche la denominazione storica di Scaligera Basket, la compagine veronese partecipa comunque al campionato 2010-11 in Legadue, nel corso del quale guadagnano attenzione le buone prestazioni di Andrea Renzi, Antonio Porta e Mareks Jurevi\u010dus, ma che per via dell'insufficiente apporto degli \"americani\" viene concluso al 15.imo posto, che decreta sul campo la retrocessione, convertita poi in ripescaggio per via della rinuncia all'iscrizione al campionato di Legadue da parte del Casalpusterlengo, di Udine e Rimini.\nLa nuova stagione si apre con l'arrivo a Verona del coach Luigi Garelli, poi esonerato e sostituito da Alberto Martelossi, un roster abbondantemente rinnovato e con un riassetto azionario in societ\u00e0 e l'assunzione della presidenza da parte di Gianluigi Pedrollo, ma in campionato non arrivano particolari soddisfazioni. Di gran lunga migliori il gioco ed i risultati nelle due successive stagioni sotto la guida del tecnico Alessandro Ramagli il quale conduce la Tezenis Verona ai play-off in entrambi i campionati senza per\u00f2 ottenere la conquista della promozione nella massima serie.\nLa stagione 2014-15, la terza consecutiva guidata dall'allenatore Ramagli, \u00e8 esaltante per la Scaligera, protagonista e leader in Regular Season e vincitrice della Coppa Italia Lega Nazionale Pallacanestro 2015. Nonostante la squadra veronese domini la Regular Season, ai playoff viene eliminata in maniera abbastanza clamorosa dalla Fortitudo Agrigento, chiudendo cos\u00ec la stagione senza la promozione in Serie A. Nella successiva stagione\n2015-16 si qualifica ai play off come ottava del girone Est venendo eliminata al primo turno per tre partite a zero da Scafati. Nella stagione 2016-17 la guida tecnica viene assegnata a Luca Dalmonte, la squadra si qualifica ai play off come ottava del girone Est eliminando al primo turno Biella per tre partite a due mentre nei quarti affronta Ravenna venendo eliminata per tre partite a zero.\nPalmar\u00e8s.\nAltre finali disputate.\n1994 (vs. Benetton Pallacanestro Treviso)\n1996 (vs. Stefanel Milano)\n1997 (vs. Real Madrid)\nRoster 2021-2022.\n\"Aggiornato al 13 gennaio 2022.\""}
{"id": "482465", "revid": "76963", "url": "https://it.wikipedia.org/wiki?curid=482465", "title": "Giacinto Spagnoletti", "text": "Disse a proposito del suo rapporto con la poesia:\nBiografia.\nPadre di Luca Spagnoletti, Giacinto Spagnoletti fu docente d'italianistica in varie universit\u00e0 italiane.\nCome critico letterario, si occup\u00f2 di moltissimi scrittori e poeti, come Giuseppe Gioachino Belli, del quale cur\u00f2 un monumentale epistolario, Aldo Palazzeschi, Giacomo Casanova, Charles Baudelaire, Paul Verlaine, Leonardo Sinisgalli, Italo Svevo, Danilo Dolci, Amelia Rosselli, Pier Paolo Pasolini, Angelo Maria Ripellino, Beppe Costa.\nPer molti anni collabor\u00f2 con \"Il Messaggero\" e con Alda Merini a cui, \"nella Milano della ricostruzione, adolescente, (...) apr\u00ec le porte del mondo intellettuale della citt\u00e0\".\nPresiedette dal 1988 al 2000 la Fondazione Marino Piazzolla."}
{"id": "482466", "revid": "438678", "url": "https://it.wikipedia.org/wiki?curid=482466", "title": "Orient Express (film 1934)", "text": "Orient Express \u00e8 un film del 1934 diretto da Paul Martin e tratto dal libro di Graham Greene \"Un treno per Istanbul\".\nProduzione.\nProdotto dalla Fox Film Corporation\nDistribuzione.\nIl film fu distribuito dalla Fox Film Corporation e usc\u00ec nelle sale il 28 febbraio 1934."}
{"id": "482467", "revid": "767487", "url": "https://it.wikipedia.org/wiki?curid=482467", "title": "Il terzo uomo", "text": "Il terzo uomo (\"The Third Man\") \u00e8 un film britannico del 1949 diretto da Carol Reed, vincitore del Grand Prix per il miglior film al 3\u00ba Festival di Cannes.\nLa sceneggiatura \u00e8 dello scrittore Graham Greene, il quale durante la stesura scrisse un romanzo col medesimo titolo, pubblicato l'anno dopo l'uscita della pellicola, nel 1950.\nNel 1998 l'American Film Institute l'ha inserito al cinquantasettesimo posto della classifica AFI's 100 Years... 100 Movies.\nTrama.\nIn una Vienna occupata dalle forze Alleate, si respira il clima esausto, ma soprattutto confuso e caotico del secondo dopoguerra. Il protagonista, Holly Martins, \u00e8 un americano, scrittore di romanzetti d'avventura, che vuole indagare sulla misteriosa morte di un suo caro amico di giovent\u00f9, Harry Lime. Durante il funerale dell'amico, egli vede per la prima volta Anna, l'amante di Harry, ed il maggiore Calloway che lo informa di cosa in realt\u00e0 fosse l'amico, ovvero un criminale; Holly rifiuta l'idea, e, andando contro la volont\u00e0 del maggiore, resta a Vienna per indagare sulla morte dell'amico. Conosce di persona Anna, finendo per innamorarsene, e gli altri due amici di Harry presenti durante il momento dell'incidente, al quale ha assistito anche il portiere del palazzo che informa Holly della presenza di un terzo uomo; Holly ed Anna riescono a convincere il portiere ad aiutarli nella ricerca di questo terzo uomo, ma, prima che si rechino da lui, questi viene ucciso da un uomo misterioso ed i sospetti ricadono su Holly che \u00e8 costretto a fuggire.\nSempre pi\u00f9 convinto che questo terzo uomo sia fondamentale per capire chi sia stato ad uccidere il suo amico, decide di andare dal maggiore e di informarlo sui suoi progressi; informato di ci\u00f2 il maggiore decide di svelare la vera identit\u00e0 di Harry, un criminale che faceva soldi producendo penicillina scadente che poi veniva venduta agli ospedali. Holly rimane sconvolto e decide di andare a parlare con Anna per raccontarle la verit\u00e0, ma il suo amore per Harry le impedisce di credere alla storia raccontata da Holly; questi alla fine si dichiara alla ragazza venendone rifiutato. Sconsolato Holly va via, ma arrivato in strada vede il gatto di Anna fermo, vicino ad una figura indistinguibile al buio ma, nel momento in cui la luce di una casa del palazzo si illumina, Holly riconosce in quell'uomo Harry. Questi scappa, inseguito per le strade da Holly, ma far\u00e0 presto perdere le sue tracce.\nInformato il maggiore, questi fa ricontrollare la tomba dove era stato seppellito Harry, trovando al suo interno il cadavere di un infermiere con cui Harry aveva contatti e che era scomparso da giorni. Holly, sconvolto, si ritrova al parco giochi dove gli si presenta Harry, con il quale ha un dialogo all'interno di una ruota panoramica: Harry propone ad Holly di aiutarlo, ma questi rifiuta; i due si salutano, ma prima Harry dice all'amico che se vorr\u00e0 i due si potranno incontrare per parlare nuovamente. Il maggiore, approfittando di questa situazione, fa organizzare ad Holly, d'accordo con lui, un incontro con Harry ma, mentre Holly aspetta che arrivi l'amico con la polizia fuori pronta a catturarlo, arriva Anna, la quale ha capito il piano e dice ad Holly che sta sbagliando. Contemporaneamente arriva Harry che, ignaro di tutto, viene avvisato della trappola da Anna e comincia a fuggire all'interno delle fogne, da lui precedentemente usate per muoversi da un settore all'altro della citt\u00e0; dato l'allarme Harry viene braccato all'interno dei condotti ma, dopo avere ucciso un poliziotto, viene ferito dal maggiore e, impossibilitato a fuggire e consapevole della sua futura sorte, chiede ad Holly di essere lui a finirlo. Risolto il mistero Harry viene sepolto ma Holly decide di non partire pur di conquistare Anna, la quale, non amandolo e ritenendolo responsabile per la sua morte, gli passer\u00e0 davanti senza guardarlo.\nProduzione.\nOrson Welles, per farsi alzare il \"cachet\", scapp\u00f2 in giro per l'Europa inseguito dai produttori, poi, una volta tornato a Vienna, si chiuse nella camera d'albergo e i suoi produttori dovettero strapagare un mago italiano affinch\u00e9 rivelasse i suoi trucchi all'attore in cambio della sua recitazione nel film.\nBattute celebri.\nSuccessivamente, in \"This is Orson Welles\" (1993), Orson Welles avrebbe detto: \nIn effetti gli orologi a cuc\u00f9 ebbero origine in Germania nella Foresta Nera. La famosa frase sugli orologi a cuc\u00f9 venne inserita da Orson Welles, come scrisse proprio Graham Greene:\nFotografia.\nIl film fu girato in un notevole bianco e nero - per il quale il film vinse l'Oscar - e con molte riprese realizzate con un'inquadratura inclinata (cosiddetto \"angolo olandese\") per suggerire il clima avvolgente e teatrale delle ombre che invadono le strade della citt\u00e0. Per migliorare questo gioco di luci, il regista ebbe l'intuizione di girare con le strade bagnate in modo che la luce scintillasse sulle sue superfici.\nDistribuzione.\nNell'edizione italiana Holly Martins diventa Alga Martins (sebbene in inglese \"holly\" significhi agrifoglio, non alga). Per questo Anna Schmid, nel corso della vicenda, lo prende in giro per via del suo \"ridicolo nome\".\nColonna sonora.\nLa composizione originale del film, \"The \"Harry Lime\" theme\" di Anton Karas, \u00e8 ispirata alla canzone \"Minor Swing\" del chitarrista jazzista Django Reinhardt."}
{"id": "482468", "revid": "3732", "url": "https://it.wikipedia.org/wiki?curid=482468", "title": "Giornalista pubblicista", "text": "Il giornalista pubblicista \u00e8 una figura prevista in Italia, disciplinata dalla legge 3 febbraio 1963, n. 69. Si differenzia dal giornalista professionista, che invece deve superare esame di abilitazione per l'accertamento dell'idoneit\u00e0 professionale ed esercita in modo esclusivo e continuativo la professione di giornalista. \nLa disciplina.\nAi sensi della normativa del 1963, i pubblicisti sono iscritti all'albo dei giornalisti, ma sono inseriti in un apposito elenco, diverso da quello dei professionisti, non \u00e8 inoltre richiesto alcun particolare titolo di studio. La legge 31 dicembre 2012, n. 233, ha previsto un \u00abequo compenso\u00bb per i giornalisti collaboratori (ovvero tutti i \u201ctitolari di un rapporto di lavoro non subordinato\u201d).\nA tale albo si pu\u00f2 accedere dopo aver svolto un'attivit\u00e0 giornalistica non occasionale e retribuita per almeno due anni. La legge per l'iscrizione prevede la pubblicazione retribuita di un certo numero di articoli retribuiti nell'arco di due anni consecutivi, con un versamento complessivo che dimostri il pagamento di emolumenti. La quantit\u00e0 di articoli e il compenso minimo per cui la retribuzione possa essere ritenuta valida ai fini dell'iscrizione varia da regione a regione ed \u00e8 stabilito dall'ordine regionale.\nA differenza dei professionisti, non \u00e8 previsto per il pubblicista il superamento dell'Esame di stato per l'accertamento dell'idoneit\u00e0 professionale.\nLa giurisprudenza.\nNel 1968 la Corte costituzionale ha esteso ai pubblicisti la possibilit\u00e0 di dirigere testate quotidiane. Il pubblicista Ugo Stille \u00e8 stato, nel 1987, il primo direttore di un quotidiano nazionale (\"Corriere della Sera\").\nLa Corte di cassazione, con la sentenza n. 256 del 2 aprile 1971, ha definito con precisione la differenza tra \"giornalista professionista\" e \"giornalista pubblicista\": il primo \u00e8 un operatore \"a tempo pieno\" del mondo dell'informazione, mentre il giornalista pubblicista, pur svolgendo attivit\u00e0 continuativa e retribuita, \u00e8 un operatore non professionale \"a tempo parziale\" (cio\u00e8 svolge un'altra professione come attivit\u00e0 principale). Di conseguenza, i pubblicisti non possono ricoprire le qualifiche previste dal contratto di lavoro giornalistico (redattore ordinario, caposervizio, inviato, caporedattore e vicedirettore).\nLa medesima sentenza della corte di cassazione prevedeva che un giornalista pubblicista non potesse svolgere neanche la funzione di direttore responsabile, ma la Corte costituzionale ha cancellato questo divieto. La suprema corte, infatti, nello stesso anno 1971 ha sancito l'incostituzionalit\u00e0 della legge 69/1963, rispetto all'articolo 21 della Costituzione, nella parte in cui prevede che solo i giornalisti professionisti possano assumere l'incarico di direttore responsabile di una testata giornalistica.\nNel 2016 la Corte di cassazione ha definitivamente confermato che \u00ablo status di giornalista professionista \u00e8, e resta, profondamente diverso da quello del giornalista pubblicista. L'iscrizione nell'elenco dei pubblicisti dipende, non dal livello qualitativo degli articoli scritti, ma dal concorso di requisiti e condizioni previsti dalla norma indicata, mentre all'organo professionale non spetta alcuna valutazione discrezionale, neppure tecnica, sull'istanza dell'aspirante, ma il mero riscontro della sussistenza dei richiesti presupposti\u00bb."}
{"id": "482469", "revid": "34392", "url": "https://it.wikipedia.org/wiki?curid=482469", "title": "Pubblicista", "text": ""}
{"id": "482471", "revid": "438678", "url": "https://it.wikipedia.org/wiki?curid=482471", "title": "Il nostro agente all'Avana (film)", "text": "Il nostro agente all'Avana \u00e8 un film del 1959 diretto da Carol Reed, tratto dall'omonimo romanzo di Graham Greene che ne ha curato anche la sceneggiatura.\nTrama.\nJoe Wormold \u00e8 inglese, vive a L'Avana con la figlia Milly e per vivere vende aspirapolveri. \u00c8 il periodo della guerra fredda e Joe viene contattato da Hawthorne, dei servizi segreti inglesi, per collaborare con loro come spia. \nSolo il consiglio del suo unico amico, il dottor Hasselbacher, convince Wormold ad accettare la proposta inducendolo a passare informazioni false agli inglesi per evitare qualsiasi rischio e guadagnare soldi facili da passare alla figlia, che diventa sempre pi\u00f9 esigente.\nProprio le false informazioni convincono Hawthorne a inviare sull'isola Beatrice, in qualit\u00e0 di segretaria, e un addetto radio. La loro presenza rende difficile la vita a Wormold, il quale continua a preparare falsi rapporti che vengono presi per veri dal controspionaggio. Quando la situazione inizia a diventare pericolosa anche per lui, rivela tutto a Beatrice e viene poi richiamato a Londra dove i superiori, per non sfigurare di fronte al primo ministro, preparano una versione alquanto credibile e offrono a Wormold un lavoro come insegnante di spionaggio per le nuove reclute."}
{"id": "482473", "revid": "71246", "url": "https://it.wikipedia.org/wiki?curid=482473", "title": "Australian Rules Football", "text": ""}
{"id": "482474", "revid": "767487", "url": "https://it.wikipedia.org/wiki?curid=482474", "title": "Il fattore umano (film)", "text": "Il fattore umano \u00e8 un film del 1979 diretto da Otto Preminger e basato sull'omonimo romanzo di Graham Greene del 1978.\nTrama.\nLondra. Presso il quartier generale dei servizi segreti sembra essersi verificata una fuga di notizie a partire da una precisa sottosezione. Il capo del servizio segreto fa partire un'indagine che genera sospetti e tensioni fra i vari personaggi.\nIl colonnello Daintry \u00e8 incaricato di scoprire chi \u00e8 l'agente che ha fatto il doppio gioco. Spietato e solitario, un matrimonio fallito alle spalle, Daintry \u00e8 conosciuto per il rigore che adotta contro ogni agente che tradisce il proprio paese.\nCi sono poi il generale Tomlinson, veterano del servizio, e il dottor Percival, che considera lo spionaggio una partita da giocare con astuzia, senza restrizioni etiche o imposizioni dettate dalla coscienza.\nIl primo fra i sospettati \u00e8 Maurice Castle, descritto come uomo pignolo e noioso, ma eccezionale per gli schedari; Castle \u00e8 sposato ad un'africana, Sarah, che ama tanto da rinnegare tutti i suoi principi di una vita. La madre di Castle ha in orrore ogni minima forma di disonest\u00e0. Davis, assistente di Castle, ha un carattere cos\u00ec esuberante da essere considerato rischioso per il servizio. Altro intruso nella vita di Castle \u00e8 Cornelius Muller, della polizia segreta sudafricana che, perseguitando Sarah, ha trasformato Castle da fedele servitore dello stato in un uomo tormentato dai dubbi e dalle contraddizioni."}
{"id": "482479", "revid": "767487", "url": "https://it.wikipedia.org/wiki?curid=482479", "title": "Il console onorario (film)", "text": "Il console onorario (\"The Honorary Consul\") \u00e8 un film del 1983 diretto da John Mackenzie, tratto dal romanzo omonimo di Graham Greene.\nTrama.\nIl medico Eduardo Plarr, un uomo di sangue met\u00e0 inglese e met\u00e0 latino, lascia la sua casa in cerca di una vita migliore in Sudamerica. Lungo la strada incontra una serie di persone, tra cui il console britannico Charley Fortnum e Clara. Il medico si innamora subito della ragazza, ma c'\u00e8 un problema: Clara \u00e8 la moglie di Charley.\nProduzione.\nIl film \u00e8 prodotto da Norma Heyman, e fu la prima volta che una donna britannica produsse interamente da sola un lungometraggio.\nLe riprese vennero effettuate in Messico, a Citt\u00e0 del Messico, in Veracruz e a Shepperton, nella contea di Surrey in Inghilterra.\nAccoglienza.\nIl film non ebbe un gran successo al botteghino internazionale. Infatti, con un budget di 8 milioni di dollari guadagn\u00f2 globalmente poco meno di 6 milioni di dollari.\nDistribuzione.\nIl film, distribuito dalla Paramount Pictures, \u00e8 stato distribuito nelle sale statunitensi a partire dal 30 settembre del 1983."}
{"id": "482480", "revid": "767487", "url": "https://it.wikipedia.org/wiki?curid=482480", "title": "The Quiet American", "text": "The Quiet American \u00e8 un film del 2002 diretto da Phillip Noyce. Adattamento cinematografico del romanzo \"Un americano tranquillo\" (\"The Quiet American\") di Graham Greene, era gi\u00e0 stato portato sul grande schermo nel 1958 con il film \"Un americano tranquillo\".\nTrama.\n\u00c8 la storia del giornalista inglese Thomas Fowler, inviato del Times a Saigon durante la Prima Guerra d'Indocina (1954). Fowler, pur essendo sposato (ma sua moglie \u00e8 rimasta a Londra), vive con una ragazza vietnamita, Phuong. Fowler conosce Alden Pyle, un americano che si trova in Vietnam per scopi umanitari e che s'innamora subito di Phuong. Fowler e Pyle diventano amici, ma, amando la stessa donna, si trovano spesso in contrasto. Col passare del tempo Fowler intuisce che Pyle in realt\u00e0 non \u00e8 quello che dice di essere ed \u00e8 coinvolto, in qualit\u00e0 di agente della CIA, in manovre segrete degli americani, che vogliono destabilizzare gli equilibri del conflitto in corso tra francesi e vietnamiti.\nFowler, una volta scoperta la sua diretta responsabilit\u00e0 nel rifornimento di esplosivo per un terribile attentato costato la vita a decine di civili innocenti, decide di aiutare i Viet Minh a catturarlo, sfruttando un ultimo colloquio che ha con lui. Pyle viene ucciso durante una disperata fuga dai suoi assalitori che lo intercettano mentre si reca all'appuntamento datogli da Fowler in un ristorante locale. Fowler riottiene cos\u00ec l'amore della ragazza (che pareva aver preferito Pyle a lui) assicurandole di non voler far rientro in patria, pur convivendo con il rimorso per quanto accaduto all'americano.\nProduzione.\nIl film \u00e8 una co-produzione di Stati Uniti, Germania e Australia. Fu prodotto da IMF Internationale Medien und Film GmbH &amp; Co. 2. Produktions KG, Intermedia Films, Mirage Enterprises, Pacifica Film e Saga.\nLe riprese, iniziate il 17 febbraio 2001, durarono fino alla fine di aprile. Il film fu girato nei Fox Studios di Sydney e in Vietnam, ad Hanoi e Ho Chi Minh City.\nDistribuzione.\nDistribuito dalla Miramax Films, il film venne presentato in anteprima il 9 settembre 2002 al Toronto International Film Festival. Usc\u00ec quindi negli Stati Uniti (22 novembre, con proiezioni limitate a New York e a Los Angeles), nel Regno Unito e in Irlanda (29 novembre). In Vietnam, il film venne presentato in prima il 17 dicembre 2002.\nNel 2003, fu presentato in Australia (16 gennaio), Finlandia (24 gennaio), Svezia (27 gennaio, al Festival di G\u00f6teborg)."}
{"id": "482489", "revid": "767487", "url": "https://it.wikipedia.org/wiki?curid=482489", "title": "Fine di una storia (film)", "text": "Fine di una storia (\"The End of the Affair\") \u00e8 un film del 1999 diretto da Neil Jordan e basato sul romanzo omonimo di Graham Greene.\nTrama.\nMaurice Bendrix scrive un libro che inizia con la frase \"Questo \u00e8 un diario dell'odio\".\nNel 1946, a Londra lo scrittore incontra casualmente i coniugi Sarah ed Henry Miles. Nel periodo bellico aveva stretto una breve, intensa relazione con la donna, di cui, peraltro, il devoto marito era a conoscenza. Alcune confidenze di Henry sul comportamento della moglie lo inducono, forse in un soprassalto di gelosia, a rivolgersi ad un'agenzia di investigazioni, per avere lumi sulla vita segreta di Sarah.\nEntra cos\u00ec in possesso del suo diario, dalle cui pagine viene a sapere come l'improvviso abbandono di lei fosse stato il risultato di una conversione religiosa, un estremo atto d'amore, un disperato voto rivolto a Dio perch\u00e9 restituisse alla vita l'amato, che credeva essere stato ucciso nella caduta di una bomba, durante uno dei loro segreti incontri avvenuto due anni prima.\nMaurice cerca infatti di convincere Sarah a tornare con lui; nonostante lei, infelice della vita che il marito le ha reso, non abbia mai smesso di amare Maurice, non riesce a sottrarsi alla promessa fatta a Dio. Passato un weekend con la donna, Maurice scopre da Henry che Sarah ha una malattia incurabile e che le resta poco da vivere. Cos\u00ec, Maurice resta accanto a Sarah e Henry in quelli che saranno gli ultimi istanti della sua vita.\nDopo la morte di Sarah, Maurice scrive un romanzo sulla loro storia d'amore riconoscendo odio verso Dio, colpevole di avergli portato via Sarah e perci\u00f2 la sua felicit\u00e0 e pregandolo di lasciarlo in pace."}
{"id": "482494", "revid": "830939", "url": "https://it.wikipedia.org/wiki?curid=482494", "title": "Marie Corelli", "text": "Biografia.\nNata con il nome di battesimo di Mary Mackay, Corelli era la figlia illegittima di Charles Mackay, famoso giornalista, poeta ed autore di canzoni scozzese, e di Mary Elizabeth Mills, probabilmente la sua governante, che suo padre spos\u00f2 quando lei aveva dieci anni, ma che seppe essere sua madre solo dopo la morte del padre. \nNel 1866 venne inviata in un collegio a Parigi per la sua educazione e fece ritorno in patria quattro anni dopo.\nQuando raggiunse l'et\u00e0 di trent'anni mut\u00f2 il suo nome in \"Corelli\" che divenne il suo nome d'arte quando esord\u00ec nel mondo dell'arte come musicista, sostenendo di essere figlia di un conte italiano e di avere vent'anni. Dopo aver abbandonato la musica, inizi\u00f2 a scrivere pubblicando il suo primo racconto nel 1886 dal titolo \" A Romance of Two Worlds\". Nonostante le sue opere divenissero molto popolari, vennero accolte molto aspramente dalla critica letteraria del tempo a causa di un eccessivo sentimentalismo e per un certo esagerato gusto per il melodrammatico.\nIn \"The Spectator\", Grant Allen la defin\u00ec \u00ab\u2026una donna di deplorevole talento che credeva di essere un genio ed era accettata come genio da un pubblico, ai cui luoghi comuni sentimentali e pregiudizi ella dava un'affascinante ambientazione\u00bb. James Agate la rappresent\u00f2 come una \u00ab\u2026 combinazione dell'immaginazione di un Poe con lo stile di un'Ouida e la mentalit\u00e0 di una bambinaia.\u00bb. Nonostante ci\u00f2 ebbe celebri lettori che la elogiarono pubblicamente, come alcuni esponenti della Famiglia reale britannica e Winston e Randolph Churchill.\nNei suoi scritti fu particolarmente attenta a temi spirituali.\nAdattamenti cinematografici.\nAlcuni lavori di Marie Corelli sono stati utilizzati per adattamenti cinematografici."}
{"id": "482498", "revid": "123759843", "url": "https://it.wikipedia.org/wiki?curid=482498", "title": "John Clellon Holmes", "text": "Biografia.\nDocente universitario all'Universit\u00e0 dell'Arkansas e alla Yale, il suo scritto \"Go\", del 1952, \u00e8 considerato il primo in assoluto del genere beat. &lt;br&gt;\nFondamentali per la sua formazione letteraria fu l'amicizia con Jack Kerouac, Neal Cassady, e Allen Ginsberg.\nFu Jack Kerouac a coniare il termine \"Beat Generation\" quando, rivolgendosi all'amico, esclam\u00f2: \"You know, this is really a beat generation\" (lo sai, questa \u00e8 davvero una beat generation).\nL'espressione venne ripresa, poi, da Holmes in un suo articolo, dal titolo \"Questa \u00e8 la Beat Generation\", pubblicato il 16 novembre del 1952 sul New York Times Magazine (a pag. 10). Nell'articolo egli attribuiva la paternit\u00e0 del termine \"beat\" a Kerouac, il quale, a sua volta, la attribu\u00ec a Herbert Huncke."}
{"id": "482502", "revid": "124878654", "url": "https://it.wikipedia.org/wiki?curid=482502", "title": "Akrobatik", "text": "Ha collaborato in pi\u00f9 occasioni con i pi\u00f9 importanti esponenti dell'hip hop della citt\u00e0 statunitense, e recentemente ha formato un gruppo rap chiamato The Perceptionists con Mr. Lif (rapper della Def Jux, a cui Akrobatik si ispira nello stile) e Fakts One.\nBiografia.\nNel 1998 si affaccia nel mondo dell'hip hop realizzando i singoli \"Ruff Enuff\" e \"SayYesSaYword\", due street anthems che gli danno una credibilit\u00e0 nei confronti del mondo underground. Ha modo quindi l'anno successivo di far uscire un altro singolo, questa volta per la Rawkus Records, pubblica quindi il suo primo vero grande successo, \"Internet MCs\", che vende 12.000 copie.\nL'anno seguente Akrobatik giunge al pieno consenso della critica con \"The EP\", che raccoglie i brani precedentemente usciti come singoli e diventa subito una sorta di classico dell'underground locale, \"SayYesSayWord\", riproposta, impazza nelle classifiche dei college e viene suonata nelle radio di musica black in giro per il mondo.\nA dicembre di due anni dopo, vede la luce il 12\" \"Hypocrite\", seguito da \"Remind My Soul\" pubblicato il 6 maggio 2003, singolo con strumentale raffinata, che permette alla voce rauca dell'MC bostoniano, di esaltarsi nell'atmosfera delicata del pezzo. Nel corso del 2002 Akrobatik ha anche iniziato una collaborazione con Mr. Lif, altro esponente della scena di Boston: da questa sinergia nascono gli LP \"Emergency Rations\" e \"I Phantom\", che vengono pubblicati come progetti solisti di quest'ultimo.\nIl 20 maggio 2003 Akrobatik pubblica il suo primo vero LP, chiamato \"Balance\", in cui si trovano collaborazioni di Da Beatminerz, DJ Revolution, Diamond D, Mr. Lif e Fakts One i collaboratori. Il titolo del disco d\u00e0 l'idea della ricerca dell'equilibio, che Akrobatik vuole trovare dentro s\u00e9 stesso.\nL'MC di Boston \u00e8 stato inoltre in tour con artisti come Eminem, The Roots, Company Flow, Busta Rhymes, Souls Of Mischief, Cannibal Ox, KRS-One, Mos Def e Talib Kweli oltre che con Mr. Lif. In studio ha lavorato al fianco di artisti come Guru, Afu-Ra, EDO.G e KRS-One."}
{"id": "482508", "revid": "119914246", "url": "https://it.wikipedia.org/wiki?curid=482508", "title": "Italo-australiani", "text": "Un Italo-australiano \u00e8 un cittadino australiano di origini italiane.\nStoria.\nI primi italiani immigrati in Australia, dopo la met\u00e0 del 1800, erano principalmente missionari, musicisti e artisti provenienti dalle regioni del nord e si insediarono soprattutto intorno alla citt\u00e0 di Melbourne. Al primo censimento del 1881 risultavano quasi 2.000 cittadini italiani residenti in Australia, concentrati nel Nuovo Galles del Sud e nello Stato di Victoria, la maggior parte di questi erano minatori o taglialegna.\nNel censimento australiano del 1911 si contavano quasi 7.000 cittadini nati in Italia, molti dei quali attratti anche dalla Corsa all'oro vittoriana.\nFu solo dopo il 1920 che il numero di italiani immigrati si fece pi\u00f9 consistente, tantoch\u00e9 il censimento del 1921 registrava pi\u00f9 di 8.000 residenti di nazionalit\u00e0 italiana e nel periodo compreso tra il 1922 e il 1930 si contarono circa 30.000 nuovi arrivi dall'Italia. L'immigrazione si ridusse notevolmente durante la seconda guerra mondiale, periodo durante il quale, gli italiani d'Australia subirono grosse discriminazioni e molti di loro vennero addirittura internati in campi di detenzione per quelli che erano considerati nemici di guerra, come italiani e tedeschi. In questi campi venivano impiegati soprattutto come contadini o come fattori.\nFinita la guerra, l'immigrazione italiana in Australia riprese in modo ancor pi\u00f9 massiccio rispetto al passato e, nel periodo che va dal 1949 al 2000, fu il terzo gruppo etnico per numero di immigrati dopo britannici e irlandesi con circa 390.000 persone provenienti da tutte le regioni della penisola, con un notevole apporto dal Veneto, dalla Calabria e dalla Sicilia.\nDopo gli anni '80 il numero di immigrati provenienti dall'Italia \u00e8 calato drasticamente, basti pensare che nel ventennio che va dal 1980 al 2000, coloro che ottennero la cittadinanza australiana non superarono le diecimila unit\u00e0 e, pi\u00f9 di recente, nel triennio 2004-2007 sono stati 1.361 e tra il 2007-2010 il numero ammonta a 1.689.\nLa lingua italiana in Australia si \u00e8 diffusa notevolmente a partire dal secondo dopoguerra, in virt\u00f9 della massiccia emigrazione italiana. Gi\u00e0 nel 1933, infatti, quella italiana divenne la comunit\u00e0 non anglo-celtica pi\u00f9 numerosa d'Australia. Nel 1983 si stimava che 555.300 individui (quasi il 4% della popolazione australiana) parlassero italiano come prima lingua;\nCaratteristiche.\nSecondo il censimento del 2006 risulta che 852.421 persone residenti in Australia hanno ascendenze italiane e rappresentino il quarto gruppo etnico, dopo Inglesi, Irlandesi e Scozzesi.\nNel censimento del 2011 il numero ammonta a circa 916.100 persone, che rappresentano il 4.6% della popolazione totale.\nTuttavia, secondo alcune importanti associazioni culturali italo-australiane, le persone che possiedono una qualche discendenza italiana nella loro famiglia sono stimate intorno ad un milione di persone, concentrate principalmente intorno alle grandi aree metropolitane di Sydney e Melbourne.\nCirca 200\u00a0000 sono nate in Italia e, di queste, 157.000 hanno la cittadinanza australiana. Sempre secondo il censimento del 2006 vi sono 162.000 persone in Australia che parlano l'italiano nell'ambiente domestico, rendendolo la seconda lingua parlata dopo l'inglese (seguito dal cantonese).\nLa comunit\u00e0 italiana attualmente \u00e8 perfettamente integrata in quella australiana ed ha raggiunto elevati livelli socio-economici, specialmente nelle aree urbane.\nSempre secondo il censimento del 2006 il 95% degli italiani d'Australia si dichiara di religione Cristiana, di cui quasi l'80% cattolici, il 3.2% anglicani, il 5.6% cristiani di altro tipo.\nPrincipali comunit\u00e0.\nGran parte dei cittadini italiani residenti in Australia si concentrano nelle grandi citt\u00e0 come Melbourne (73.799), Sydney (44.562), Adelaide (20.877) e Perth (18.815), tuttavia si pu\u00f2 trovare un numero consistente di discendenti italiani anche nella parte settentrionale del Queensland, immigrati in quella regione all'inizio del Novecento attratti da una fiorente e redditizia industria della canna da zucchero.\nAnche in Australia, come negli Stati Uniti o in Canada, gli italiani, provenienti spesso dalle stesse regioni o dagli stessi comuni (nella cittadina di Brunswick, ad esempio, c'\u00e8 una grande comunit\u00e0 d'italiani provenienti dalla provincia di Ragusa), tendono a concentrarsi nello stesso quartiere creando delle Little Italy all'interno delle grandi citt\u00e0 australiane. Le seguenti sono le pi\u00f9 importanti:"}
{"id": "482513", "revid": "1305772", "url": "https://it.wikipedia.org/wiki?curid=482513", "title": "AZ (rapper)", "text": "\u00c8 tra i molti rapper che emergono dalla scena hip hop di New York verso la met\u00e0 degli anni novanta, diventando famoso per le frequenti collaborazioni con Nas, a cominciare da \"Life's a Bitch\", importante brano inserito nella \u00abpietra miliare\u00bb di Nas del 1994 \"Illmatic\". Dopo aver firmato con la EMI, pubblica il suo album di debutto \"Doe or Die\" (1995), ottenendo il consenso della critica \u2013 nel corso della propria carriera non riesce ad affermarsi a livello commerciale.\nIl singolo principale dell'album, \"Sugar Hill\", diviene il principale successo commerciale del rapper di Brooklyn come artista solista, raggiungendo il 25\u00ba posto nella classifica Billboard Hot 100 e ottenendo la certificazione d'oro da parte della RIAA. In seguito, AZ firma con la Noo Trybe/Virgin. Nel 1997, AZ e Nas compaiono in uno spot commerciale per la Sprite e nello stesso anno si forma il supergruppo hip hop The Firm (con Foxy Brown, Cormega e Nature, oltre agli stessi AZ e Nas): esce \"The Album\", disco prodotto da Dr. Dre e dai Trackmasters che si rivela essere un parziale successo commerciale e un fallimento da parte della critica. Il gruppo si scioglie e l'anno seguente AZ pubblica il suo secondo prodotto solista, \"Pieces of a Man\", riscuotendo nuovamente il favore dei critici. Sempre nel 1998, fa un cameo nel film \"Belly\" assieme a Nas, DMX e Method Man. Dopo una lieve parabola discendente, il rapper torna ad alti livelli con \"9 Lives\" (2001) e \"Aziatic\" (2002), approdando nel panorama underground e pubblicando album in serie come \"A.W.O.L.\" (2005). Nel 2015, AZ pubblica indipendentemente il libro \"Jewels, Gems &amp; Treasures\".\nDotato di una tecnica lirica \u00abeccezionale\u00bb, di un ottimo flow e complessi giochi metrici, che ne caratterizzano la consegna, AZ \u00e8 ritenuto sia il rapper sia il paroliere hip hop pi\u00f9 sottovalutato di tutti i tempi, inoltre \u00e8 incluso in una lista di About.com che presenta i 50 MC's migliori di sempre, descritto come \u00abprobabilmente il paroliere pi\u00f9 sottovalutato di sempre\u00bb.\nBiografia.\n1994-1998: \"Doe or Die\", l'esperienza nei Firm e \"Pieces of a Man\".\nNato a New York City da padre dominicano e madre afroamericana, cresce a Brooklyn e raggiunge la notoriet\u00e0 nel 1994, partecipando al singolo \"Life's a Bitch\", unica collaborazione di Nas nel suo universalmente acclamato disco d'esordio, \"Illmatic\". Il successo del brano, l'unico a non esser stato ancora bootleggato nelle settimane precedenti, porta AZ in tour con Nas per promuovere \"Illmatic\" e sulla scia della fama conquistata per quell'unico verso, attira l'attenzione di molte etichette: la spunta la EMI, con cui AZ firma nel 1995. L'artista diviene cos\u00ec uno dei pochi ad aver firmato con una label major senza aver mai pubblicato un album o un demo e senza aver ricercato egli stesso una etichetta in precedenza.\nNel 1995 l'attesa per il suo primo disco cresce nel circuito underground. Cruz \u00e8 spronato dall'etichetta a produrre un primo album in studio: la preparazione del disco richiede un periodo di circa otto mesi. AZ richiama alcuni produttori gi\u00e0 presenti in \"Illmatic\" \u2013 L.E.S. e Pete Rock \u2013 e altri di pari livello quali Ski Beatz e Buckwild. Il primo singolo dell'album \u00e8 \"Sugar Hill\", pezzo che diviene il pi\u00f9 grande successo commerciale per l'artista, raggiungendo il venticinquesimo posto nella Hot 100 e venendo certificato disco d'oro dalla RIAA per il mezzo milione di copie vendute. Il successo della canzone, affretta i tempi di uscita dell'album da parte della EMI.\nNell'ottobre del 1995, AZ pubblica \"Doe or Die\": l'album \u00e8 ampiamente elogiato dalla critica, che lo paragona a \"Illmatic\" \u2013 giudicandolo inferiore \u2013 e lo considera uno dei migliori dell'anno. Il prodotto, considerato anche come un \u00abclassico\u00bb, si ritaglia un proprio spazio all'interno del mafioso rap, divenendo uno standard del genere a fianco a \"Reasonable Doubt\", al secondo disco di Nas \"It Was Written\" \u2013 nel quale AZ collabora in diverse tracce \u2013 e a \"Only Built 4 Cuban Linx\" di Raekwon. Tuttavia, a differenza delle previsioni, \"Doe or Die\" non ottiene un grosso successo commerciale \u2013 arriva al primo posto tra gli album R&amp;B/Hip Hop \u2013 e non riesce a lanciare la carriera di AZ nel mainstream.\nSecondo il critico di \"RapReviews\" Steve Jost, \"Mo Money, Mo Morder (Homicide)\", uno degli altri singoli e brano tra i pi\u00f9 apprezzati dagli addetti ai lavori, per le tematiche e l'atmosfera pu\u00f2 essere considerato come il primo brano del futuro supergruppo The Firm. Nel 1996 collabora anche nel secondo album di Nas, \"It Was Written\", prendendo parte al singolo \"Street Dreams\" e ad \"Affirmative Action\", successo commerciale e di critica che convince i rapper a dare il via alla nascita del supergruppo The Firm, diventando la prima traccia dei Firm. Nello stesso anno prende parte al video del singolo \"Dead Presidents II\" estratto dall'album d'esordio di Jay-Z \"Reasonable Doubt\". L'anno seguente, Nas, il suo produttore Steve Stoute, Dr. Dre e i Trackmasters fondano il supergruppo. I membri del gruppo sono gli stessi che hanno partecipato ad \"Affirmative Action\", ovverosia Nas, AZ, Foxy Brown e Cormega (in seguito sostituito con Nature). In questo periodo, AZ \u00e8 molto pi\u00f9 popolare rispetto agli altri tre rapper.\nIl progetto firma con la label di Dr. Dre, la Aftermath Entertainment, creando grandi aspettative tra gli appassionati del genere \u2013 tanto da essere ritenuto come \u00abil pi\u00f9 grande supergruppo hip hop di sempre\u00bb \u2013 ma nonostante abbia tutti gli elementi per avere successo, l'esordio dei Firm uscito nel 1997, \"The Album\", \u00e8 un fallimento sia di critica sia di vendite. L'album, incentrato su temi mafioso rap, \u00e8 l'unico disco di AZ a raggiungere il primo posto nella Billboard 200 e il secondo a raggiungere la vetta degli album hip hop. Stroncato dalla critica specializzata, diviene l'unico pubblicato dal supergruppo, che si scioglie. Le critiche negative non risparmiano i singoli membri, coinvolgendo anche AZ. Gli autori musicali si dividono sull'impatto del progetto nelle carriere dei singoli, secondo alcuni li ha lanciati da solisti mentre secondo altri li ha stoppati.\nSciolto il gruppo, AZ torna a lavorare a progetti solisti, pubblicando l'anno seguente un nuovo LP, \"Pieces of a Man\": il rapper firma con la Virgin Records, richiama i membri dei Firm e il suo secondo disco solista gli restituisce credibilit\u00e0 all'interno del circuito quale uno dei \u00abmigliori e pi\u00f9 sottovalutati parolieri\u00bb riscuotendo un buon successo da parte della critica e molto meno a livello commerciale, motivo per cui la Virgin non gli rinnova il contratto. Nello stesso anno ottiene una parte nel film \"Belly\", pellicola con Nas, DMX e Method Man e prende parte alle colonne sonore dei film \"Braccato dal destino - Caught up\" e \"Bulworth - Il senatore\". Nel 1999, \"That's Real\", brano presente in \"S.O.S.A.\" in collaborazione con Beanie Sigel, \u00e8 inserito nella colonna sonora del thriller \"Una voce per gridare\".\n2000-oggi: il ritorno, gli album underground e \"Doe or Die 2\".\nRimasto senza etichetta, Cruz cade nell'anonimato e la sua \u00abpromettente\u00bb carriera va in declino. Nel 2000 il rapper produce l'album indipendente \"S.O.S.A\": il disco \u00e8 ritenuto di ottima fattura da parte della critica e gli consente di ottenere un contratto con la Motown, label che non ha mai avuto rapper di successo nella propria scuderia. Nel 2001 collabora alla traccia di Nas \"The Flyest\", all'interno di \"Stillmatic\".\nCon la Motown pubblica \"9 Lives\" (2001) e \"Aziatic\" (2002): il primo riprende diverse tracce da \"S.O.S.A.\", il secondo \u00e8 uno dei suoi migliori e lo riscatta nel gioco, entrambi contribuiscono a cementare lo status di AZ come uno dei migliori storyteller nell'hip hop, facendo cadere diverse tracce di livello \u2013 \"Problems\" e \"The Essence\", seguito naturale di \"The Flyest\" candidata ai Grammy Awards 2003 come \"miglior performance rap di un duo o un gruppo\" per il featuring con Nas \u2013 pur senza raggiungere il livello qualitativo del suo debutto e peccando nella qualit\u00e0 della produzione, oltrech\u00e9 nelle vendite commerciali.\nIn questo periodo, AZ smette di inseguire il successo commerciale, consapevole che non arriver\u00e0 pi\u00f9 e che allo stesso tempo si sta ritagliando uno spazio importante all'interno del gioco come uno dei parolieri maggiormente apprezzati. Diventa un artista indipendente nel 2005, quando fonda una sua etichetta, la Quiet Money Records, e produce il disco \"A.W.O.L.\", contenente diverse tracce del disco bootleggato e poi cancellato \"Final Call\". L'album ottiene il plauso pressoch\u00e9 unanime da parte della critica specializzata, riguadagnandosi i paragoni con Nas e continuando a consolidare la propria \u00ableggendaria\u00bb nomea, non riuscendo a fare ancora breccia nelle vendite. Dal disco \u00e8 estratto il singolo \"The Come Up\", brano apprezzato prodotto da DJ Premier. Sempre nel 2005, \u00e8 protagonista del film \"Envy\". L'anno seguente esce \"The Format\", accolto positivamente anche sotto l'aspetto della produzione e dal quale \u00e8 estratta come singolo la title track confezionata da DJ Premier. Nel 2008 riesce a pubblicare \"Final Call\" \u2013 previsto originariamente per il 2004 \u2013 sotto forma di mixtape, affiancato dal suo settimo sforzo in studio, \"Undeniable\" (entrambi prodotti dalla Koch Records). \"Undeniable\" \u00e8 considerato uno dei lavori di hip hop pi\u00f9 puro prodotti in quel periodo, accolto positivamente dalla critica e seguito da \"Legendary\", titolo controverso dell'ottavo disco del rapper di Brooklyn: quasi ignorato da pubblico e critica, gli autori musicali si dividono tra la definizione \u00ableggendaria\u00bb che AZ si \u00e8 meritato e il fatto che la produzione dell'album gli remi contro.\nDopo l'uscita di \"Legendary\", Cruz inizia a lavorare a \"Doe or Die 2\". Nel 2009 \u00e8 accreditato nella colonna sonora di \"Fish Tank\" per il brano \"Life's a Bitch\" di Nas. Nel 2010 pubblica una nuova edizione di \"Doe or Die\" per celebrare il quindicesimo anno dall'uscita dell'album. Il 27 marzo 2012 esce il primo street single di \"Doe or Die 2\", \"My Niggas\". Nel 2014 l'artista \u00e8 uno degli ospiti principali dell'album di Ghostface Killah \"36 Seasons\", facendosi notare positivamente. Nel 2015 pubblica il libro \"Jewels, Gems and Treasures\" e l'anno seguente produce un documentario assieme a BET per il ventesimo anno dall'uscita di \"Doe or Die\"."}
{"id": "482520", "revid": "256896", "url": "https://it.wikipedia.org/wiki?curid=482520", "title": "Festival del fumetto", "text": ""}
{"id": "482522", "revid": "1538224", "url": "https://it.wikipedia.org/wiki?curid=482522", "title": "Derby Club", "text": "Il Derby Club \u00e8 stato un celebre locale notturno di Milano, attivo tra il 1959 ed il 1985.\n\u00c8 diventato noto soprattutto per i numerosi artisti esordienti che ne hanno calcato la scena, poi divenuti popolari personaggi nel mondo della musica, dello spettacolo e del cinema italiano.\nStoria.\nLe origini.\nNel 1959 i coniugi Gianni e Angela Bongiovanni, zii materni dell'attore Diego Abatantuono, aprono un ristorante e lo chiamano \"Gi-Go\". Le sale sono ricavate nel seminterrato di una palazzina liberty in via Monte Rosa 84, zona periferica milanese vicino all'ippodromo di San Siro.\nAll'inizio degli anni 1960 i Bongiovanni decidono di trasformare il ristorante in un locale \u00abper trovarsi e ascoltare musica\u00bb, cercando cos\u00ec di risollevare il modesto fatturato del precedente esercizio.\nRibattezzato nel 1962 \"Intra's Derby Club\" (nome ispirato unendo il nome del jazzista Enrico Intra ed il fatto che il locale si trovava vicino all'ippodromo) e poi, definitivamente, \"Derby Club\", diviene ben presto il punto di incontro di personaggi, professionisti e sportivi della Milano pi\u00f9 all'avanguardia, fra cui molti architetti che contribuiscono ad arredarlo in modo originale e, per i tempi, anticonvenzionale, mentre gli artisti esordienti (tutti caratterizzati dall'ineguagliabile talento, confermato dalle successive carriere soliste) si esibiscono su una pedana su cui sono piazzati un pianoforte e una batteria.\nIl declino.\nIl Derby entra in crisi verso la met\u00e0 degli anni 1980; la morte nel 1981 del patron Gianni Bongiovanni ed il prepotente successo della comicit\u00e0 televisiva, soprattutto nelle nuove emittenti private, ne avviano il lento declino. La chiusura definitiva avviene nel 1985; idealmente, il testimone di locale simbolo del cabaret italiano passa allo Zelig, anch'esso situato a Milano, inaugurato il 12 maggio 1986. Dal 12 maggio 2001, l'immobile del Derby \u00e8 occupato dal centro sociale \"Il Cantiere\".\nGli artisti del Derby.\nTra i tanti artisti lanciati dal Derby vi sono:"}
{"id": "482523", "revid": "57342", "url": "https://it.wikipedia.org/wiki?curid=482523", "title": "Giacomo Ferrari (politico)", "text": "Biografia.\nSi iscrive al Partito Socialista Italiano nel 1902. Laureato in ingegneria al Politecnico di Torino, partecipa alla prima guerra mondiale col grado di capitano di artiglieria. Nel 1922 \u00e8 fra i protagonisti, con gli Arditi del Popolo, delle barricate dell'Oltretorrente a Parma contro le squadre fasciste di Italo Balbo. Ripara in Francia nel 1931 rimanendovi fino al 1936.\nNel 1942 si iscrive al Partito Comunista Italiano. Dopo l'8 settembre 1943 \u00e8 incaricato dal PCI dell'organizzazione delle forze partigiane. Diviene comandante dei partigiani della Val Parma dopo l'agguato teso a Bosco di Corniglio a un gruppo di partigiani in cui viene ucciso il loro comandante, il partigiano Pablo. Membro del CLN di Parma col nome di battaglia \"Arta\", viene poi nominato comandante unico delle formazioni partigiane del parmense. Alla Liberazione \u00e8 designato dal CLN prefetto di Parma, incarico che eserciter\u00e0 fino al 12 marzo 1946.\nIl 2 giugno 1946 \u00e8 eletto all'Assemblea Costituente per il PCI nel XIV Collegio (Pr-Mo-Pc-Re), entra come Ministro dei trasporti nel II Governo De Gasperi (1946), rimanendo nell'incarico anche nel successivo III Governo De Gasperi, fino al 31 maggio 1947. \u00c8 eletto senatore della Repubblica nella I legislatura nel collegio di Parma. \u00c8 ancora Senatore nella V e VI legislatura, sempre eletto nel Collegio di Parma. Sindaco di Parma dal 1951 al 1963, \u00e8 membro del Comitato Federale e della Direzione provinciale del PCI di Parma. Successivamente \u00e8 direttore del Consorzio delle cooperative di produzione e lavoro della stessa provincia di Parma."}
{"id": "482524", "revid": "34060", "url": "https://it.wikipedia.org/wiki?curid=482524", "title": "Campeonato Sudamericano de Football 1916", "text": "Il Campeonato Sudamericano de Football 1916 fu la prima edizione della Coppa America di calcio. Fu organizzato dall'Argentina, che proprio quell'anno celebrava il primo centenario dell'indipendenza, dal 2 al 17 luglio 1916. Poich\u00e9 il trofeo della \"Coppa America\" fu creato nel 1917, il Campeonato 1916 \u00e8 considerato una edizione a carattere straordinario (\"Extraordinario\"), come le altre in cui non fu assegnata la Coppa. Il trofeo messo in palio nel 1916 fu la \"Copa Murature\".\nStadi.\nDue furono gli stadi che ospitarono le gare, ambedue nell'area metropolitana di Buenos Aires:\nSquadre partecipanti.\nLe quattro partecipanti, allora unici quattro membri della CONMEBOL, furono semplicemente invitate; non si ebbe alcuna fase di qualificazione.\nFormula.\nLa formula prevedeva che le quattro squadre partecipanti si affrontassero in un unico girone all'italiana, la cui prima classificata avrebbe vinto il torneo. Per ogni vittoria si attribuivano 2 punti, 1 per ogni pareggio e 0 per ogni sconfitta.\nAssegnazione.\nLa Federazione argentina invit\u00f2 le quattro nazionali affiliate alla CSF per la prima edizione assoluta del Campeonato Sudamericano de Football. Per la verit\u00e0, l'intenzione di tornare a disputare un torneo internazionale tra Nazionali sudamericane dopo la Copa Centenario del 1910 era gi\u00e0 stata manifestata in alcune occasioni precedenti: per esempio, la Federazione cilena intendeva organizzare nel 1915 (come era stato programmato durante una riunione della CSF) un \u00abtorneo tra tutte le associazioni dei paesi sudamericani affiliati alla FIFA\u00bb, ma le alle proposte non fu dato s\u00e9guito. Ci furono alcuni disguidi organizzativi, dovuti in parte ai mezzi dell'epoca (peraltro, ulteriormente ridotti dalla concomitante Prima guerra mondiale) e in parte alle numerose divisioni interne presenti nelle federazioni calcistiche dei paesi partecipanti: a far parte della CSF erano infatti Federaci\u00f3n Argentina de Football (Argentina), Confedera\u00e7\u00e3o Brasileira de Desportos (Brasile), Federaci\u00f3n Sportiva Nacional (Cile) e Liga Uruguaya de Football (Uruguay). L'Argentina usciva da un periodo (1912-1914) in cui coesistevano due federazioni rivali (FAF e AAF); il Brasile viveva un momento di contrasti tra la Federa\u00e7\u00e3o Brasileira de Sports e la Federa\u00e7\u00e3o Brasileira de Futebol, e le divergenze furono risolte solo poco prima dell'inizio del Campeonato Sudamericano (precisamente il 21 giugno 1916); il Cile era riuscito a formare una federazione unica solo il 30 maggio 1915, con la creazione del comitato che riuniva in s\u00e9 i rappresentanti della Federaci\u00f3n Sportiva Nacional e la Asociaci\u00f3n de Football de Chile. Il Brasile giunse in Argentina in treno: alla selezione brasiliana era stato negato il viaggio via nave, che era in programma sulla nave \"Jupiter\", a causa dell'opposizione del consigliere Ruy Barbosa, a capo della delegazione diplomatica, che non vedeva di buon occhio i calciatori.\nRiassunto del torneo.\nLa prima partita nella storia del Campeonato Sudamericano fu disputata il 2 luglio tra Uruguay e Cile, allo Estadio Gimnasia y Esgrima di Buenos Aires: all'incontro, arbitrato da Hugo Gronda, assistettero circa 3.000 persone (ma altre fonti riportano 10.000 o 30.000); la partita si concluse 4-0, e il primo storico gol fu realizzato al 44' dall'uruguaiano Jos\u00e9 Piendibene (calciatore passato alla storia per la sua sportivit\u00e0, in quanto dopo aver segnato non esultava mai per non offendere gli avversari). Vi furono alcune critiche, da parte dei cronisti cileni, sul fatto che l'Uruguay schierasse una prima linea \u00abcomposta da professionisti, tra i quali figurano tre neri africani\u00bb, e gli stessi cileni pensarono di avanzare una formale protesta, considerando irregolare l'accaduto: il capitano cileno Unzaga fu invitato a sostenere che, se la vittoria era stata ottenuta grazie ai giocatori professionisti e a quelli di colore, non era valida. L'Argentina padrona di casa esord\u00ec il 6 luglio, sempre contro il Cile: la vittoria per 6-1 vide tre doppiette (Ohaco, Brown e Marcovecchio) e il primo gol assoluto del Cile, segnato da Tel\u00e9sforo B\u00e1ez. Il Brasile debutt\u00f2 l'8 luglio: i brasiliani pareggiarono per 1-1 con il Cile, che disput\u00f2 la sua ultima partita nella competizione; le reti furono di Dem\u00f3sthenes, che divenne cos\u00ec il primo realizzatore della Nazionale brasiliana al Sudamericano, e di Salazar per i cileni. Il 10 luglio si affrontarono Argentina e Brasile: fu un altro pareggio per 1-1, con gol di Laguna e Alencar. Il 12 luglio la vittoria dell'Uruguay sul Brasile (peraltro ottenuta in superiorit\u00e0 numerica per via dell'infortunio del brasiliano Orlando in seguito a uno contrasto con Piendibene) pose gli uruguaiani in testa alla classifica e resero decisiva l'ultima gara, in programma per il 16 luglio a Buenos Aires.\nIl 16 luglio si presentarono a Buenos Aires circa 30.000 o 40.000 persone: lo stadio, per\u00f2, poteva contenerne solo 18.000. Ci\u00f2, secondo alcune fonti, fu originato dalla vendita di un numero eccessivo di biglietti, che superava la capienza dello stadio, mentre secondo altri la grande affluenza deriv\u00f2 da un annuncio in cui si affermava che l'entrata era gratuita. Il pubblico, pur di assistere alla partita finale, si dispose in ogni luogo disponibile, arrivando a invadere parzialmente il campo da gioco. Poich\u00e9 l'eccedenza di spettatori rendeva impossibile il regolare svolgimento dell'incontro, gli organizzatori decisero di rinviare la partita al giorno seguente (secondo altre fonti, furono giocati i primi cinque minuti prima di fermare la gara). Vi furono anche alcuni incidenti tra i tifosi avversari, mentre alcune cronache riportano la presenza di fiamme all'interno dello stadio (le cui tribune erano in legno). Il 17 luglio\nsi tenne quindi l'ultima partita, davanti a circa 17.000 spettatori, allo stadio del Racing Club; ad arbitrare fu Carlos Fanta, commissario tecnico della Nazionale cilena che durante la competizione era stato impiegato anche come direttore di gara. Il pareggio per 0-0 consent\u00ec all'Uruguay di vincere la prima edizione del Campeonato Sudamericano, aggiudicandosi cos\u00ec la Copa Murature.\nRisultati.\nClassifica marcatori.\n3 gol\n2 gol\n1 gol"}
{"id": "482526", "revid": "339392", "url": "https://it.wikipedia.org/wiki?curid=482526", "title": "Copa Am\u00e9rica 1916", "text": ""}
{"id": "482528", "revid": "1584565", "url": "https://it.wikipedia.org/wiki?curid=482528", "title": "Pasquale Cecchi", "text": "Biografia.\n1893 - 1915.\nFiglio di Mariano Basilio e Clotilde Langella, entrambi maestri elementari, cominci\u00f2 a frequentare giovanissimo il circolo del PSI e la locale Camera del Lavoro insieme ai fratelli Antonio e Camillo, trasferendosi poi con la famiglia a Castellammare di Stabia nel novembre 1912, dove il padre aveva vinto un concorso come Direttore didattico. A Castellammare esisteva una forte tradizione operaia per la presenza dei cantieri navali e di numerose fabbriche metalmeccaniche e risaliva al 1869 la nascita di una sezione della Prima Internazionale, successivamente numerose erano state le lotte rivendicative fino a determinare la nascita di una Camera del Lavoro nell'ottobre del 1907. In questo ambiente andarono ad inserirsi i fratelli Cecchi. Pasquale non si mise, immediatamente, particolarmente in mostra, a differenza del fratello Antonio, futuro \"leader\" del Movimento operaio al fianco di Amadeo Bordiga e ben presto sottoposto a stretta sorveglianza della polizia politica. Pasquale sar\u00e0 chiamato alle armi nel maggio 1915 e inviato al fronte come sottotenente.\n1915 - 1921.\nTornato dal fronte e ripreso il suo posto di militante socialista, fu candidato nelle elezioni amministrative del 31 ottobre 1920, trionfalmente vinte dal suo partito, unica vittoria socialista, insieme a quella della vicina Torre Annunziata, di tutta la Campania. Nominato assessore e vicesindaco della prima giunta socialista di Castellammare, ader\u00ec al nascente Partito Comunista d'Italia quando il 20 gennaio 1921 fu coinvolto nei fatti di Piazza Spartaco, il vile assalto fascista al Palazzo di Citt\u00e0. Prima che avvenisse la sparatoria, con la morte di sei innocenti, Pasquale Cecchi era uscito dal comune assediato, trattando con il maresciallo Carlino Clemente, quando part\u00ec il colpo di rivoltella che uccise il sottufficiale dei carabinieri e diede l'avvio alla strage. Arrestato, fu successivamente liberato nella fase istruttoria, verso la met\u00e0 di ottobre.\n1922 - 1946.\nInsegnante elementare dal 16 maggio 1922, conoscer\u00e0 l'inutile e brutale violenza dello squadrismo fascista all'indomani dell'attentato a Mussolini del 31 ottobre 1926, quando la sua casa paterna verr\u00e0 devastata e distrutta.\nDiventato direttore didattico, a Ischia sub\u00ec un'inchiesta da parte del Ministero della Pubblica Istruzione, su istigazione degli insegnanti fascisti che non sopportavano di essere diretti da un comunista. Trasferito per incompatibilit\u00e0 ambientale, insegn\u00f2 in diversi comuni strettamente sorvegliato dal regime fascista. Continu\u00f2 a mantenere stretti contatti con i compagni di Castellamare e all'indomani della caduta del fascismo riprese il suo posto nel Partito. Candidato nelle prime elezioni libere tenute il 7 aprile 1946, divenne il primo sindaco comunista della citt\u00e0.\n1949 - 1979.\nRiconfermato nel 1949, rimase in carica fino al 1954. Consigliere comunale dal 1946 al 1972, fu anche consigliere provinciale dal 1956 al 1961 e infine senatore della repubblica nel 1958. Insignito nel 1957 della medaglia d'oro ai benemeriti della Pubblica Istruzione dal Presidente della Repubblica, mor\u00ec a Torre del Greco il 26 febbraio 1979."}
{"id": "482530", "revid": "125751156", "url": "https://it.wikipedia.org/wiki?curid=482530", "title": "Almo collegio Capranica", "text": "LAlmo Collegio Capranica \u00e8 un collegio di formazione sacerdotale della Chiesa cattolica fondato a Roma nel 1457 per l'istruzione e la preparazione dei giovani aspiranti al sacerdozio: si dedica alla formazione sia dei seminaristi sia dei presbiteri.\n\u00c8 direttamente dipendente dalla Santa Sede, per mezzo di una Commissione episcopale e del Rettore, tutti di nomina pontificia. \nI suoi alunni sono titolari del servizio liturgico presso la Basilica Papale Liberiana ed il loro Rettore ne \u00e8 Canonico onorario durante munere\nStoria.\nGli esordi.\nIl cardinale Domenico Capranica (1400-1458), con atto del 5 gennaio 1457, fondava un Collegio cui dava il nome della sua famiglia, con lo scopo di offrire la possibilit\u00e0 di una adeguata formazione al sacerdozio ai giovani meno abbienti della citt\u00e0 di Roma. Tale fondazione si inseriva nell'ambito di una serie di iniziative analoghe che, specie nella Roma del Quattrocento, venivano suscitate dalla crescente attenzione verso l'istruzione ecclesiastica. Le intenzioni del fondatore rispondevano pertanto all'esigenza di offrire alla societ\u00e0 del tempo un clero pi\u00f9 preparato sotto l'aspetto culturale e spirituale, da qui la specificit\u00e0 e l'unicit\u00e0 dell'identit\u00e0 capranicense.\nIl Collegio venne dotato dal suo fondatore di una solida base economica, cos\u00ec da garantirne l'autonomia finanziaria. Lo stesso cardinal Domenico ne redasse le costituzioni, riedite con qualche aggiunta fino al XX secolo. Nel 1459 il Collegio Capranica apr\u00ec le sue porte a una trentina di alunni, e venne affidato alle cure dell'Arciconfraternita romana del SS. Salvatore ad Sancta Sanctorum, di cui il cardinal Capranica era membro fin dal 1452. Alcuni anni dopo, nel 1478, fu il cardinale Angelo Capranica (1423-1478), fratello di Domenico, ad ottenere da Papa Sisto IV licenza di costruire una sede specifica per il Collegio, a fianco dell'antico Palazzo Capranica presso la chiesa di Santa Maria in Aquiro. Il titolo di \u201calmo\u201d (\"che d\u00e0 la vita\"), di cui il Collegio si fregia, ricorda quei superiori e alunni che, durante il sacco di Roma del 1527, presso Porta Santo Spirito, sacrificarono la loro vita per la difesa del Pontefice. La biblioteca del Cardinale Domenico Capranica fu donata al Collegio. Attualmente la maggior parte dei manoscritti sono conservati presso il Fondo Rossi della Biblioteca Apostolica Vaticana.\nL'organizzazione.\nSe la gestione amministrativa rimaneva nelle mani dei confratelli del SS. Salvatore, il compito di segnalare gli alunni da ammettere al Collegio spettava a illustri esponenti dell'aristocrazia romana, vicini in qualche modo alla famiglia Capranica, e ai capi-rione della citt\u00e0. Gli studenti dovevano seguire i corsi universitari di teologia e diritto canonico presso l'Universit\u00e0 della Sapienza (lo \"Studium Urbis\"), ma, dalla seconda met\u00e0 del Cinquecento, si indirizzarono al vicino Collegio Romano, fondato e diretto dai padri della Compagnia di Ges\u00f9 da poco istituita. A partire dal 1592, accanto al rettore, in Collegio sorse una nuova figura di superiore: il cardinale protettore. Il vescovo di Albano, cardinal Michele Bonelli, fu il primo. Nel 1661 il papa Alessandro VII riform\u00f2 la prassi di nomina del rettore, affidata sino ad allora agli stessi alunni e a scadenza annuale, e la sottopose all'approvazione della Santa Sede.\nI secoli XIX e XX.\nLe vicende napoleoniche di Roma provarono duramente il Collegio, che nel decennio 1797-1807 dovette interrompere le sue attivit\u00e0, per riprenderle poi lentamente con la restaurazione dell'istituzione e del patrimonio. Nel corso dell'Ottocento, il Collegio Capranica si afferm\u00f2 progressivamente come istituzione formativa di eccellenza, nonch\u00e9 seminario di forte spiritualit\u00e0. Il rapporto con la Pontificia Universit\u00e0 Gregoriana e la Pontificia accademia ecclesiastica divenne sempre pi\u00f9 intenso e fecondo, tanto che non pochi furono gli alunni chiamati a svolgere alti uffici a servizio della Santa Sede.\nNel 1917, papa Benedetto XV, l'ex-alunno Giacomo della Chiesa, col \"motu proprio\" \"Nobilissimam sacrarum\" affid\u00f2, per la \"dignit\u00e0 del tempio\" e \"lo splendore delle cerimonie\", agli alunni del Collegio la cura del servizio liturgico alle celebrazioni della Patriarcale Basilica di Santa Maria Maggiore.\nTra il 1953 e il 1955 l'edificio del Collegio venne interessato da un radicale intervento di ristrutturazione, che ne modific\u00f2 sensibilmente l'aspetto. L'inaugurazione del \"nuovo Collegio\" fu suggellata dalla memorabile visita di papa Pio XII, l'ex-alunno Eugenio Pacelli, che ebbe luogo il 21 gennaio 1957, festa della patrona Santa Agnese, a cinquecento anni dalla fondazione. Papa Giovanni XXIII ha visitato il Collegio il 28 gennaio 1960.\nIl Collegio Capranica partecip\u00f2 intensamente alla stagione di rinnovamento della Chiesa promossa dal Concilio Vaticano II, attento alle nuove elaborazioni teologiche e culturali che si andavano formulando in quegli anni. Con il breve \"Propenso et sollicito animo\" (28 giugno 1971), papa Paolo VI istitu\u00ec una Commissione Episcopale di nomina pontificia per la direzione del seminario.\nGiovanni Paolo II.\nIl 21 gennaio 1980 papa Giovanni Paolo II rese visita al Collegio Capranica, presiedendo la concelebrazione eucaristica in occasione della solennit\u00e0 di sant'Agnese, patrona del Collegio, e incontrando superiori e alunni. Lo Statuto approvato dal Papa nell'agosto 1982 indica la fisionomia e il progetto formativo dell'Almo Collegio Capranica, \u00abcomunit\u00e0 ecclesiale educativa, nella quale gli alunni si formano al Ministero Sacerdotale\u00bb (art. 4)\nGiovanni Paolo II \u00e8 tornato a visitare il Collegio il 21 gennaio 1992.\nFrancesco.\nIl 14 gennaio 2019 papa Francesco ha approvato il nuovo Statuto. Nella continuit\u00e0 istituzionale e normativa e in spirito di rinnovamento permanente, secondo quanto previsto nelle stesse Costituzioni del cardinale fondatore, l'Almo Collegio Capranica \u00e8 presentato come \u00abuna comunit\u00e0 ecclesiale educativa nella quale gli alunni, prima e dopo l'ordinazione sacra, compiono un cammino formativo integrale per la propria maturazione umana, spirituale, intellettuale e pastorale, in vista del Sacerdozio ministeriale, in una Chiesa sacramento di comunione e di unit\u00e0, in missione per comunicare la gioia del vangelo\u00bb.\nLa festa di Sant'Agnese.\nL'Almo Collegio Capranica coltiva, sin dalle sue origini, uno speciale culto verso la vergine e martire romana Agnese. Tale devozione \u00e8 dovuta al fatto che, all'atto della fondazione da parte del cardinal Capranica, il palazzo ove ha sede il Collegio sarebbe stato costruito sul luogo in cui era ubicata l'abitazione della santa. Dal 1457, pertanto, Sant'Agnese ne \u00e8 la patrona. Da allora per tutta la \"famiglia capranicense\" il 21 gennaio \u00e8 una giornata di grande festa.\nIl Collegio oggi.\nEdificio.\nL'edificio dell'Almo Collegio Capranica \u00e8 situato in piazza Capranica, nel territorio compreso all'interno del rione Colonna.\nLa facciata, che d\u00e0 sulla piazza, \u00e8 rivestita da intonaco chiaro ed \u00e8 caratterizzata dalla presenza di una torre angolare a pianta quadrata, terminante con una loggia che si apre verso l'esterno con due finestre ad arco per ogni lato. Alla base della torre, sulla sinistra, vi \u00e8 un bassorilievo raffigurante il \"Busto di Ges\u00f9 Salvatore tra due candelieri e due oranti\", stemma dell'Arciconfraternita del Salvatore. Nella parte inferiore del prospetto, vi sono due portali, entrambi decorati da una cornice marmorea; quello di sinistra costituisce l'accesso principale del Collegio, mentre quello di destra l'ingresso del Teatro Capranica. Il primo piano \u00e8 caratterizzato dalla presenza di una serie di finestre, da sinistra tre bifore gotiche e tre finestre rinascimentali a croce. L'assetto attuale della facciata non \u00e8 pi\u00f9 quello originario ma \u00e8 frutto di rimaneggiamenti successivi alla costruzione dell'edificio, prevalentemente secenteschi.\nCappella di Sant'Agnese.\nLa cappella principale del Collegio, dedicata a Sant'Agnese vergine e martire, risale, nel suo assetto attuale, ai restauri del 1954 ed \u00e8 in stile neorinascimentale.\nL'ambiente \u00e8 a pianta rettangolare, con pareti rivestite con marmi policromi e decorate da un doppio cornicione; quello superiore reca l'antifona \"Stans beata Agnes\" al Magnificat dei vespri nella memoria liturgica di Sant'Agnese. Nella parete d'ingresso si aprono tre grandi porte lignee che mettono in comunicazione la cappella con il Salone d'onore e che sono sormontate da una cantoria marmorea sorretta da mensole; in quella di fondo, invece, si apre l'abside semicircolare, con catino musivo, all'interno della quale vi \u00e8 l'affresco di Antoniazzo Romano \"Madonna con Bambino, un santo vescovo e sant'Agnese\". Il presbiterio, risalente alla fine degli anni 1960 e in stile moderno, poggia su un gradino in marmo nero, \u00e8 costituito dall'altare in marmo bianco con mensa quadrata, dall'ambone e dalla sede, questi due in posizione arretrata, e si sviluppa al centro dell'ambiente, solo in parte all'interno dell'abside, ove invece trova luogo il tabernacolo. Sei finestre illuminano l'ambiente e le quattro pi\u00f9 grandi sono decorate da vetrate raffiguranti (guardando l'altare, da sinistra) \"San Gregorio Magno\", \"Sant'Agostino\", \"San Girolamo\" e \"Sant'Ambrogio\".\nOrgano a canne.\nSulla cantoria in controfacciata, si trova l'organo a canne Mascioni \"opus 696\", costruito nel 1953 e restaurato nel 2013 dalla casa costruttrice.\nLo strumento \u00e8 a trasmissione elettrica con sistema multiplo per il secondo manuale (\"Espressivo\") e somiere di tipo elettro-pneumatico per il primo (\"Grand'Organo\").Il suo materiale fonico si articola in tre corpi, situati sopra la cantoria della cappella: quello centrale, privo di mostra, \u00e8 chiuso da una grata, mentre ciascuno dei due laterali presenta una mostra con base limitata al basamento e composta da canne di principale con bocche \"a mitria\" allineate orizzontalmente.\nLa consolle dell'organo, originariamente situata anch'essa in cantoria, negli anni 1970 \u00e8 stata spostata a pavimento, alla destra del presbiterio. Essa dispone di due tastiere di 58 note ciascuna e pedaliera concavo-radiale di 30 note; i registri, le unioni, gli accoppiamenti e gli annullatori sono azionati da placchette a bilico poste al di sopra del secondo manuale.\nLa comunit\u00e0.\nIl Collegio esprime ancora oggi i suoi tratti distintivi: il particolare legame alla Chiesa di Roma; un forte senso di famiglia tra alunni ed ex-alunni; l'attenzione a provvedere aiuti perch\u00e9 tutti i propri alunni possano permettersi la permanenza e gli studi.\nLa nomina del rettore \u00e8 affidata direttamente al papa. Il rettore \u00e8 la guida della comunit\u00e0, ma condivide questa sua responsabilit\u00e0 con la commissione episcopale, formata da tre ex-alunni: un cardinale e due vescovi. Gli alunni provengono in massima parte dalle diocesi italiane, ma anche da Africa, Asia e America Latina. All'insegna del dialogo ecumenico, dagli anni '70 il Collegio annovera tra i suoi alunni anche uno o pi\u00f9 alunni ortodossi.\nL'Almo Collegio Capranica \u00e8 indicato anche con l'appellativo \"Pontificio\", onde indicare il legale peculiare con la Sede Apostolica"}
{"id": "482536", "revid": "228587", "url": "https://it.wikipedia.org/wiki?curid=482536", "title": "Pietro Paolo Vergerio", "text": "Biografia.\nNacque a Capodistria, all'epoca possedimento veneziano, dal notaio Giacomo (il nome della madre non ci \u00e8 noto). Dei suoi fratelli si cita Giovanni Battista, vescovo di Pola.\nLa famiglia Vergerio apparteneva alla nobilt\u00e0 locale e tra i propri esponenti vantava l'umanista Pier Paolo il Vecchio, tuttavia all'epoca stava attraversando un periodo di ristrettezze economiche.\nIscrittosi all'universit\u00e0 di Padova nel 1517, tent\u00f2 di trasferirsi a quella di Wittenberg con la mediazione di Giorgio Spalatino, ma dovette rinunciarvi a causa di un'epidemia di peste. Si laure\u00f2 in diritto civile nel 1524 ed esercit\u00f2 le professioni di procuratore e giudice, dedicandosi inoltre alla poesia grazie alla conoscenza di Pietro Bembo. Nel 1526 spos\u00f2 tale Diana Contarini, ma rimase vedovo ad appena un anno dal matrimonio. Dopo aver viaggiato in Oriente assieme al fratello Aurelio, fu grazie a questi se nel settembre 1532 entr\u00f2 al servizio della Curia romana come segretario della Cifra, con il compito di stilare i messaggi cifrati per conto di Clemente VII. Ma gi\u00e0 dopo una settimana fu inviato a Venezia in missione diplomatica, con il fine di costituire una lega antiturca; le trattative non diedero per\u00f2 risultati.\nNel 1533 fu nominato nunzio a Vienna e Praga presso re Ferdinando, fratello dell'imperatore Carlo V, con compiti analoghi. Tuttavia il sovrano preferiva perseguire una politica di distensione con gli Ottomani, essendo piuttosto intenzionato a convocare un concilio che risanasse la scissione luterana e potesse gettare le basi per il controllo del regno d'Ungheria. Alla fine nessuno di questi obiettivi and\u00f2 in porto e Vergerio si dedic\u00f2 solo all'ottenimento di prebende in favore degli scrittori antiprotestanti.\nCon l'elezione di papa Paolo III, torn\u00f2 ad occuparsi dell'organizzazione di un concilio che potesse ricomporre lo scisma. Con questo scopo torn\u00f2 a Vienna 1535, proponendo ai principi tedeschi Trento o Mantova. Durante le trattative, il 6 novembre 1535, incontr\u00f2 a Wittenberg Martin Lutero, secondo Paolo Sarpi (ma la notizia \u00e8 infondata) su mandato del pontefice per farlo riportare sui suoi passi. Sappiamo solo che nelle lettere private Vergerio lo descrisse come un uomo carnale e ignorante di latino, arrogante e spiritato; d'altro canto, Lutero afferm\u00f2 di aver recitato la parte di s\u00e9 stesso sino all'esasperazione, storpiando apposta il suo latino e radendosi la barba per sembrare pi\u00f9 giovane.\nMalgrado Vergerio ottenesse poco del proprio scopo, che era quello di indurre i protestanti a inviare delegati al Concilio, Papa Paolo III lo rinvi\u00f2 al di l\u00e0 delle Alpi ricompensandolo prima con il titolo di vescovo di Modru\u0161 in Croazia, vicino a Fiume, e poi con quello di vescovo di Capodistria. Nel 1540 Vergerio riprese la propria attivit\u00e0 diplomatica. Nel marzo 1540 Vergerio fu inviato al seguito del cardinale Ippolito in Francia. Egli fu poi alla conferenza religiosa di Ratisbona, in Germania, quale rappresentante del re Francesco I di Francia.\nFu in ricordo di tale incontro che Vergerio scrisse il trattato \"De unitate et pace ecclesiae\". Egli fu per\u00f2 imputato da molti, come dal cardinale Gasparo Contarini che Vergerio aveva affiancato alla conferenza di Ratisbona del 1541, di avere fatto troppe concessioni ai protestanti. Decise allora di tornare a Capodistria e di proseguire i propri studi.\nDopo i continui contatti con i protestanti, anche con lo stesso Martin Lutero, e lo studio dei documenti sul confronto politico-ecclesiastico e teologico fra cattolici e protestanti, comincia ad accettare sempre di pi\u00f9 le nuove idee. Lo stesso vale anche per suo fratello Gianbattista, a quel tempo vescovo di Pola. Non appena i due cominciano a diffondere le idee protestanti e, addirittura, a metterle in pratica, vengono indagati dall'Inquisizione. Vergerio non intendeva lasciare la Chiesa cattolica n\u00e9 egli and\u00f2 al di l\u00e0 dei tentativi di riforma che erano perseguiti in ambito cattolico, ad esempio dal Contarini. Ma erano stati sollevati sospetti nei suoi confronti; il 2 giugno 1546 era stata presentata una denuncia all'inquisizione di Venezia. Sebbene dopo attento esame il Vergerio fosse rilasciato, il cardinale Marcello Cervini (poi Papa Marcello II) approfitt\u00f2 del fatto che il Vergerio non fosse stato formalmente assolto per escluderlo dal concilio che aveva preso avvio a Trento, per il quale Vergerio aveva tanto lavorato.\nVergerio continu\u00f2 la propria attivit\u00e0 pubblicistica, i cui toni divennero tuttavia viepi\u00f9 antiromani. Vergerio era stato messo sull'avviso dalla tragica esperienza di Francesco Spiera, vissuta personalmente visto che Vergerio era stato presente alla morte dello Spiera. Particolarmente aspra fu l'inimicizia con Giovanni Della Casa, allora nunzio apostolico a Venezia. Francesco Spiera (un noto giurista di Cittadella) era stato costretto ad un'abiura solenne della propria fede riformata e questo gesto l'aveva poi gettato in una profonda depressione che gli cost\u00f2 addirittura la vita, il 27 dicembre 1548. Alla luce di quanto accaduto Vergerio, invece di dare seguito a una seconda citazione a comparire innanzi al Tribunale inquisitoriale di Venezia, lasci\u00f2 per sempre l'Italia.\nIl secondo processo contro Vergerio prosegu\u00ec con lui contumace e si chiuse con una condanna, confermata poi a Roma il 3 luglio 1549, di eresia per trentaquattro sue tesi, dopo la morte del fratello (avvelenato, secondo Vergerio). Egli fu deposto dalla dignit\u00e0 episcopale e fu emesso nei suoi confronti un mandato d'arresto.\nVergerio era in quel momento nei Grigioni dove, dopo essere stato dapprima a Chiavenna (che, come tutta la Valtellina, apparteneva allora ai grigionesi), divenne pastore di Vicosoprano nella Val Bregaglia e da dove partecipava alle maggiori polemiche dell'epoca. A Poschiavo pubblic\u00f2 un catechismo presso lo stampatore Dolfino Landolfi nel 1549, intitolato: \u00abInstitutione Christiana \u00bb.\nA Basilea nel 1550 avrebbe pubblicato i Dodici trattatelli o le Otto difensioni nei quali avrebbe riassunto le sue posizioni dogmatiche.\nI temi preferiti di Vergerio erano il papato, la sua origine e la sua politica; i giubilei, il culto dei santi e delle reliquie. Vergerio \u00e8 autore di diversi scritti, principalmente di carattere polemico; alcuni sono raccolti in Opera adversus papatum, T\u00fcbingen, 1563.\nAttorno al 1550 Vergerio spost\u00f2 la sua attivit\u00e0 in Valtellina, andando a risiedere stabilmente a Sondrio. Nel 1553 Vergerio lasci\u00f2 la Valtellina, in quanto invitato dal duca Cristoforo di W\u00fcrttemberg ad andare nelle sue terre per diffondere con gli scritti e con i viaggi la dottrina evangelica. Egli si rec\u00f2 anche in Germania, Austria e Polonia nel 1556 per contrastare i passi del nunzio Luigi Lippomani / Aloisio Lippomano e di Johannes a Lasco. Negli anni 1555 - 1556 entra invece in contatto con i protestanti sloveni e croati, soprattutto con Primo\u017e Trubar / Primus Truberus Carnoilanus, che conosce nel 1541.\nSu sua iniziativa in un solo anno vengono stampati quattro libri in sloveno e uno in croato. Tutti i libri sloveni (Vangeli di San Matteo, Abecedarium, Katechismus e Una preghiera) sono marcati con le iniziali di Vergerio e di Trubar o con il solo nome di Vergerio. A lui va il merito di aver introdotto anche negli scritti protestanti la grafia latina in luogo della gotica, sino ad allora prevalente. Inoltre ebbe un ruolo rilevante nella diffusione del protestantesimo in Istria, dove stavano prendendo piede con le loro opere Mattia Flacio Illirico e Stijepan Konzul-Buzec (Stefano Console Istriano - Stephanus Consul Histrianus), soprattutto sotto l'influenza di Primo\u017e Trubar. Fra i protestanti istriani da rilevare ancora Matija Grbec che nel 1540 era professore alla neocostituita universit\u00e0 protestante di T\u00fcbingen.\nInvano cerc\u00f2 di poter partecipare alla conferenza di Poissy del 1560 n\u00e9 gli fu permesso di partecipare al Concilio di Trento come rappresentante del duca di W\u00fcrttemberg.\nNegli ultimi anni della sua vita continu\u00f2 l'attivit\u00e0 di polemica religiosa. Mor\u00ec a Tubinga.\nLa vasta bibliografia latina e italiana di Vergerio ha attirato, e continua a farlo, numerosi ricercatori e risulta importante soprattutto dal punto di vista della diffusione del protestantesimo e delle posizioni antiromane in ambito europeo. L'Universit\u00e0 di Padova gli dedic\u00f2 un premio letterario europeo per la \"Letteratura giovanile\" (vedi http://www.padovaeilsuoterritorio.it/?tag=premio-europeo-letteratura-giovanile-pier-paolo-vergerio). Una via gli \u00e8 intestata nella stessa citt\u00e0, un'altra via a Trieste."}
{"id": "482538", "revid": "49642686", "url": "https://it.wikipedia.org/wiki?curid=482538", "title": "Senza tetto", "text": ""}
{"id": "482539", "revid": "120127177", "url": "https://it.wikipedia.org/wiki?curid=482539", "title": "Beta ossidazione", "text": "La \u03b2-ossidazione \u00e8 una via metabolica a spirale, che consente di degradare gli acidi grassi con produzione di acetil-CoA. Consiste in una serie di quattro reazioni cicliche al termine delle quali viene rilasciato un Acetil-CoA e un Acil-CoA accorciato di due atomi di carbonio. La \u03b2-ossidazione porta alla riduzione di equivalenti riducenti di FAD e NAD+.\nReazioni.\nLa \u03b2-ossidazione \u00e8 una via metabolica che utilizza acili attivati da un coenzima A (CoASH). L'attivazione degli acili avviene nel citosol, ad opera dell'enzima Acil-CoA Sintetasi.\nL'Acil-CoA deve essere trasportato all'interno del mitocondrio. Il trasporto avviene grazie a due enzimi, la Carnitina Acil Transferasi I (CAT I) e la Carnitina Acil Transferarsi II (CAT II). Il primo enzima \u00e8 integrale di membrana della membrana mitocondriale esterna, il secondo invece della membrana mitocondriale interna. \u00c8 inoltre necessario un terzo enzima, la Carnitina-Acil Carnitina Traslocasi. Tale enzima permette lo scambio di Carnitina (che andr\u00e1 quindi fuori dal mitocondrio e far\u00e0 ripartire il ciclo) con Acil-Carnitina, che quindi andr\u00e1 incontro al CAT II. Il processo \u00e8 anche noto come shuttle della carnitina.\nLa CAT I catalizza il trasferimento dell'acile sulla carnitina:\nL'acilcarnitina viene trasportata da uno specifico trasportatore della membrana mitocondriale interna nella matrice mitocondriale in antiporto con una molecola di carnitina gi\u00e0 processata dalla CAT II. La CAT II ripristina l'Acil-CoA:\nUna volta trasportato nel mitocondrio avverr\u00e0 la \u03b2-ossidazione, che consta nel susseguirsi di pi\u00f9 reazioni.\nLa prima reazione \u00e8 catalizzata dalla Acil-CoA deidrogenasi, che usa come coenzima il FAD. La reazione comporta l'ossidazione dell'Acil-CoA a \"trans \"-\u03942-enoil-CoA\".\"\nIl FADH2 trasferisce in seguito due elettroni ad una ETFP (Flavoproteina di Trasporto Elettronico), la quale tramite l'enzima ETF-Q ossido-riduttasi li trasferisce al CoQ, riducendolo a CoQH2.\nLa seconda reazione \u00e8 catalizzata dalla Enoil-CoA-idratasi, che aggiunge una molecola di acqua al \"trans\"-\u03942-enoil-CoA per formare \u03b2-idrossiacil-CoA.\nLa terza reazione \u00e8 catalizzata dalla \u03b2-idrossiacil-CoA deidrogenasi che utilizza una NAD+ come coenzima. Il \u03b2-idrossiacil-CoA viene ossidato a \u03b2-chetoacil-CoA.\nLa quarta e ultima reazione \u00e8 catalizzata dalla \u03b2-chetotiolasi (chiamata anche acil-CoA acetiltransferasi), che lisa i primi due atomi di carbonio con l'aggiunta di una CoASH sul carbonio in posizione \u03b2, liberando cos\u00ec un Acetil-CoA. l'Acil-CoA ottenuto avr\u00e0 un numero di carboni minore di due rispetto all'Acil-CoA di partenza.\nRegolazione.\nLa \u03b2-ossidazione presenta una regolazione coordinata con la sintesi degli acidi grassi. La principale regolazione avviene a livello della CAT I che \u00e8 inibita dal Malonil-CoA, che \u00e8 il primo intermedio della biosintesi degli acidi grassi. Inoltre la terza reazione, quella catalizzata dalla \u03b2-idrossiacil-CoA deidrogenasi \u00e8 inibita da un elevato rapporto [NADH]/[NAD+].\nResa energetica.\nLa \u03b2-ossidazione \u00e8 un processo altamente energetico, che permette la produzione di molte molecole di ATP. Ci\u00f2 \u00e8 dovuto al maggior stato di riduzione dei carboni degli acidi grassi rispetto ai carboni di altre molecole usate come substrati energetici come i carboidrati.\nPer un acile con 16 atomi di carbonio, ovvero il palmitato che \u00e8 l'acido grasso prodotto dalla biosintesi degli acidi grassi, sono necessari 7 cicli di \u03b2-ossidazione per la completa demolizione della catena. Sono quindi generate:\nLe otto molecole di Acetil-CoA saranno utilizzate successivamente nel ciclo di Krebs, dove saranno completamente ossidate formando 16 molecole di CO2, 24 coenzimi ridotti NADH + H+, 8 coenzimi ridotti FADH2 e 8 molecole di GTP.\nCon i prodotti precedenti si ha in totale:\nLa riossidazione dei coenzimi nella catena respiratoria, comporta, a seguito della fosforilazione ossidativa, la produzione di 2,5 molecole di ATP per ogni coenzima NADH + H+ e 1,5 per ogni FADH2. Nel totale si ha la produzione di 108 molecole di ATP, alle quali bisogna sottrarre le 2 molecole di ATP necessarie per la formazione dell'Acil-CoA (in quanto per riconvertire l'AMP generatosi nella fase di attivazione degli acili \u00e8 necessaria un'altra molecola di ATP).\nLa resa energetica totale \u00e8 di 106 molecole di ATP.\nLa resa energetica pu\u00f2 essere calcolata per qualsiasi acile con numero di carboni pari che non presenta insaturazioni con la formula:\nformula_1\ndove ATP indica il numero di molecole di ATP formate e C il numero di atomi di carbonio dell'acile.\n\u03b2-ossidazione di acidi grassi insaturi.\nNel caso in cui ci siano una o pi\u00f9 insaturazioni all'interno della catena acilica la \u03b2-ossidazione subisce delle modificazioni:\n\u03b2-ossidazione di acidi grassi con numero dispari di atomi di carbonio.\nNella \u03b2-ossidazione di acidi grassi con un numero dispari di atomi di carbonio sono necessarie altre tre reazioni per concludere la \u03b2-ossidazione. L'ultimo ciclo di \u03b2-ossidazione forma un propionil-CoA.\nIl propionil-CoA tramite una carbossilasi (propionil-CoA carbossilasi) viene trasformato in metilmalonil-CoA secondo la reazione:\nIl D-metilmalonil-CoA viene quindi epimerizzato dalla metilmalonil-CoA epimerasi in L-metilmalonil-CoA. Questo viene quindi trasformato in succinil-CoA da una metilmalonil-CoA-mutasi, che ha come coenzima la 5'-deossiadenosilcobalanina, detta anche coenzima B12.\nIl succinil-CoA \u00e8 un intermedio del Ciclo di Krebs, pertanto pu\u00f2 essere trasformato in ossalacetato, che a sua volta \u00e8 anche un intermedio della gluconeogenesi."}
{"id": "482544", "revid": "1632387", "url": "https://it.wikipedia.org/wiki?curid=482544", "title": "The Veronicas", "text": "The Veronicas sono un duo pop rock/pop punk australiano costituito dalle gemelle Lisa Marie e Jessica Louise Origliasso (Albany Creek, 25 dicembre 1984).\nStoria.\nPrimi anni.\nNate nei pressi di Brisbane da genitori di origini siciliane, esordiscono all'et\u00e0 di 5 anni con il nome di \"The Origliasso Twins\", successivamente cambiato in \"Lisa &amp; Jessica\". Scoperte discograficamente dal produttore australiano Stuart Stuart, incidono con questo un EP in stile elettronico e, poco dopo, producono brani dalle sonorit\u00e0 orientate verso il pop rock. Nel 2001 recitano nel telefilm \"Cybergirl\", per tornare per\u00f2 a breve in una sala di registrazione, con il nuovo nome, \"Teal\", con il quale pubblicano il singolo \"Baby It's Over\". Successivamente, intorno al 2004, incontrano il direttore musicale Hayden Bell e grazie al suo appoggio, riescono a firmare il loro primo contratto di produzione. Al fine di sviluppare le loro abilit\u00e0 di scrittura dei brani, vengono affiancate a noti cantautori e produttori come Billy Steinberg e Max Martin, con i quali hanno creato circa 50 canzoni. Successivi meeting sono stati fissati con la Warner Bros. Records negli Stati Uniti. Seymour Stein e gli altri principali esecutivi hanno riconosciuto che Bell ha scovato due potenziali talenti musicali, pertanto ottengono la firma di un contratto di 2 milioni di dollari con la societ\u00e0.\nIl loro nome, cio\u00e8 \"The Veronicas\", \u00e8 stato scelto dopo aver guardato il film \"Schegge di follia\" in cui l'attrice Winona Ryder interpretando il ruolo di Veronica alla domanda \"Sei una Heathers?\" afferma orgogliosamente \"No, sono una Veronica\" e, come dichiarato dalle stesse gemelle, a colpirle \u00e8 stato quell'atteggiamento \"cool\" e unico che la contraddistingueva.\n2005-2006: \"The Secret Life of...\".\nFirmato un contratto con la Sire Records, si trasferiscono a Los Angeles ed incidono l'album \"The Secret Life of...\" con la collaborazione di produttori di altre star quali: Don Gilmore (Linkin Park), Dr. Luke (Kelly Clarkson), Max Martin (Britney Spears) e Toby Gad (Enrique Iglesias). Il primo singolo estratto dal nuovo album \u00e8 \"4ever\". L'album \"The Secret Life Of...\" esce verso la fine 2005 in Australia, Asia e Nuova Zelanda, guadagnando ben 4 dischi di platino solo entro i confini australiani; il progetto si \u00e8 inoltre aggiudicato tre nominations agli ARIA Awards trionfando nella categoria \"Best Pop Release\" e inoltre ha speso una durata di tempo nella top 40 delle classifiche del Paese pari a oltre un anno. Pubblicato in America alcuni mesi dopo, non raggiunge la 100\u00aa posizione nelle classifiche, ma vende comunque pi\u00f9 di un milione di copie. Nel maggio 2006 le Veronicas debuttano in Europa, ma la mancata promozione del duo da parte della casa discografica non le porta sotto i riflettori del vecchio continente. Il 26 e 27 maggio 2006 le Veronicas sbarcano in Italia, partecipando a \"Play It\" e MTV Total Request Live esibendosi con \"4ever\" e \"When It All Falls Apart\", rispettivamente il primo e il secondo singolo estratti dall'album.\nPer promuovere il loro disco, le gemelle si esibiscono in due tour; l'ultimo, il \"The Revolution Tour\", che ha fatto tappa in diverse citt\u00e0 australiane, \u00e8 stato caratterizzato dal \"tutto esaurito\" in ogni show. Programmano con Ashlee Simpson un tour promozionale, ma per motivi di salute di Lisa (problemi alla gola) il tour viene rimandato. Il loro primo CD/DVD Live dal titolo \"Exposed The Secret Life Of...\", che racchiude diversi live e backstage del tour promozionale, \u00e8 uscito in Australia nel 2006, guadagnandosi ben tre dischi di platino.\nIl singolo \"4ever\" fa parte della colonna sonora del film \"She's the Man\" del 2006.\n2007-2009 \"Hook Me Up\" e la fama internazionale.\nIl duo ha cominciato a lavorare al secondo album in studio a partire dagli inizi del 2007. Il disco \u00e8 stato scritto e prodotto a Los Angeles, in California, con la collaborazione dei produttori Toby Gad e John Feldmann.\nIl primo singolo dal nuovo progetto \u00e8 la fortunatissima \"Hook Me Up\", primo brano del duo ad arrivare al vertice delle classifiche australiane.\nL'album, anch'esso chiamato \"Hook Me Up\", viene pubblicato in Australia il 3 novembre 2007. Debutta al secondo posto nell'ARIA Album Charts con una vendita di 9.531 unit\u00e0. Secondo i dati di mercato fino alla fine dell'anno, il disco rappresenta il ventottesimo miglior incasso nel Paese del 2007.\n\"Untouched\" \u00e8 il secondo singolo estratto dall'album ed inoltre \u00e8 la canzone preferita dalle due sorelle. Quest'ultimo diviene in breve tempo una hit immediata nonch\u00e9 la loro canzone di maggiore successo: infatti \u00e8 il loro primo brano a raggiungere la top 20 sia negli Stati Uniti che in Regno Unito e la vetta in Irlanda. Avendo raggiunto una vendita complessiva superiore a un milione di copie, ottengono per il brano il disco di platino divenendo le prime artiste di nazionalit\u00e0 australiana nel XXI secolo a vendere un milione di unit\u00e0 negli Stati Uniti. Il brano \"Untouched\" fa parte della colonna sonora del videogioco di calcio \"FIFA 09\".\n\"This Love\" viene poi pubblicato come terzo singolo in Australia ed arriva alla posizione n\u00ba 11. Successivamente viene distribuito come singolo \"Take Me on the Floor\", che entra nella \"Hot 100\" bloccandosi tuttavia all'81\u00ba posto.\n\"Hook Me Up\" uscir\u00e0 successivamente in America il 13 maggio 2008 con \"Untouched\" come singolo d'apertura.\n\"This Love\", un singolo di successo del duo tratto dall'album \"Hook Me Up\", \u00e8 stato scritto e composto da Kesha; ne esiste una versione digitale. Doveva in principio far parte dell'album di debutto della cantante \"Animal\", ma successivamente \u00e8 stato scartato e venduto.\nNel frattempo, il duo prende parte alla celebre serie televisiva targata Disney \"Zack e Cody al Grand Hotel\" col ruolo di guest star per lo speciale \"Zack e Cody vanno a Hollywood\"; nel corso della loro apparizione, si esibiscono con \"Cry\", una loro canzone.\nIl tour delle Veronicas in Australia chiamato \"The Hook Me Up Tour\" ha debuttato il 20 novembre a Perth per poi concludersi il 12 dicembre a Gold Coast, sempre in Australia. Nel 2008 le Veronicas hanno aperto i concerti negli Stati Uniti di Natasha Bedingfield, dei Jonas Brothers e degli Hanson. Nel febbraio 2009 avviano il \"Revenge Is Sweeter Tour\" che ha coinvolto l'Oceania e, a partire da marzo, anche l'Europa.\n\"Hook Me Up\" esce in Italia il 3 aprile, e il 6 aprile sono state ospiti a Total Request Live Milano. Durante l'estate hanno tenuto il loro primo tour in Nord America supportate anche dalla band The Pretty Reckless, capitanata dall'attrice Taylor Momsen, famosa per il suo ruolo in \"Gossip Girl\".\n2010-2014: \"The Veronicas\".\nLa scrittura del terzo album \u00e8 cominciata a partire dal dicembre 2009 mentre le prime sessioni di registrazione sono avvenute il mese successivo. Il progetto sarebbe stato il loro primo album dopo tre anni di pausa dalle scene musicali; parlando di esso in un'intervista, le sorelle hanno ammesso che sarebbe stato completamente diverso dai suoi predecessori.\nNel mese di marzo 2012 il duo-band annuncia tramite la loro pagina officiale di Facebook che hanno terminato di registrare il loro terzo album. Nel mese di maggio tramite un video rilasciato per il sito \"perthnow.com.au\" le Veronicas, riprese durante il \"photo shoot\" per il \"booklet\" dell'album, dichiarano che il loro nuovo lavoro uscir\u00e0 nei mesi di settembre-ottobre 2012 e avr\u00e0 come titolo \"Life On Mars\". Il 27 luglio 2012 esce (in Australia e in Nuova Zelanda) il singolo \"Lolita\", che non sar\u00e0 per\u00f2 presente nel nuovo disco.\nIl 26 ottobre 2013 il gruppo annuncia tramite la sua pagina ufficiale di Facebook di aver abbandonato la loro etichetta, la Warner Bros. Records; poco dopo, annunciano che il titolo dell'album \u00e8 stato modificato in \"You and Me\" e uscir\u00e0 nel corso del 2014.\nNel frattempo, firmano un contratto con la Sony Music Australia e riprendono a lavorare al progetto. Quest'ultimo, l'eponimo \"The Veronicas\", viene pubblicato in Australia il 21 novembre 2014 ed \u00e8 composto da 14 tracce, tra le quali vi \u00e8 il singolo di traino \"You Ruin Me\", diffuso il 19 settembre 2014, e arrivato alla vetta delle classifiche australiane. Dal mese di ottobre si poteva pre-ordinare l'album ricevendo in anticipo il brano \"Line of Fire\"; in concomitanza con l'uscita del disco viene pubblicato anche il secondo estratto, \"If You Love Someone\". Nel febbraio del 2015 viene trasmesso in radio il singolo \"Cruel\", di cui viene girato e pubblicato anche un video il 28 febbraio 2015.\n2015-presente: nuovi progetti e quarto album.\nDopo aver aperto alcune delle date statunitensi del tour della band 5 Seconds of Summer nel corso del novembre 2014, il duo comincia a lavorare nell'incisione del nuovo imminente quarto album in studio. Il 28 luglio 2015, viene ufficializzato l'inizio della lavorazione al nuovo progetto, conclusosi, come affermato dalle stesse The Veronicas, nell'aprile 2016. Il 19 giugno dello stesso anno, prendono brevemente parte come coach all'edizione australiana del talent show \"The Voice\". Il 26 giugno, al termine del loro mandato al programma, si esibiscono live con il loro nuovo singolo \"In My Blood\", pubblicato il 10 giugno in Australia, dove ha dominato le classifiche per due settimane consecutive, divenendo la loro terza hit al vertice. Il 27 giugno esce anche su YouTube il videoclip di accompagnamento al brano. Il 14 ottobre esce il nuovo singolo intitolato \"On Your Side\". Il 17 novembre viene pubblicato il relativo videoclip scritto e diretto da Ruby Rose. Negli anni successivi continuano a pubblicare vari singoli, ritornando saltuariamente a The Voice come coach. Nel luglio 2021 pubblicheranno il loro quinto album \"Human\".\nVita privata.\nLisa e Jessica sono a favore dei diritti LGBT e, oltretutto, si battono per una maggior apertura nei confronti degli australiani aborigeni.\nLisa \u00e8 stata insieme al cantante statunitense Ryan Cabrera dal 2005 al 2006; al cantante e attore sudafricano Dean Geyer dal 2007 al 2008; all'attore e cantante statunitense Reeve Carney dal 2008 al 2011. Ha iniziato una relazione con l'attore statunitense Logan Huffman nel 2014, e a fine 2016 si sono fidanzati ufficialmente. La coppia si \u00e8 sposata a novembre 2018.\nJessica \u00e8 bisessuale. \u00c8 stata insieme a Ruby Rose nel 2008; al cantante e chitarrista statunitense Billy Corgan dal 2010 al 2012; al cantante e chitarrista Josh Katz della band statunitense Badflower dal 2014 al 2016. Jess \u00e8 tornata insieme all'attrice e modella Ruby Rose a novembre 2016 dopo aver registrato il video \"On Your Side\", ma la loro relazione \u00e8 terminata nell'aprile 2018. Jessica \u00e8 vegana dal 2008, \u00e8 stata testimonial di PETA nel 2009 ed il duo sostiene attivamente Wildlife Warriors Worldwide e Sea Shepherd."}
{"id": "482545", "revid": "110157", "url": "https://it.wikipedia.org/wiki?curid=482545", "title": "Palazzo Corsini al Parione", "text": "Il Palazzo Corsini detto anche al Parione, \u00e8 uno fra i pi\u00f9 sfarzosi palazzi privati di Firenze e si trova sull'omonimo Lungarno Corsini 10.\nI Corsini.\nI Corsini piombano sulla ristagnante scena fiorentina del Seicento come la pi\u00f9 ricca famiglia della citt\u00e0, dopo i Granduchi naturalmente. In realt\u00e0 l'origine della casata \u00e8 tutta cittadina, con un'ascesa iniziata nel basso medioevo come banchieri, costellata da alcuni importanti personaggi come sant'Andrea Corsini, vescovo di Fiesole nel Trecento, e caratterizzata da una ricchezza via via crescente, grazie alla resa del Banco Corsini, soprattutto all'estero, in particolare in quel di Londra, dove divenne uno dei pi\u00f9 importanti istituti finanziari della citt\u00e0 inglese. Il patrimonio accumulato fu reinvestito in numerosi terreni, soprattutto nello stato pontificio, per cui, con la magnanimit\u00e0, non tard\u00f2 ad arrivare il titolo di Marchese per il capofamiglia, poi trasformato in Principe da papa Urbano VIII. Nel 1730 Lorenzo Corsini divenne papa Clemente XII, a coronamento di un'ascesa sociale durata secoli.\nIl Palazzo sul Lungarno.\nStoria.\nQuesto palazzo \u00e8 il principale della famiglia a Firenze. Sul terreno dove si estende si trovavano vari edifici, il pi\u00f9 importante dei quali era il \"Casino del Parione\", con parco, gi\u00e0 eretto sulle case confiscate nel 1555 a Bindo Altoviti. Esso venne donato prima al marchese di Marignano, poi a Don Giovanni de' Medici, figlio di Cosimo I ed Eleonora degli Albizi. Nel 1621 pass\u00f2 al cardinale Giovan Carlo de' Medici e nel 1640 venne venduto a Maddalena Machiavelli, madre di Bartolomeo Corsini, al quale pass\u00f2 poi in via ereditaria nel 1650, entrando nei beni familiari.\nSi trovavano in questo sito anche la casa dell'avvocato Tommaso Compagni, decorata da lodato un affresco con le \"Nove Muse\" di Bernardino Poccetti, oggi distrutto, e altri possedimenti, acquistati dai Corsini fino al 1728.\nBartolomeo Corsini inizi\u00f2 la costruzione di un nuovo palazzo nel 1656, inizialmente con il contributo dell'architetto Alfonso Parigi il Giovane, al quale subentr\u00f2 nel decennio successivo Ferdinando Tacca e poi, dal 1679 al 1681 Pierfrancesco Silvani, autore anche contemporaneamente della Cappella Corsini nella chiesa del Carmine.\nAll'intervento del Silvani \u00e8 attribuito il progetto odierno a forma di \"u\" e la singolare scala di forma elicoidale, documentata come costruita in quegli anni (forse per\u00f2 quest'ultima \u00e8 attribuibile anche a Gherardo Silvani). Dopo la morte del Silvani (1685) gli successe Antonio Maria Ferri, al quale \u00e8 dovuta la gran parte di quello che si vede oggi: i tre corpi articolati attorno ad una corte centrale, lo scalone monumentale, la facciata sul lungarno con l'originale \"vuoto\" nella parte centrale. Tipica del tardobarocco sono le terrazze all'ultimo piano, decorate da statue e vasi in terracotta. alcune fonti riportano come alcune date dell'edificazione: dal 1687 venne iniziato il lato sul fiume, dal 1690 la facciata; nel 1699 l'edificio viene menzionato nella \"Guida di Firenze\" di Raffaello del Bruno, ecc. Il completamento definitivo dei lavori viene comunque indicato solo nel 1737, sebbene non tutto il progetto fosse stato realizzato: dall'Arno si vede come la facciata sia asimmetrica per la mancanza del corpo sinistro verso il Ponte alla Carraia. Sarebbe dovuta essere spianata anche una nuova strada per creare un accesso monumentale verso la citt\u00e0 attraverso tagliando da via del Parione fino a via della Vigna Nuova all'altezza di Palazzo Rucellai.\nArchitettura.\nIl palazzo, nel panorama dell'architettura tradizionale fiorentina, ha rappresentato una novit\u00e0 assoluta, in stile pienamente barocco. Ci\u00f2 si evince dall'originale scelta di evidenziare scenograficamente facciata sul fiume, dall'uso degli avancorpi, della terrazza centrale, delle finestre con archi ellittici ribassati, dagli attici con le balaustre decorate da vasi e statue... tutti elementi allora inediti per Firenze, che vennero spesso copiati, soprattutto negli edifici suburbani quali ville e \"casini\".\nIl palazzo si sviluppa con tre corpi principali organizzati attorno al grande cortile. L'ala destra \u00e8 di dimensioni doppie della sinistra, poich\u00e9 il progetto originale, non completato, prevedeva un volume ancora maggiore del complesso, con un ulteriore sviluppo verso piazza Goldoni.\nSi accede al cortile da un portale sormontato da uno stemma Corsini scolpito e fiancheggiato da colonne. Un affaccio con balaustra percorre il muro dove si apre il portone e prosegue su tutta la facciata all'altezza del piano nobile. Al di l\u00e0 della balaustra si pu\u00f2 vedere dalla riva opposta il corpo centrale dell'edificio, assai arretrato rispetto agli avancorpi laterali, che crea un gioco di pieni e vuoti dove \u00e8 assente la monotonia.\nIl suggestivo coronamento del tetto, tipicamente settecentesco, presenta un terrazzamento con balaustra lapidea decorata da statue in pietra e vasi a cratere antico in terracotta; crea un suggestivo effetto decorativo e scenografico, che rimanda all'idea delle quinti di scena di un teatro o delle decorazioni del giardino all'italiana.\nInterni.\nAl pian terreno si trova una graziosa grotta artificiale, opera del Ferri eseguita tra il 1692 e il 1698 con l'opera dello stuccatore Carlo Marcellini e i pittori Rinaldo Botti e Alessandro Gherardini.\nDal cortile centrale si pu\u00f2 accedere allo scalone elicoidale del Silvani ed allo scalone monumentale del Ferri. Quest'ultimo presenta una decorazione di statue neoclassiche ed \u00e8 coronato al primo piano dalla statua di \"Papa Clemente XII\", al secolo Lorenzo Corsini, scolpita da Carlo Monaldi e qui disposta dal Ticciati nel 1737.\nNumerosi sono le stanze e i saloni ricche di affreschi, decorazioni e arredi originali. Al piano nobile si apre una loggetta con affreschi eseguiti tra il 1650 e il 1653 da Alessandro Rosi e Bartolomeo Neri. Poco lontano \u00e8 presente il maestoso \"Salone del Trono\", di grandiose proporzioni e riccamente decorato, con colonne e lesene lungo le pareti, con una galleria superiore di statue antiche e con busti di vari autori settecenteschi collocati su porte e finestre. Sul soffitto si trova l'affresco con l'\"Apoteosi di Casa Corsini\" di Anton Domenico Gabbiani e aiuti del 1696: tra le scene raffigurate due figure volanti portano un modellino del palazzo in cielo.\nLa sala seguente \u00e8 la \"Sala da Ballo\", con la volta affrescata da Alessandro Gherardini. Le sale successive sono tutte un susseguirsi di preziosi ambienti affrescati, con pitture eseguite tra il 1692 e il 1700 da Anton Domenico Gabbiani, Cosimo Ulivelli, Pier Dandini, Giovanni Passanti, Rinaldo Botti, Andrea Landini, Atanasio Bimbacci, ecc. Notevoli son anche gli stucchi che decorano le cornici di porte e finestre.\nGalleria Corsini.\nIl primo piano ospita anche la quadreria detta Galleria Corsini, la pi\u00f9 importante raccolta privata d'arte a Firenze, visitabile su appuntamento, incentrata sulla pittura del Sei-Settecento italiana ed europea, ma con alcune interessanti testimonianze anche dell'arte rinascimentale. Fra i dipinti esposti figurano opere di Filippo Lippi, Giovanni Bellini, Luca Signorelli (\"Madonna col Bambino tra i santi Girolamo e Bernardo\"), Pontormo, Caravaggio (\"Ritratto di Maffeo Barberini\"), Salvator Rosa e Luca Giordano. La collezione fu cominciata da don Lorenzo Corsini, nipote di papa Clemente XII nel 1765.\nOggi il palazzo, in parte ancora abitato dai discendenti della famiglia Corsini, Lucrezia Corsini Miari Fulcis, Livia Sanminiatelli Branca e Fabio Sanminiatelli, \u00e8 usato come sede suggestiva di mostre ed eventi (come la Biennale dell'Antiquariato in passato ospitata a Palazzo Strozzi) e pu\u00f2 essere visitato su appuntamento."}
{"id": "482551", "revid": "767487", "url": "https://it.wikipedia.org/wiki?curid=482551", "title": "Tempo di protrombina", "text": "Il tempo di protrombina o tempo di Quick, noto anche come PT (sigla dell'inglese \"prothrombin time\") e le sue misure derivate (protrombina ratio o PR, rapporto internazionale normalizzato o international normalized ratio - INR -, e attivit\u00e0 protrombinica percentuale o tasso di protrombina) sono misure della via estrinseca e comune della coagulazione. Questo test viene anche chiamato \"ProTime INR\" e \"PT INR\". Questo test viene utilizzato per determinare la tendenza alla coagulazione del sangue, per adeguare il dosaggio del Warfarin, per meglio determinare la gravit\u00e0 di una epatopatia, e lo stato della vitamina K.\nIl PT misura i fattori della coagulazione I, II, V, VII e X. Questo test viene utilizzato in combinazione con la determinazione del tempo di tromboplastina parziale attivata (aPTT), che misura la via intrinseca della coagulazione.\nValori normali.\nIl range di riferimento per il tempo di protrombina \u00e8 di solito intorno ai 10-13 secondi. Il range di normalit\u00e0 per l'INR \u00e8 pari a 0,8-1,2. I medici che pongono un paziente in trattamento anticoagulante orale (prescrivendo acenocumarolo o warfarin) generalmente puntano a raggiungere un INR stabilmente superiore a 2, ma non oltre il 3.\nTuttavia in particolari pazienti il target di INR che si vuole raggiungere pu\u00f2 essere maggiore: \u00e8 il caso ad esempio dei pazienti con valvola cardiaca meccanica il cui valore di INR deve essere compreso fra 2 e 3 (se in posizione aortica) e tra 2,5 e 3,5 (se in posizione mitralica o in correlazione con fibrillazione atriale)..\nMetodologia.\nIn genere il tempo di protrombina nel soggetto adulto viene misurato prelevando un campione di sangue periferico. Il sangue viene quindi posto in una provetta contenente sodio citrato, che agisce come un anticoagulante legando gli ioni calcio presenti nel campione. Una volta giunto in laboratorio il sangue viene mescolato, quindi centrifugato al fine di separare le cellule del sangue dal plasma. Nei neonati, si preleva invece un campione di sangue capillare.\nIl plasma a questo punto viene analizzato da un tecnico di laboratorio su uno strumento automatico a 37\u00a0\u00b0C e ne viene prelevato un piccolo campione. Al campione viene aggiunto un eccesso di calcio (si annullano in questo modo gli effetti anticoagulanti del citrato) e questa operazione consente al sangue di tornare a coagulare. Perch\u00e9 si possa ottenere una misurazione accurata del PT la proporzione di sangue e di citrato deve essere ben precisa. Molti laboratori non eseguono il test se la provetta per qualsiasi motivo \u00e8 stata riempita troppo o troppo poco: in questi casi infatti la diluizione standard di 1 parte di anticoagulante e 9 parti di sangue intero non \u00e8 pi\u00f9 valida. Viene aggiunta al plasma la tromboplastina, che altro non \u00e8 che l'insieme di fattore tissutale (fattore III, attivatore del fattore VII della via estrinseca) e dei fosfolipidi necessari come substrato alle reazioni catalizzate dal fattore VII attivato e dal fattore X. Uno strumento misura otticamente il tempo necessario affinch\u00e9 il campione coaguli. Alcuni laboratori utilizzano una misurazione meccanica, che elimina le interferenze dai campioni lipemici ed itterici. \nOltre che direttamente in secondi (il tempo di coagulazione espresso in secondi \u00e8 fortemente metodica-dipendente, pur collocandosi come ordine di grandezza fra i 10 e i 15 secondi) il tempo di protrombina pu\u00f2 essere espresso come rapporto di tempo protrombinico (\"dall'inglese:\" PT ratio, protrombina ratio o PR) rispetto a un pool di plasmi normali, a cui viene assegnato un tempo protrombinico convenzionale di 100%.\nNel soggetto normale il \"PT ratio\" pu\u00f2 andare dall'80 al 120% (0.8 - 1.2) e aumenta in caso di ipocoagulabilit\u00e0 (anche il PR subisce estese variazioni in base alla metodica utilizzata.):\nformula_1\u00c8 anche possibile ritrovare indicato il tempo di protrombina mediante la sua misura derivata chiamata attivit\u00e0 protrombinica percentuale (tasso di protrombina) corrispondente alla diluizione che si dovrebbe applicare a plasma di riferimento proveniente da un pool di plasmi normali per ottenere da esso un tempo uguale al tempo di protrombina effettivamente misurato sul plasma del soggetto. Ad esempio un'attivit\u00e0 protrombinica percentuale di 25% significa che il tempo di protrombina in secondi del soggetto \u00e8 uguale al tempo di protrombina che si otterrebbe da plasma di riferimento diluito al 25% (cio\u00e8 1 parte di plasma normale e 3 parti di acqua di diluizione).\nNei soggetti normali l'attivit\u00e0 protrombinica percentuale varia da 70% a 120% e, al contrario del PT ratio descritto poco sopra, diminuisce in caso di ipocoagulabilit\u00e0 (anche questa misura e il suo preciso intervallo di normalit\u00e0 sono fortemente influenzati dalla metodica utilizzata).\nQuesta misura derivata \u00e8 utilizzata in maniera molto ampia nei paesi di lingua tedesca dove \u00e8 nota come Quick-Wert (valore di Quick).\nINR (International Normalized Ratio).\nCome gi\u00e0 accennato il risultato (espresso in secondi) per un tempo di protrombina effettuato su un individuo normale varier\u00e0 a seconda del tipo di sistema analitico utilizzato in quello specifico laboratorio. Ci\u00f2 \u00e8 dovuto alle variazioni esistenti tra lotti commerciali differenti di fattore tissutale usate nel reagente per eseguire il test. In altre parole tromboplastine di differenti fabbricanti possono fornire tempi diversi sul medesimo plasma, e soprattutto possono reagire in modo differente alla carenza di fattori indotta dalla terapia anticoagulante, rendendo impossibile il confronto diretto di tempi e attivit\u00e0 protrombiniche fra laboratori che usano reattivi differenti. Per questo motivo nel 1987, sono stati introdotti l'ISI e l'INR. In questo modo gli INR dei pazienti diventano confrontabili fra loro anche quando il paziente effettua l'analisi presso laboratori che usano reagenti differenti.\nL'INR e l'ISI sono calcolati sulla base del \"PT ratio\" (PR) descritto precedentemente in questo articolo.\nL'INR \u00e8 stato concepito proprio per standardizzare i risultati e renderli paragonabili indipendentemente dal laboratorio che esegue l'esame. Ogni produttore assegna un valore ISI (International Sensitivity Index) per ogni fattore tissutale che viene fabbricato ed immesso in commercio. Il valore ISI indica un particolare lotto di fattore tissutale confrontato ad un fattore tissutale internazionale di riferimento. L'ISI riscontrabile sulle partite di test in commercio \u00e8 di solito tra 0,8 e 1,0.\nL'INR \u00e8 il rapporto del tempo di protrombina del paziente a un normale (controllo) del campione, elevato alla potenza del valore ISI per il sistema analitico utilizzato.\nL'INR e la terapia anticoagulante orale (T.A.O.).\nNel caso la misurazione del PT sia richiesta per il follow-up di una terapia anticoagulante orale (a base di antagonisti della vitamina K, come la warfarina), l'unit\u00e0 di misura da usare \u00e8 quindi l'INR (\"International Normalized Ratio\"), come sopra specificato, dove il PT espresso \u00e8 appunto \"pesato\" in ragione del coefficiente di sensibilit\u00e0 denominato ISI. Si assicura in questo modo una correzione dell'effetto della differente sensibilit\u00e0 degli specifici reagenti usati nel test alla \u00abdiminuzione [della concentrazione funzionalmente attiva] dei fattori della coagulazione vitamina K-dipendenti rispetto alla tromboplastina umana standard\u00bb. Infatti i \u00abreagenti con valori inferiori di ISI sono pi\u00f9 sensibili agli effetti di antagonisti della vitamina K (p.es. il PT \u00e8 pi\u00f9 prolungato rispetto a quello ottenuto con un reagente meno sensibile, con un ISI pi\u00f9 alto)\u00bb.\nLa definizione di INR \u00e8:\nformula_2\nErrori nella determinazione dell'INR possono derivare da:\nInterpretazione.\nIl tempo di protrombina come si \u00e8 visto \u00e8 il tempo impiegato dal plasma a coagulare dopo l'aggiunta di fattore tissutale (ottenuto in genere da animali come conigli, oppure fattore tissutale ricombinante, od ancora ottenuto dal cervello di pazienti sottoposti ad autopsia). \nIl PT misura la qualit\u00e0 della via estrinseca della coagulazione (cos\u00ec come la via comune).\nLa velocit\u00e0 della via estrinseca \u00e8 notevolmente influenzata dai livelli circolanti nell'organismo di fattore VII. Il fattore VII ha una breve emivita e la carbossilazione dei residui di glutammina richiede la disponibilit\u00e0 di vitamina K.\nUn livello di INR elevato, ad esempio INR = 5 indica che vi \u00e8 un'alta probabilit\u00e0 di sanguinamento.\nUn livello di INR basso, ad esempio INR = 0,5 indica invece un'alta probabilit\u00e0 di sviluppare un coagulo.\nCome gi\u00e0 riferito il range normale per una persona sana \u00e8 collocato tra 0,8 e 1,2.\nProlungamento dell'INR.\nPossibili cause di prolungamento dell'INR sono:\nFattori che alterano la precisione.\nIl lupus anticoagulante, un inibitore circolante che predispone ad eventi trombotici, come ad esempio nella sindrome \nantifosfolipidi, pu\u00f2 alterare i risultati del PT, a seconda del metodo e kit di laboratorio utilizzato. Le variazioni tra diverse preparazioni di tromboplastina in passato hanno portato ad una minore accuratezza nelle letture dell'INR, e nel 2005 uno studio ha suggerito che, nonostante gli sforzi internazionale per ottenere una buona taratura dell'INR, persistevano ancora differenze statisticamente significative tra i vari kit, che gettavano un dubbio sulla sostenibilit\u00e0 a lungo termine del PT/INR come misura efficace per il controllo della terapia anticoagulante.\nStatistiche.\nSi stima che nel 2005 fossero stati eseguiti circa 800 milioni di test PT/INR in tutto il mondo.\nNear-patient testing (NPT).\nOltre al metodo di laboratorio di cui si \u00e8 trattato sopra, va detto che in alcuni paesi stanno diventando sempre pi\u00f9 comuni alcuni test di monitoraggio dell'INR di tipo near-patient testing (NPT) o di tipo domiciliare.\nIn alcuni paesi anglosassoni e segnatamente nel Regno Unito, ad esempio, il near-patient testing (NPT) viene utilizzato sia dai pazienti a casa, sia da alcuni centri di anticoagulazione (spesso a loro volta collegati a determinati ospedali) come alternativa veloce e conveniente rispetto al test eseguito in laboratorio. Dopo un periodo di dubbio sulla precisione dei risultati NPT, una nuova generazione di macchine e reagenti sembra aver ottenuto una discreta accettazione da parte degli addetti ai lavori, in particolare per aver dimostrato di fornire risultati molto precisi, vicini a quelli forniti dal laboratorio.\nLa procedura di utilizzo di un tipico NPT \u00e8 molto semplice. Il dispositivo di monitoraggio \u00e8 appoggiato su un tavolo. Una goccia di sangue capillare \u00e8 ottenuta grazie ad un sistema automatizzato pungi-dito, praticamente indolore. La goccia viene posta su una striscia reattiva monouso con la quale la macchina \u00e8 gi\u00e0 stata tarata. \nIl risultato dell'INR appare sul display dopo pochi secondi. \nCome si vede il test \u00e8 assolutamente simile a quello quotidianamente utilizzato da persone affette da diabete per la verifica della glicemia pre e post-prandiale. Come \u00e8 noto la procedura viene insegnata ed appresa con grande facilit\u00e0.\nConsuetudini locali stabiliscono se sia il paziente stesso od uno specialista della coagulazione (il medico di medicina generale od un medico ospedaliero) ad interpretare il risultato e determinare la dose di farmaco da assumersi nei giorni seguenti.\nUn vantaggio significativo del test eseguito a domicilio sta nel fatto che \u00e8 provato che il paziente che determina l'INR da s\u00e9 e che aggiusta la propria dose di anticoagulante sulla base del risultato, migliora in modo deciso il controllo della terapia anticoagulante. Una meta-analisi che ha esaminato 14 studi ha dimostrato che il test domiciliare ha portato ad una ridotta incidenza di complicanze (sanguinamento e trombosi) e migliorato il tempo in cui il paziente si trova entro il range terapeutico: quest'ultima a tutti gli effetti \u00e8 una misura indiretta di un buon controllo anticoagulante.\nL'approccio NPT \u00e8 veloce e conveniente, secondo alcuni anche meno doloroso rispetto all'approccio di laboratorio. Viene inoltre offerta al paziente la possibilit\u00e0 di misurare i propri valori INR quando richiesto. Esistono per\u00f2 anche alcuni problemi e svantaggi. Fra questi il fatto che alcuni pazienti trovano complicato usare il dispositivo pungi-dito, e che il costo delle strisce di prova non \u00e8 indifferente e deve essere preso in considerazione. Nel Regno Unito le strisce reattive sono disponibili su prescrizione medica: le persone anziane e chi non ha un reddito non \u00e8 tenuto a pagare. Gli altri soggetti pagheranno invece solo una parte del costo, circa il 20% del prezzo di vendita delle strisce. Negli Stati Uniti le strisce reattive sono rimborsate dal programma Medicare per i pazienti con valvole cardiache meccaniche e fibrillazione atriale cronica. Le assicurazioni private possono coprire il costo per altre indicazioni.\nCi sono alcuni dati che suggeriscono che il test NPT potrebbe essere meno preciso per alcuni tipi di paziente, ad esempio per coloro che hanno il lupus anticoagulante.\nLinee guida.\nLinee guida internazionali per il monitoraggio domiciliare della terapia anticoagulante orale sono state pubblicate nel 2005 dalla International Self-Monitoring Association for Oral Anticoagulation\nIn questo studio internazionale \u00e8 stato affermato che: \"Il consenso concorda sul fatto che l'autocontrollo e l'autogestione da parte del paziente sono metodi efficaci di monitoraggio della terapia anticoagulante orale, forniscono risultati buoni e probabilmente migliori rispetto a quelli ottenuti con il controllo effettuato da un laboratorio di un centro anticoagulante. \nTutti i pazienti devono essere adeguatamente selezionati e formati. I dispositivi per l'autodeterminazione e l'autocontrollo attualmente disponibili, danno risultati dell'INR comparabili con quelli ottenuti in test di laboratorio\"."}
{"id": "482555", "revid": "991694", "url": "https://it.wikipedia.org/wiki?curid=482555", "title": "Flauto a becco", "text": ""}
{"id": "482564", "revid": "117984979", "url": "https://it.wikipedia.org/wiki?curid=482564", "title": "Sharks Palermo", "text": "Gli Sharks Palermo sono una squadra di football americano della citt\u00e0 di Palermo. Il team \u00e8 attivo dal 1996 nel panorama sportivo italiano ed \u00e8 affiliato alla FIDAF. Sono rimasti imbattuti in Italia dal 7 giugno 2015 al 7 luglio 2017. Dal 2020 il team tackle degli Sharks Palermo si \u00e8 unito a quello dei Cardinals Palermo formando gli Eagles United Palermo, team che ha aderito alla polisportiva virtuale del Palermo Calcio.\nStoria.\n1996-97, la fondazione degli Sharks Palermo.\nGli Sharks Palermo nascono nel settembre del 1996 grazie a Giuseppe Gallo. La nuova franchigia \u00e8 composta da giocatori palermitani e da giocatori provenienti dalle citt\u00e0 di Alcamo e Balestrate. Primo Head Coach della formazione \u00e8 Fabio Mercurio che si incarica anche di guidare l'attacco giocando \u201cQuarterback\u201d, mentre la difesa viene affidata a Benedetto Cappello.\nGli Sharks Palermo si iscrivono al campionato nazionale di football americano arena-football denominato \"Winter League\". Il record \u00e8 di 4 sconfitte e 2 vittorie.\nNel 1997 gli Sharks partecipano nuovamente al campionato di Winter giungendo secondi nel girone. Giuseppe Gallo assume il ruolo di Head Coach. \u00c8 il primo anno come Quarterback per Massimiliano Parisi e il team arriva ai playoff. Al primo turno affrontano a Ostia i Marines. Il risultato \u00e8 di 24 a 12 per i laziali ma solo l'ultimo quarto ha deciso in favore dei padroni di casa. Giocatori significativi sono Leonardo Giorlando, Giampiero Corrao, Alessandro Riccobono, Calogero Di Stefano, Massimiliano Lecat, Massimiliano Parisi e Luigi Cravosio.\n1998-99, la crescita del team.\nNel 1998 il team, ancora capitanato dal Qb Massimiliano Parisi e allenato dal Coach Giuseppe Gallo, si qualifica per la seconda volta ai playoff completando la regular season con una sola sconfitta fuori casa a Cagliari contro i Crusaders Cagliari.\nMa infortuni e una rosa ristretta fanno s\u00ec che vangano sconfitti con il risultato finale di 22 a 18 dagli Etruschi Livorno posizionandosi alla quinta piazza nel campionato italiano.\nNel 1999, in seguito al trasferimento di molti giocatori ai Cardinals per disputare il campionato di massima serie a 11, gli squali composti per lo pi\u00f9 da \u201crookies\u201d giungono secondi nel proprio girone e a causa della differenza punti non conseguono il diritto a partecipare ai playoff.\nDal 2000 al 2002.\nNel 2000 lo staff \u00e8 composto da Head Coach Giuseppe Gallo, Offensive Coordinator Massimiliano Parisi (# 11) e Assistant per la difesa Massimiliano Lecat (# 72).\nIn questa stagione gli Sharks giungono primi nel girone, con una sola sconfitta, conseguita solo nei supplementari, contro gli Elephants Catania nella prima di campionato. Vengono sconfitti in casa dai Guelfi Firenze.\nLa squadra ottiene per\u00f2 il titolo di miglior attacco della regular season e il quarto posto assoluto nel panorama nazionale.\nLa stagione 2001/2002 \u00e8 condizionata da molteplici avvenimenti e scelte che portano la squadra a disputare la Winter league nell'inverno del 2001 e la Golden League, il campionato di massima serie nazionale, nella successiva primavera del 2002.\nDurante la Golden League, la squadra \u00e8 giunta ai playoff alla prima partecipazione al campionato di massima serie a 11.\nGli squali nel corso di questa edizione della Golden League vincono tutte le partite di regular season.\nI playoff vedono gli Sharks vincitori nei confronti delle Aquile Ferrara con il punteggio di 8-0 e poi ai quarti di finale sconfitti per 42-21 dai Frogs Legnano, gi\u00e0 pi\u00f9 volte campioni d'Italia, si posizionano cos\u00ec tra le migliori otto squadre d'Italia.\n2003-2004, il primo scudetto FIDAF.\nAll'inizio del 2003 Giuseppe Gallo abbandona il team per motivi di lavoro.\nGli Sharks aderiscono alla FIDAF, una nuova federazione che comprende la maggior parte delle squadre del Centro-Sud Italia e presieduta da Leoluca Orlando. Gli Sharks vincono il campionato nazionale di massima serie a 11, battendo in finale gli Elephants Catania. Lo stesso anno si conclude con la presenza di due formazioni degli Sharks in un torneo regionale, denominato \u201cfive-man\u201d (chiamato cos\u00ec per la presenza in campo di 5 giocatori per squadra) riuscendo ad arrivare entrambe in finale.\nNel 2004 Salvatore Strano diventa il presidente, mentre Massimiliano Parisi viene confermato come Head Coach, affiancato da Gerardo Vera come Defensive Coordinator e dagli Assistants Parisi Dario, Massimiliano Lecat e Leonardo Giorlando. Si decide di puntare sui giovani del vivaio, tra questi: Andrea De Simone, Alessandro Albanese, Gaetano Maniscalco, Fabrizio Catalano, Stefano Militano e Luca Cusimano. Giocatori che formeranno lo zoccolo duro degli Sharks del futuro. Il team dopo aver svolto una perfect regular season, viene sconfitto in finale contro l'altra formazione palermitana, quella dei Corsari Palermo.\n2005, il cambio generazionale e la crescita del settore giovanile.\nNel 2005 gli Sharks non svolgono alcun campionato ufficiale, ma continuano l'attivit\u00e0 sportiva con il reclutamento di nuove leve e la creazione del settore giovanile. A Giugno inoltre il team organizza il 2\u00b0 Borregos Camp, questa volta a Palermo, dove viene ospitata l'intera squadra di giocatori e staff dei Borregos CEM. A Settembre Massimiliano Lecat diventa il nuovo presidente.\n2006-2007, i primi passi dei nuovi Sharks.\nNel 2006 e nel 2007 gli Sharks Palermo, partecipano al campionato di A2 a 11 giocatori di NFL Italia. Massimiliano Lecat ricopre il ruolo di Head Coach coadiuvato dagli assistent: Massimiliano Parisi per l'attacco e Dario Caravello per la difesa. Il biennio \u00e8 avaro di soddisfazioni in termini di risultati (la quadra non accede alle fasi finali del campionato). \n2008, la prima divisione, l'anno della svolta.\nIn Italia nasce la IFL, Italian Football League. In squadra arrivano il Qb Arturo Sanchez, il Dl Felix Buendia ed il Rb Alejandro Trejo, che vanno ad affiancare Gerardo Vera Gomez.\nA Settembre la squadra viene invitata a Citt\u00e0 del Messico per il primo Taz\u00f2n Intercontinental. Gli squali affrontano i Bufalos FCA di Citt\u00e0 del Messico guidati da coach Buendia e vincono allo stadio \"Tapatio Mendez\" di Citt\u00e0 del Messico per 28 a 25.\n2009, Il ritorno in A2 e la finale di Forl\u00ec.\nGli Sharks si iscrivono al campionato Lenaf. Vista la scomparsa dei Corsari Palermo, molti giocatori di questa squadra si uniscono agli Sharks. Paride Zappal\u00e0, Marco Randisi, Quirino Mario Costa, Aldo De Lisi e Alessandro Quartararo Benzo su tutti. Gli squali palermitani allenati dal duo Massimiliano Lecat - Alfonso Genchi si qualificano ai playoff.Vincono in trasferta i quarti di finale a Genova contro i Predatori e la semifinale a Firenze contro gli \"imbattuti\" Guelfi, e vengono sconfitti in finale a Forl\u00ec dai Barbari Roma Nord.\n2010, un piccolo passo indietro.\nA causa di problemi economici la squadra partecipa a un campionato di livello inferiore ma dai costi pi\u00f9 contenuti. Gli Sharks si iscrivono al campionato CIF9 a nove giocatori. Il team approda alla finale di conference dove viene sconfitto a Cagliari dai Crusaders, futuri vincitori del torneo. Dal farm team degli Sharks rinascono i Cardinals Palermo.\n2011-2012, il ritorno in Lenaf.\nIl biennio successivo alla parentesi a 9 giocatori vede gli Sharks sempre guidati da Lecat partecipare nuovamente al campionato LeNAF di A2. Coadiuvato dall'aiuto in sideline di coach messicani quali Alejandro Trejo (gi\u00e0 giocatore nel 2009) ed Erik Heredia, Massimiliano Lecat porta in entrambe le stagioni gli Sharks a superare la regular season. Tutti e due gli anni la squadra perde ai quarti di finale rispettivamente contro i Lions Bergamo appena scesi dalla IFL, e l'anno successivo ancora una volta ai Barbari Roma Nord, ormai da 4 anni consecutivi.\n2013-2014, si chiude il ciclo.\nDiversi tra i giocatori ono costretti per diverse ragioni ad abbandonare il mondo del football, lasciando spazio a nuovi atleti. Non raggiungono i playoff. Nel 2013 il team chiude il campionato con 3 vittorie e 5 sconfitte. L'anno seguente gli Sharks subiscono inizialmente 3 sconfitte nelle prima 3 giornate. In seguito alla vittoria nel Derby allo scadere il team inanella 3 vittorie consecutive, perdendo poi di 3 punti a Cagliari e non accedendo ai playoff con il record di 4 vittorie e 4 sconfitte.\n2015, il secondo cambio generazionale.\nNel 2015 si riparte dalla III Divisione. Massimiliano Lecat si ritira da Head Coach, la carica che viene conferita a Quirino Mario Costa.\nLa squadra composta per lo pi\u00f9 da giocatori proveniente dalla giovanile e da qualche veterano termina la stagione regolare con 3 vittorie e 3 sconfitte e accedendo alle Wild Card. Dopo la vittoria ai playoff contro i Sirbons a Cagliari per 31 a 6 gli Sharks vengono sconfitti la settimana dopo a Terni dagli Steelers per 36 a 12, uscendo cos\u00ec ai quarti di finale.\n2016, la perfect season e la conquista del titolo.\nNel 2016 gli Sharks giocano in III Divisione. Alessandro Fonti diventa il nuovo Head Coach. Ai playoff sconfiggono i Mad Bulls Barletta prima e gli Steelers Terni poi in casa. In finale di conference sono corsari a Chiavari, contro i Predatori Golfo del Tigullio e conquistano la finale di Cesena, battendo i Knights Persiceto per 36 a 22 e diventando campioni d'Italia della categoria.\n2017, l'anno del ventennale.\nGli Sharks riescono a conquistare nuovamente la Perfect Regular Season, vincendo il girone A e qualificandosi ai playoff senza subire sconfitte. Purtroppo vengono poi battuti in finale dai \"Sentinels Isonzo\", non riuscendo a riportare il titolo a Palermo per la seconda volta di fila.\n2018, il ritorno in serie A2 e la nascita del progetto Flag.\nDopo due anni ai vertici della Terza Divisione, gli Sharks raggiungono nuovamente la Seconda Divisione. Qui gli squali guidati dal Coach Erick Mosqueda riescono a posizionarsi secondi nel loro girone e accedere ai Playoff. Qui incontrano i Daemons Martesana che, in casa loro, eliminano gli Sharks."}
{"id": "482565", "revid": "339392", "url": "https://it.wikipedia.org/wiki?curid=482565", "title": "Telia", "text": ""}
{"id": "482600", "revid": "436907", "url": "https://it.wikipedia.org/wiki?curid=482600", "title": "Mate. Feed. Kill. Repeat.", "text": "Mate. Feed. Kill. Repeat. \u00e8 un demo del gruppo musicale statunitense Slipknot, autoprodotto e pubblicato il 31 ottobre 1996 dalla -ismist Recordings.\nDescrizione.\nStampato in sole mille copie, questo album presenta in parte elementi del loro nu metal anticonvenzionale, e in parte sonorit\u00e0 differenti. Lo stile degli allora cantante Anders Colsefini e del chitarrista Josh Brainard presenta un'impronta hip hop pi\u00f9 rilevante, i riff di chitarra sono simili a quelli di \"Slipknot\", \"Iowa\" e \"\" ma meno furiosi, e i brani hanno ritmiche che si rifanno ad altri generi quali jazz, funk e rock progressivo; c'\u00e8 anche una certa influenza da parte dei Meshuggah.\nGran parte dei brani contenuti in \"Mate. Feed. Kill. Repeat.\" sono stati ripresi per i due album successivi. Per il primo album sono stati rivisitati \"Slipknot\" (re-intitolata \"(sic)\"), \"Do Nothing/Bitchslap\" (re-intitolata \"Me Inside\"), \"Only One\" e \"Tattered &amp; Torn\". Per \"Iowa\" invece sono stati rivisitati \"Gently\" e \"Killers Are Quiet\", il cui riff \u00e8 stato utilizzato per la title track dell'album."}
{"id": "482605", "revid": "123176946", "url": "https://it.wikipedia.org/wiki?curid=482605", "title": "Roger Casement", "text": "Biografia.\nCasement inizi\u00f2 a lavorare nell'amministrazione coloniale britannica nel 1892, dopo nove anni trascorsi in Africa lavorando per alcune delle compagnie commerciali attive nell'Africa subsahariana. Nel 1900 venne incaricato di fondare il primo consolato britannico a Boma nello Stato Indipendente del Congo, patrimonio personale del re del Belgio Leopoldo II.\nNel 1903, in seguito alla risoluzione di protesta approvata dalla Camera dei Comuni britannica contro la brutale gestione del Congo leopoldino, Casement part\u00ec per un viaggio di ispezione nell'entroterra, e rest\u00f2 fortemente impressionato dalle atrocit\u00e0 contro le popolazioni indigene di cui fu testimone. Tornato in Europa, present\u00f2 un rapporto molto duro sulla situazione congolese, da cui per\u00f2 furono censurati tutti i nomi, su pressione dei sostenitori di re Leopoldo II e delle compagnie commerciali britanniche. Casement, deluso dalla censura, si incontr\u00f2 a inizio 1904 con E.D. Morel, e insieme fondarono l'Associazione per la riforma del Congo (CRA), dando vita ad una imponente mobilitazione contro il regime di Leopoldo.\nLa CRA cess\u00f2 le sue attivit\u00e0 nel 1913, ma Casement gi\u00e0 nel 1906 aveva dovuto diminuire il suo impegno nell'Associazione per rispettare gli impegni consolari. Nel 1906, Casement fu inviato in Brasile, prima come console nel Par\u00e1, poi trasferito al Santos, e infine promosso a console generale a Rio de Janeiro. Fu aggregato come rappresentante consolare ad una commissione d'inchiesta sulla schiavit\u00f9 delle trib\u00f9 dell'Amazzonia peruviana (Putumayo), impiegate nella raccolta del caucci\u00f9 per conto delle imprese di Julio Cesar Arana e suo fratello. Casement ebbe l'occasione di fare tra gli indiani di Putumayo un lavoro simile a quello che aveva fatto in Congo. L'indignazione pubblica in Gran Bretagna contro gli abusi del Putumayo venne innescata nel 1909 con articoli pubblicati su riviste inglesi. Casement esegu\u00ec due ispezioni nella regione, nel 1910 e nel 1911. In un rapporto al ministro degli esteri britannico, del 17 marzo 1911, Casement forn\u00ec informazioni dettagliate sui metodi utilizzati dalla compagnia di Arana per costringere gli indios a migliorare la produttivit\u00e0.\nAlcuni degli uomini citati come assassini nella sua relazione furono messi sotto processo in Per\u00f9, mentre altri riuscirono a fuggire. Arana stesso non fu mai processato. Invece ha continuato ad avere una carriera di successo politico, diventando senatore e mor\u00ec a Lima, in Per\u00f9 nel 1952 all'et\u00e0 di 88 anni. In questi anni Casement abbracci\u00f2 la causa del patriottismo irlandese.\nAllo scoppio della prima guerra mondiale egli cerc\u00f2 di creare una brigata di combattenti irlandesi che appoggiasse i tedeschi, in cambio del riconoscimento dell'indipendenza dell'Irlanda con la Irish Brigade. \nIl progetto fall\u00ec e il 21 aprile 1916 Casement venne arrestato a Banna Strand nei pressi di Tralee nel Kerry, incriminato per alto tradimento e condannato a morte per impiccagione.\nVenne imprigionato nella Torre di Londra e la condanna eseguita il 3 agosto 1916 nella \"HM Prison Pentonville\" a Barnsbury, zona nord di Londra dal boia John Ellis (1874-1932).\nFu sepolto nel cimitero del carcere e nel 1965 le spoglie vennero rimpatriate in Irlanda, ove ricevette la sepoltura con i funerali di stato e gli onori militari al Glasnevin Cemetery alla presenza del presidente irlandese \u00c9amon de Valera e di 30.000 irlandesi."}
{"id": "482611", "revid": "22570", "url": "https://it.wikipedia.org/wiki?curid=482611", "title": "Elefantiasi", "text": ""}
{"id": "482612", "revid": "481349", "url": "https://it.wikipedia.org/wiki?curid=482612", "title": "Caso Tortora", "text": ""}
{"id": "482621", "revid": "767487", "url": "https://it.wikipedia.org/wiki?curid=482621", "title": "Scott Ian", "text": "Biografia.\nNasce nel Queens, borough di New York, il 31 dicembre del 1963 da una famiglia ebraica.\n\u00c8 il chitarrista e fondatore degli Anthrax, gruppo thrash metal, e degli Stormtroopers of Death (S.O.D.), gruppo punk metal; in entrambi i gruppi suona assieme al batterista Charlie Benante.\nLa sua prima influenza furono i Kiss, rimanendo folgorato dal chitarrista Ace Frehley, e divenne anche un grande fan degli Iron Maiden.\nAscoltava anche hardcore punk e gruppi come Black Flag e Discharge.\nForm\u00f2 gli Anthrax nel 1982 con Benante e il bassista Dan Lilker (che se ne andr\u00e0 per formare i Nuclear Assault), pubblicando il primo disco nel 1984, \"Fistful of Metal\", un album di rovente thrash metal che strizzava l'occhio ai gruppi della NWOBHM.\nChitarrista di modesta tecnica, il suo modo di suonare si basa molto su una distorsione satura e martellante e i suoi assoli sono per lo pi\u00f9 effettistici, sullo stile di Kerry King, chitarrista che Scott ammira molto.\nUltimamente, ha partecipato ad un reality show chiamato \"SuperGroup\". In questo programma, egli deve comporre musica inedita in 12 giorni per poter poi esibirla in un concerto. Assieme a Scott hanno partecipato Ted Nugent alla chitarra, Sebastian Bach alla voce, Evan Seinfeld al basso, Jason Bonham alla batteria e il produttore Doc McGhee, famoso per aver inciso molti album dei Kiss.\nScott \u00e8 sposato dal 2010 con la cantante country Pearl Aday (figlia di Marvin Aday, meglio conosciuto come Meat Loaf) con la quale suona nel gruppo Motor Sister (gruppo rock nato dalle ceneri dei Mother Superior e composto, oltre che da Ian e dalla Aday, da Jim Wilson alla voce, Joey Vera al basso e John Tempesta alla batteria). La coppia ha un figlio, Marvin, nato nel 2011."}
{"id": "482624", "revid": "1442080", "url": "https://it.wikipedia.org/wiki?curid=482624", "title": "Opisthoproctus", "text": "Il genere Opisthoproctus comprende due specie di pesci abissali appartenenti all'ordine Osmeriformes.\nDescrizione.\nSono pesci abissali, che vivono tra i 300 e i 2.000 metri di profondit\u00e0. Da ci\u00f2 deriva la caratteristica fisica di avere dei grandi occhi sporgenti e telescopici rivolto verso l'alto, in modo da sfruttare la pochissima luce proveniente dalla lontana superficie. Il corpo \u00e8 tozzo, a forma di parallelogrammo tronco, con testa appuntita e pinna caudale mozza. Presenta due pinne dorsali e una coda composta dalla pinna caudale e dalla pinna anale, molto arretrata. Le pinne ventrali sono arretrate. La superficie ventrale \u00e8 piatta e forma una specie di suola. Le scaglie sono grandi e formano un reticolo chiaro su fondo brunastro. La testa \u00e8 trasparente, cos\u00ec come le pinne, che mostrano raggi bruni.\nSpecie.\nIl genere conta due sole specie, \"Opisthoproctus grimaldii\" e la pi\u00f9 nota \"Opisthoproctus soleatus\", lunga circa 10\u00a0cm, diffusa principalmente nell'Atlantico."}
{"id": "482626", "revid": "31886", "url": "https://it.wikipedia.org/wiki?curid=482626", "title": "Opistosoma", "text": "L'opistos\u00f2ma (composto dalle parole: \"opisto\" \"che sta dietro\" e \"soma\" \"corpo\") \u00e8 la parte posteriore del corpo dei Chelicerati, costituita, secondo i gruppi, da dodici segmenti o meno (dei quali 10 o 11 sono postgenitali). \nLe appendici dell'addome nei chelicerati pi\u00f9 primitivi avevano forma di lamina e funzione respiratoria. Alcuni taxa mostrano appendici molto specializzate sull'addome o non ne mostrano affatto.\nL'addome in s\u00e9, negli artropodi pi\u00f9 antichi, era suddiviso in \"mesosoma\" o preaddome, parte anteriore composta da sette segmenti, e \"metasoma\" o postaddome, parte posteriore composta da cinque segmenti e il telson o l'aculeo. Questa suddivisione ha sub\u00ecto svariate modifiche nei vari taxa e solo gli scorpioni la presentano pressoch\u00e9 invariata."}
{"id": "482630", "revid": "729019", "url": "https://it.wikipedia.org/wiki?curid=482630", "title": "Opistotono", "text": "L'opistotono \u00e8 uno stato di grave iperestensione e spasticit\u00e0 in cui la testa di un individuo, il suo collo e la colonna vertebrale entrano in una posizione completamente \"incurvata\" o \"a ponte\". Questa postura anomala \u00e8 un effetto di tipo extrapiramidale ed \u00e8 causata da spasmo della muscolatura assiale lungo la colonna vertebrale.\nEtimologia.\nIl termine opistotono deriva dalla lingua greca: \"opistho\" = dietro + \"tonos\" = tensione, letteralmente quindi significa tensione che viene da dietro.\nManifestazioni cliniche.\nIl soggetto in opistotono, posto sul letto, si appoggia a esso unicamente con la testa, le natiche e i calcagni. L'opistotono \u00e8 decisamente pi\u00f9 comune e pi\u00f9 esagerato nelle modalit\u00e0 di manifestazione (a causa di una minore maturazione del sistema nervoso) nei neonati e negli infanti che nei bambini pi\u00f9 grandi o nell'adulto. Altri atteggiamenti simili all'opistotono sono:\nCause.\nL'opistotono \u00e8 riscontrabile in alcuni casi di grave paralisi cerebrale e di lesioni cerebrali post traumatiche o come risultato di spasmi muscolari gravi associati al tetano. Pu\u00f2 essere prodotto sperimentalmente con l'asportazione del mesencefalo (tra il collicolo superiore e il collicolo inferiore), la qual cosa si traduce nel recidere tutte le fibre corticoreticolari. L'iperestensione si verifica a causa degli stimoli facilitatori provenienti dal tratto anteriore reticolospinale causati dalla inattivazione delle fibre inibitorie corticoreticolari, che normalmente agiscono sulla formazione reticolare del ponte. \u00c8 stato dimostrato che l'opistotono si verifica naturalmente solo in alcuni uccelli e mammiferi placentati.\nL'opistotono \u00e8 pi\u00f9 pronunciato nei neonati. Nel neonato pu\u00f2 essere un segno di meningite, di tetano, di grave kernitterus o della rara malattia delle urine a sciroppo d'acero.\nQuesto tono degli estensori marcato pu\u00f2 far s\u00ec che i bambini si inarchino posteriormente e si irrigidiscano a ogni tentativo della madre o dell'infermiera di trattenerli o di dar loro da mangiare. L'opistotono pu\u00f2 essere indotto da ogni tentativo di movimento: il sorridere, l'alimentarsi, il vocalizzare o dalle convulsioni.\nUn atteggiamento tonico di questo tipo pu\u00f2 essere visto nella sindrome di Sandifer. Gli individui con opistotono sono abbastanza difficili da posizionare, soprattutto in una carrozzina o nel seggiolino di un'auto.\nL'opistotono a volte pu\u00f2 essere visto nella intossicazione da litio. Si tratta inoltre di un raro effetto collaterale di tipo extrapiramidale associato all'uso di fenotiazine, aloperidolo e metoclopramide.\nL'opistotono associato a riso sardonico \u00e8 anche un sintomo di avvelenamento da stricnina.\nL'opistotono, insieme con comportamenti bizzarri, allucinazioni, rigidit\u00e0 decerebrata, crisi oculogire e disfunzione del cervelletto, \u00e8 stato anche descritto come un sintomo di coinvolgimento del sistema nervoso centrale nel colpo di calore.\nDiagnosi.\nLa diagnosi dell'opistotono si basa sostanzialmente sull'anamnesi e sull'esame fisico-clinico. L'anamnesi deve essere particolarmente approfondita sulle possibili ferite pregresse (nel sospetto di opistotono come manifestazione iniziale di tetano) e sulla assunzione di farmaci. Test diagnostici includono: "}
{"id": "482633", "revid": "6837", "url": "https://it.wikipedia.org/wiki?curid=482633", "title": "K.K. Downing", "text": ""}
{"id": "482635", "revid": "963244", "url": "https://it.wikipedia.org/wiki?curid=482635", "title": "Martin Opitz", "text": "Biografia.\nNato a Bunzlau (Boleslawiec), nella Bassa Slesia, Martin era figlio di una coppia benestante. Frequent\u00f2 il ginnasio della sua citt\u00e0 natale, di cui suo zio era rettore, e dal 1617 la scuola Schonaichianum, a Beuthen an der Oder (Bytom Odrza\u0144ski), dove intraprese anche lo studio della poesia francese, di quella olandese e di quella italiana. Nel 1618 entr\u00f2 all'Universit\u00e0 di Francoforte come studente di \"Literae Humaniores\", e nello stesso anno pubblic\u00f2 il suo primo saggio, \"Aristarchus, sive De contemptu linguae Teutonicae\", che trattava del ruolo della lingua tedesca nella poesia.\nNel 1619 Opitz si rec\u00f2 a Heidelberg, dove divenne uno dei leader di una scuola di giovani poeti che contribu\u00ec all'ampliamento degli orizzonti culturali dell'universit\u00e0 cittadina. L'anno successivo visit\u00f2 Leida dove rese omaggio al poeta Daniel Heinsius (1580-1655). Gabriele Bethlen, principe di Transilvania, lo invit\u00f2 nel 1622 a ricoprire il ruolo professore di filosofia presso il ginnasio di Gyulafeh\u00e9rv\u00e1r, (Alba Iulia), in Transilvania. Qui condusse poi, per qualche tempo, una vita errante al servizio di vari nobili della regione.\nNel 1624 fu nominato consigliere del duca Giorgio Rudolf di Liegnitz (Legnica) e Brieg (Brzeg) nella Slesia, e nel 1625, come riconoscimento per una poesia composta per la morte dell'arciduca Carlo d'Austria, fu incoronato poeta laureato dall'imperatore Ferdinando II, che pochi anni dopo lo nobilit\u00f2 anche con il titolo di \"von Boberfeld\". Venne poi eletto membro della Societ\u00e0 dei Carpofori nel 1629, e nel 1630 si rec\u00f2 a Parigi, dove fece la conoscenza di Ugo Grozio, di cui tradusse il \"De veritate religionis christianae\". Si stabil\u00ec nel 1635 nella citt\u00e0 anseatica di Danzica, in Polonia, dove il re Ladislao IV lo nomin\u00f2 suo segretario personale e storiografo di corte. Qui mor\u00ec di peste il 20 agosto 1639.\nOpere.\nUomo di notevole cultura, Opitz fu anche ambizioso e mondano. Le sue poesie non sono numerose, mentre hanno maggiore rilievo le sue attivit\u00e0 di teorico e studioso, in particolare nel campo dell'utilizzo della lingua tedesca alla quale riusc\u00ec a imprimere dignit\u00e0 letteraria, in particolare poetica.\nOpitz \u00e8 stato il promotore della cosiddetta prima scuola slesiana di poeti, e, nel corso della sua vita, venne considerato il pi\u00f9 grande poeta tedesco. Anche se oggi non \u00e8 comunque considerato un genio poetico, gli si pu\u00f2 ragionevolmente riconoscere di essere stato il \"padre della poesia tedesca\" almeno per la forma; il suo \"Buch von der deutschen Poeterey\" (\"Libro dell'arte poetica tedesca\", 1624) pose fine all'ibridismo formale che fino ad allora aveva prevalso nella poetica germanica, e stabiliva le norme per la \"purezza\" della lingua, dello stile, dei versi e delle rime. Tra le regole linguistiche che prescrisse vi fu una nuova rigorosit\u00e0 metrica con l'introduzione dei versi alessandrini, del sonetto e di altre caratteristiche poetiche tipiche delle lingue neolatine. Tra le raccolte esemplificative delle sue teorie vi furono \"Poesie tedesche\", nel 1624, e \"Sch\u00e4ferei der Nymphe Hercinie\" (\"Pastorale della Ninfa Ercinia\", 1630), componimento che presentava versi classici e leziosi.\n\"Dafne\", del 1627, per la quale Heinrich Sch\u00fctz compose la musica, \u00e8 la prima opera lirica tedesca. Nel 1637 dedic\u00f2 la \"Geistliche Poemata\" (\"Poesie Religiose\") alla duchessa di Slesia. Oltre a numerose traduzioni, Opitz nel 1639 cur\u00f2 anche l'edizione dell'\"Annolied\", un poema dell'Alto tedesco medio risalente alla fine dell'XI secolo, preservandolo cos\u00ec dall'oblio dato che il manoscritto originale \u00e8 andato poi perduto."}
{"id": "482636", "revid": "46931", "url": "https://it.wikipedia.org/wiki?curid=482636", "title": "Et\u00e0 barocca", "text": ""}
{"id": "482638", "revid": "46931", "url": "https://it.wikipedia.org/wiki?curid=482638", "title": "Martin Opitz von Boberfeld", "text": ""}
{"id": "482639", "revid": "1851848", "url": "https://it.wikipedia.org/wiki?curid=482639", "title": "Francesco Cal\u00ec", "text": "\u00c8 stato il primo capitano nella prima storica partita della Nazionale italiana il 15 maggio 1910 all'Arena di Milano contro la battuta per 6-2; vanta due presenze in Nazionale nel 1910.\nBiografia.\nNacque a Riposto, in Sicilia, da Giuseppe Cal\u00ec, costruttore di botti e commerciante di vino come i fratelli Rosario e Pietro, e da Rosaria Denaro. Dopo che un assalto di pirati mise in ginocchio l'azienda familiare, lui e tutta la sua famiglia emigrarono in Svizzera alla ricerca di fortuna. Nel paese alpino \"Franz\", come venne soprannominato, inizi\u00f2 a giocare a calcio e, quando il padre decise di tornare in patria per continuare l'attivit\u00e0 di commerciante di vini, port\u00f2 tutta l'esperienza calcistica accumulata in Italia.\nViene chiamato alle armi durante la prima guerra mondiale, rimanendo ferito. Ristabilitosi, nel 1918, viene nominato responsabile del carcere militare allestito nel Forte Sperone, sulle alture di Genova, nel quale vengono rinchiusi prigionieri di etnia croata e serba. Al termine della guerra, e dopo aver lasciato il mondo del calcio, diventa editore di cartoline.\nNel 1944 \u00e8 nominato presidente dell', che due anni dopo si unir\u00e0 agli antichi rivali della per formare l'attuale .\nRiconoscimenti.\nIl 15 maggio 2009 \u00e8 stata organizzata a Riposto, paese natale del campione, una manifestazione per i cento anni della Nazionale Italiana (la prima partita della nazionale \u00e8 stata disputata in data 15 maggio 1910). In tale occasione \u00e8 stata portata nella sala espositiva del Municipio la Coppa del Mondo vinta dalla Nazionale italiana in Germania nel 2006.\nIl Comune di Riposto ha dedicato al campione una via, situata nei pressi del campo sportivo Averna, nella frazione di Torre Archirafi. Anche il Comune di Genova gli ha intitolato una via nei pressi dello Stadio Luigi Ferraris in adiacenza alla Gradinata Sud, settore tradizionalmente occupato dai tifosi della Sampdoria\nCarriera.\nCalciatore.\nClub.\nIn Svizzera Cal\u00ec inizi\u00f2 la sua carriera agonistica. Si tesser\u00f2 con il Fortuna Zurigo; dopo due anni di permanenza in quella citt\u00e0, termin\u00f2 l'esperienza svizzera al . Nel 1901 torn\u00f2 in Italia, si trasfer\u00ec a Genova e si tesser\u00f2 insieme al fratello Salvatore per la squadra campione d'Italia del , con cui rimase un anno perdendo per\u00f2 la finale del quarto campionato italiano. La stagione seguente, dopo aver giocato in Medaglia del Re con il Genoa il 15 febbraio nella sconfitta per 4-1 contro il pass\u00f2 all', squadra con cui gioc\u00f2 da titolare per alcuni anni, conquistando il secondo posto nel 1907.\nNel maggio 1902 partecipa con i biancoblu al torneo calcistico del campionato nazionale di ginnastica, aggiudicandosi la vittoria ad ex aequo con il al termine della finale contro i genovesi, terminata a reti bianche, ed il titolo di campione d'Italia, la Coppa Forza e Coraggio e la Corona di Quercia.\nNazionale.\nIl 15 maggio 1910 la nazionale italiana, allora in maglia bianca (perch\u00e9 la maglia bianca costava 7 centesimi in meno di quella colorata), gioc\u00f2 all'Arena Civica di Milano la sua prima storica partita, affrontando in un'amichevole la . La formazione mandata in campo contro la Francia \u00e8 composta da: De Simoni (); Varisco (), Cal\u00ec (); Trer\u00e8 (), Fossati (), Capello (); Debernardi (), Rizzi (), Cevenini I (), Lana (), Boiocchi (). La partita fin\u00ec 6 a 2 in favore dell'Italia, capitanata proprio da Franz Cal\u00ec.\nLa Gazzetta dello Sport, scrive della partita a pagina 5: \u00abCal\u00ec fece dar ragione a coloro che insistettero per averlo in linea ...\u00bb. E aggiunge: \u00abCal\u00ec ieri si \u00e8 confermato per calma, sicurezza e per la perfezione del giuoco il pi\u00f9 degno a coprire il posto di capitano del nostro undici nazionale... \u00bb.\nAnche in occasione della seconda partita, il 26 maggio 1910 contro l', fu scelto come capitano \"azzurro\".\nCal\u00ec fu scelto come capitano perch\u00e9 era il giocatore pi\u00f9 anziano (28 anni) e perch\u00e9 conosceva le lingue, apprese in Svizzera.\nAllenatore.\nDopo il suo ritiro come giocatore fu scelto inoltre pi\u00f9 volte come membro della commissione tecnica della nazionale. Nel 1912 fu in commissione con Armano, Henry Goodley, Enrico Pasteur, Servetto, Megard, Giannino Camperio e Umberto Meazza per una partita contro la Francia; nel 1914 torn\u00f2 in sella con Meazza, Pasteur, Hugo Rietmann, Vincenzo Resegotti, Pedroni e Armano per 4 partite; nel 1915 si gioc\u00f2 solo una partita contro la Svizzera, e la commissione era formata anche da Scamoni, Laugeri, Armano, Pasteur, Rietmann e Resegotti.\nDopo la prima guerra mondiale entr\u00f2 in altre tre commissioni tecniche, tra il 1920 e il 1921 (tra gli altri commissari c'erano Bianchi, Minoli, Giuseppe Milano, Meazza, Bertazzoni, Francesco Mauro, Campi e Vittorio Pozzo). In totale Cal\u00ec guid\u00f2 la nazionale per 13 partite, con 6 vittorie, 3 pareggi e 4 sconfitte.\nArbitro.\nLa prima esperienza come arbitro la visse nell'autunno del 1902 nella Coppa Citt\u00e0 di Torino, un importante torneo dall'epoca. Il trofeo si disput\u00f2 al Velodromo Umberto I di Torino il 2 novembre e nella finale vide affrontarsi la ed il . La partita, terminata per tre a tre nei tempi regolamentari, fu fatta proseguire ad oltranza da Cal\u00ec, causando il ritiro della compagine \"rossonera\" e facendo aggiudicare la vittoria ai torinesi. Per tale ragione qualcuno sostiene che Cal\u00ec avesse inventato senza saperlo il golden gol.\nAllora i direttori di gara non venivano scelti dalla federazione ma erano giocatori indicati dalle societ\u00e0 di appartenenza.\nDivenuto membro dell'Associazione Italiana Arbitri, arbitr\u00f2 numerosi incontri di campionato."}
{"id": "482651", "revid": "124123", "url": "https://it.wikipedia.org/wiki?curid=482651", "title": "Proculo Giulio", "text": "La sua presenza cos\u00ec come attestata dallo storico Tito Livio dimostrerebbe l'origine albana (e quindi Troiana) della Gens Iulia, nonch\u00e9 la sua coevit\u00e0 alla fondazione di Roma e la sua probabile inclusione nel gruppo delle cento Gentes originarie.\nSecondo il racconto di Tito Livio, Proculo Giulio era un antico compagno di Romolo, che rifer\u00ec all'assemblea dei romani di avere avuto una visione dell'amico (dopo la sua misteriosa scomparsa), in cui Romolo gli aveva predetto il grande destino di Roma, e spiegato la sua dipartita con la volont\u00e0 degli d\u00e8i, desiderando di venire onorato da allora in poi come dio protettore di Roma, con il nome di Quirino.\nAd avviso di alcuni critici l'attendibilit\u00e0 storica di Proculo Giulio sarebbe dubbia, in quanto Tito Livio avrebbe voluto avvalorare con il suo racconto l'origine eneade, e quindi divina della Gens Iulia, in ossequio al potere di Ottaviano Augusto."}
{"id": "482652", "revid": "1573940", "url": "https://it.wikipedia.org/wiki?curid=482652", "title": "Opius", "text": "Opius \u00e8 un genere di insetti imenotteri, appartenenti alla famiglia dei Braconidi.\nSono insetti parassiti soprattutto delle larve dei Ditteri e largamente utilizzati nella lotta biologica contro i ditteri nocivi.\nUna specie nota \u00e8 l'\"Opius concolor\", che si sviluppa come parassita endofago della Bactrocera oleae fitofago dell'olivo."}
{"id": "482655", "revid": "1584528", "url": "https://it.wikipedia.org/wiki?curid=482655", "title": "Opistoglifi", "text": "Gli opistoglifi sono un gruppo di serpenti della famiglia dei Colubridi che possiedono denti scanalati nella regione posteriore dei mascellari; la maggior parte dei colubridi non \u00e8 velenosa, le poche specie velenose non sono, in genere, pericolose, fatta eccezione per alcuni come il Boomslang (Dispholidus typus), che \u00e8 il pi\u00f9 pericoloso serpente opistoglifo. La posizione dei loro denti \u00e8 quindi molto arretrata rispetto a quella nei serpenti proteroglifi (Elapidi e Idrofidi) e solenoglifi (Crotalidi e Viperidi), dove i denti del veleno si trovano nella regione anteriore dei brevi mascellari.\nI denti veleniferi sono in contatto con la ghiandola parotide che secerne una sostanza velenosa ricca di tossine. \nIl morso di questi serpenti \u00e8 di norma meno pericoloso del morso degli altri ofidi, sia per la dimensione minima dei denti, sia per la loro forma non cos\u00ec aguzza, sia per la quantit\u00e0 minima di veleno iniettata, sia per la posizione arretrata, che tuttavia consente di paralizzare le piccole prede una volta introdotte nella cavit\u00e0 boccale e sia per la tossicit\u00e0 relativamente bassa del veleno. Esistono tuttavia opistoglifi molto velenosi come ad esempio il boomslang.\nSembra che i proteroglifi (elapidi e idrofidi) derivino da un antenato comune appartenente ai colubridi opistoglifi."}
{"id": "482658", "revid": "307923", "url": "https://it.wikipedia.org/wiki?curid=482658", "title": "Radoslav Kvapil", "text": "\u00c8 considerato uno dei migliori esponenti della musica classica ceca.\nNel 1958 ha vinto il premio Leo\u0161 Jan\u00e1\u010dek in Cecoslovacchia.\nHa inciso l'opera completa per pianoforte di Anton\u00edn Dvo\u0159\u00e1k (Supraphon), Leo\u0161 Jan\u00e1\u010dek (Panton / Adda) e Jan V\u00e1clav Vo\u0159\u00ed\u0161ek (Supraphon), nonch\u00e9 i primi due volumi di quella di Bohuslav Martin\u00fa (Adda). Ha inciso inoltre gli \"Studi\" di Fryderyk Chopin (coproduzione Amat/Jean-Pierre Thiollet, 1999)."}
{"id": "482662", "revid": "21880", "url": "https://it.wikipedia.org/wiki?curid=482662", "title": "Opisthocomidae", "text": ""}
{"id": "482663", "revid": "256896", "url": "https://it.wikipedia.org/wiki?curid=482663", "title": "Istituto Nazionale per le Applicazioni del Calcolo", "text": ""}
{"id": "482664", "revid": "1610933", "url": "https://it.wikipedia.org/wiki?curid=482664", "title": "Opistocomo", "text": ""}
{"id": "482665", "revid": "21880", "url": "https://it.wikipedia.org/wiki?curid=482665", "title": "Opisthocomus cristatus", "text": ""}
{"id": "482667", "revid": "17654", "url": "https://it.wikipedia.org/wiki?curid=482667", "title": "Hoazin", "text": ""}
{"id": "482669", "revid": "1610933", "url": "https://it.wikipedia.org/wiki?curid=482669", "title": "Fagiano crestato", "text": ""}
{"id": "482674", "revid": "33689", "url": "https://it.wikipedia.org/wiki?curid=482674", "title": "Katherine Mansfield", "text": "Gli inizi.\nNata in una famiglia benestante di Wellington, Nuova Zelanda, e cugina prima di Elizabeth von Arnim, pubblic\u00f2 i primi racconti nel giornale del liceo locale tra il 1898 e il 1899. Si trasfer\u00ec a Londra nel 1902 dove frequent\u00f2 il Queen's College. Violoncellista di talento, inizialmente non era molto attratta dalla letteratura. Fra il 1903-1906 viaggi\u00f2 in Europa, specialmente in Belgio e Germania, prima di tornare in Nuova Zelanda nel 1906. Stanca dello stile di vita provinciale della Nuova Zelanda, ritorner\u00e0 a Londra due anni pi\u00f9 tardi.\nMaturit\u00e0 e produzione letteraria.\nKatherine Mansfield \u00e8 nota soprattutto come autrice di racconti brevi, che inizi\u00f2 a scrivere fra il 1906 e il 1908. A Londra condusse una vita piuttosto sregolata, legandosi sentimentalmente ad almeno due donne, Maata Mahupuku e Edith Kathleen Bendall. Nel 1909, dopo un frettoloso matrimonio non consumato con George Bowden, maestro di canto, fu spedita dalla madre nella stazione termale di Bad W\u00f6rishofen in Baviera. In seguito a questi eventi, fu diseredata dalla madre, Annie Beauchamp. Nel corso del soggiorno bavarese, tuttavia, lesse per la prima volta Anton \u010cechov, scrittore che avr\u00e0 su di lei un impatto significativo.\nNel 1911, Katherine pubblic\u00f2 la prima raccolta di racconti, \"In a German Pension\" (da lei poi descritta come \"immatura\") e venne in contatto con scrittori a lei contemporanei come David Herbert Lawrence e Virginia Woolf, e Lady Ottoline Morrell, mecenate vicina al Bloomsbury Group. Sempre nel 1911 conobbe il critico John Middleton Murry, che sposer\u00e0 nel 1918 (anche se dopo la guerra ebbe una relazione con la giornalista Beatrice Hastings), stesso anno della pubblicazione di \"Prelude\" per i tipi della Hogarth Press.\nDopo aver contratto la tubercolosi nel 1917, inizia a trascorrere gli inverni all'estero, soprattutto in Francia e in Italia, senza trarne particolare giovamento. Dal 1919 la sua produzione si arricchisce di un gran numero di recensioni, commissionatele dal marito Murry, nel frattempo diventato editor della rivista \"Athenaeum\".\nDue raccolte di racconti la consacrarono una delle voci pi\u00f9 originali del Modernismo, \"Bliss\" (1920) e \"The Garden Party\" (1922).\nGli ultimi anni.\nKatherine Mansfield trascorse gli ultimi anni della sua vita alla ricerca di una cura per la tubercolosi, consultando i medici pi\u00f9 eterodossi, come Ivan Manoukhin, prima di recarsi, nell'ottobre 1922, all'Istituto per lo sviluppo armonioso dell'uomo di Georges Gurdjieff, a Fontainebleau, Francia, dove si sottopose a prove estreme e dove mor\u00ec in seguito all'ennesima emorragia nel gennaio 1923. Fu sepolta nel poco distante cimitero di Avon.\nAlla sua morte, Katherine lasci\u00f2 un gran numero di prose inedite pubblicate da Murry, suo esecutore letterario, negli anni seguenti, fra cui \"The Dove's Nest\" (1923), e edizioni delle sue lettere e del diario. Nel luglio 2012 sono stati rinvenuti, presso il King's College di Londra, quattro racconti inclusi da Mondadori nell'ultima edizione di \"Tutti i racconti\" (2013)."}
{"id": "482675", "revid": "124969255", "url": "https://it.wikipedia.org/wiki?curid=482675", "title": "Opisthocomus hoazin", "text": "L'hoatzin (\"Opisthocomus hoazin\" ), noto anche come uccello rettile, uccello puzzola, uccello fetente, o fagiano di Canje, \u00e8 una specie di uccello tropicale diffuso nelle paludi, nelle foreste ripariane e nelle mangrovie dei bacini dell'Amazzonia e dell'Orinoco, in Sud America. \u00c8 un uccello molto particolare ed una delle sue caratteristiche pi\u00f9 inusuali \u00e8 quella di presentare due artigli sulle dita delle ali dei pulcini, che vengono persi crescendo.\n\u00c8 l'unico membro del genere Opisthocomus (che in greco antico significa \"capelli lunghi all'indietro\", in riferimento alla sua grande cresta piumata). A sua volta, \"Opisthocomus\" \u00e8 l'unico genere esistente della famiglia Opisthocomidae. La posizione tassonomica di questa famiglia \u00e8 molto dibattuta dagli ornitologi ed \u00e8 ancora tutt'altro che chiara.\nDescrizione.\nL'hoatzin \u00e8 un uccello delle dimensioni di un fagiano, con una lunghezza totale di 65 centimetri (26 pollici). Ha un collo lungo e una testa piccola, con la faccia nuda e di colore blu, e grandi occhi marroni-rossi, mentre la testa \u00e8 sormontata da una grande cresta costituita da piume lunghe, appuntita e ruvide. La lunga coda fuligginosa ha una punta larga ed \u00e8 color camoscio. La parte dorsale delle ali \u00e8 color cuoio scuro, con bordi marroni fuligginosi sulle penne copritrici delle ali e color cuoio striato sul dorso e sulla nuca. Le parti inferiori sono lucide, mentre il crissum (le penne copritrici del sottocoda che circondano la cloaca), le primarie, le copritrici ed i fianchi sono color castagno rossiccio, ma ci\u00f2 \u00e8 principalmente visibile quando l'animale apre le ali. L'hoazin \u00e8 un uccello erbivoro, che si nutre di foglie e frutti. Una delle sue caratteristiche pi\u00f9 inusuali \u00e8 il suo insolito apparato digerente che nella parte anteriore dell'esofago dispone di un grosso gozzo, mentre nella parte posteriore di due rigonfiamenti ricoperti da un sottile strato corneo, utilizzati per la fermentazione di sostanze vegetali, in un modo sostanzialmente analogo al sistema digestivo dei mammiferi ruminanti. Difatti, il nome alternativo di \"uccello fetente\" deriva dal cattivo odore dell'uccello, che \u00e8 causato dalla fermentazione del cibo nel suo sistema digestivo.\nL'hoatzin \u00e8 una specie rumorosa, in grado di emettere una gran variet\u00e0 di richiami rauchi, tra cui gemiti, gracidi, sibili e grugniti. Questi richiami sono spesso associati ai movimenti del corpo, come l'apertura delle ali.\nDistribuzione e habitat.\nL'hoatzin \u00e8 diffuso in un ampio areale sudamericano lungo i bacini del Rio delle Amazzoni e del fiume Orinoco. Prediligendo habitat fitti, che comprendono le paludi, mangrovie e foreste ripariane dalla fitta vegetazione.\nTassonomia.\nL'hoatzin fu originariamente descritto nel 1776 dallo zoologo tedesco Statius M\u00fcller. Si \u00e8 discusso molto sulle relazioni tassonomiche dell'hoazin con altri uccelli. A causa delle sue particolarit\u00e0, gli \u00e8 stata attribuita una propria famiglia, gli Opisthocomidae, e un proprio sottordine, gli Opisthocomi. In passato, venne avvicinato a molti altri taxa come tinamou, galliformi, rallidi, otarde, seriema, grandule, colombi, turachi, cuculiformi e uccelli topo. Uno studio sul sequenziamento dell'intero genoma pubblicato nel 2012 colloca l'hoatzin come il sister taxon di un clade composto da Gruiformes (gru) e Charadriiformes (uccelli marittimi).\nNel 2015, una ricerca genetica ha indicato che l'hoazin \u00e8 l'ultimo membro sopravvissuto di una linea di uccelli che si \u00e8 ramificata fino ad esso 64 milioni di anni fa, poco dopo l'evento di estinzione di massa che fece sparire i dinosauri non-aviari.\nStoria della classificazione.\nLa collocazione storica dell'hoatzin come galliforme si basa principalmente sulla fenetica e sulla morfologia esterna dell'animale, che somiglia superficialmente ai galliformi terricoli. Tuttavia, questa metodologia di classificazione \u00e8 considerata inaffidabile e generalmente respinta. Nel 1990, Sibley e Ahlquist classificarono l'hoatzin come un possibile cuculo basale basandosi sull'ibridazione DNA-DNA. Tuttavia, i cuculi hanno piedi zigodattili (due dita in avanti e due indietro), e i turachi sono semi-zigodattili, mentre l'hoazin ha il pi\u00f9 tipico piede anisodattilo con tre dita in avanti e un dito opponibile all'indietro. Avise \"et al.\", nel 1994, scoprirono che i dati sulla sequenza del citocromo b del mtDNA concordavano con il precedente studio di Sibley e Ahlquist. Successivamente, Hughes e Baker, nel 1999, proclamarono di aver \"risolto\" le relazioni tassonomiche dell'hoazin, avvicinandolo ai turachi, sulla base della loro analisi di 6 serie di mtDNA e una delle sequenze di nDNA.\nUsando sequenze di DNA mitocondriale e nucleare di maggiore lunghezza, Sorenson \"et al.\", nel 2003, notarono che tutti e tre i precedenti studi sul DNA erano apparentemente fallaci a causa di errori nella metodologia, delle piccole dimensioni dei campione ed errori di sequenziamento; con il loro studio Sorenson \"et al.\" smantell\u00f2 l'ipotesi che l'hoazin fosse imparentato con cuculi o turachi. Tuttavia, lo studio non riusc\u00ec a determinare in modo affidabile i parenti viventi pi\u00f9 stretti dell'hoazin. Anche se tendeva a raggrupparsi con le colombe, questa classificazione non era affatto ben supportata, con poco pi\u00f9 del 10% di probabilit\u00e0 nella migliore delle ipotesi.\nFain e Houde, nel 2004, proposero una dicotomia dei Neoaves (neognati esclusi i galliformi) basata sulle sequenze di \u03b2-fibrinogeno introne 7 (FGB-int7). Nella loro filogenesi, l'hoazin era un membro basale dei Metaves, un clade proposte che includerebbe molte altre famiglie di uccelli storicamente problematiche, come fenicotteri, svassi, fetonti, grandule e mesiti. Sebbene anche le colombe fossero raggruppate all'interno di \"Metavi\", non vi era alcune stretta relazione tra queste e gli hoazin. Mentre nell'altro principale lignaggio neoaviano proposto, i Coronaves, i taxon in esso racchiusi concordava ampiamente nella sua filogenesi interna, le interrelazioni all'interno di \"Metavi\" non erano risolvibili. I presunti raggruppamenti metavi, come fenicotteri e caprimulgidi, o fetonti e colibr\u00ec, sembravano non avere una base fattuale oltre ad essere raggruppamenti artificiali sulla base di omoplasie molecolari o mancanza di caratteri informativi all'interno del gruppo, come inizialmente suggerito da Fain e Houde. Sembra pi\u00f9 probabile che i taxa inclusi in Metaves da Fain e Houde contengano alcuni clade validi, come i Caprimulgiformes, Mirandornithes e gli Apodiformes. Considerando che alcuni \"strani Gruiformes\", che potrebbero essere i parenti viventi pi\u00f9 stretti l'uno dell'altro, costituiscono la maggior parte dei rimanenti Metaves, le colombe, gli hoazin e le sandgrouse rimarrebbero come \"Metaves di \"incerta sedis\"\"(Metaves con posizionamento incerto). Questo sembrerebbe suggerire che l'hoazin \u00e8, almeno, pi\u00f9 strettamente correlato alle colombe rispetto a molte delle altre presunte famiglie di Coronaves precedentemente suggerite. Successivi studi multigenici di Ericson \"et al.\" (2006) e di Hackett \"et al.\" (2008) hanno corroborato i cladi Metaves, dipendenti dall'inclusione di uno e due geni rispettivamente. Tuttavia, questi studi non recuperato hoazin come membro di Metaves.\nPi\u00f9 , Houde ha intrapreso il sequenziamento dell'intero genoma dell'hoazin. Nel 2011, \u00e8 stato riferito che pi\u00f9 di 1,4 miliardi di paia di basi di DNA di hoazin siano state sequenziate, pi\u00f9 o meno pari al suo intero genoma aploide, ma che solo il 2,4% circa del suo genoma sia stato assemblato. Il completamento di questo progetto sarebbe accolto favorevolmente per pi\u00f9 ragioni che per la risoluzione della classificaione dell'hoatzin. Al di fuori della diversa classe Aves, sono stati sequenziati i genomi di non pi\u00f9 di 4 specie di uccelli, inclusi uccelli acquatici e uccelli canori. Inoltre, molto potrebbe essere appreso coordinando questi sforzi con quello dell'analisi metagenomica della microflora batterica del gozzo degli hoazin.\nEvoluzione.\nNonostante la confusa storia tassonomica dell'hoatzin, si ha, almeno, un reperto fossile di un suo stretto parente: l'esemplare fossile UCMP 42823, composto dalla parte posteriore di un cranio. L'esemplare risale al Miocene, ed \u00e8 stato rinvenuto nell'alta valle del fiume Magdalena, in Colombia, facente parte della ben nota fauna di La Venta. Questo esemplare rappresenta un proprio genere e specie, \"Hoazinoides\", facente parte della stessa famiglia di hoatzin. Si differenzia notevolmente da quest'ultimo per il fatto che il cranio dell'hoatzin \u00e8 caratteristico, essendo molto bombato, arrotondato e accorciato, e queste autapomorfie sono molto meno pronunciate in \"Hoazinoides\". Miller discusse questi risultati alla luce della presunta affiliazione degli hoazin con i galliformi, che era l'ipotesi favorita a quel tempo, sebbene oggi sia stata respinta. Miler ammon\u00ec, tuttavia, \"che \"Hoazinoides\" non stabilisce in alcun modo un punto di giunzione filetica con altri galliformi\" per ovvie ragioni, come sappiamo oggi. Il genere \"Filholornis\", dall'Eocene superiore-Oligocene inferiore (circa 34 milioni di anni fa) della Francia, venne considerato la \"prova\" di un legame tra gli hoazin ed i galliformi. Il fossile frammentario di \"Onychopteryx\" dall'Eocene dell'Argentina, \u00e8 abbastanza completo, ma non meno dell'enigmatico \"Foro panarium\", dell'Eocene inferiore-medio (circa 48 milioni di anni fa). Entrambi questi generi sono talvolta usati per sostenere un collegamento tra hoatzin e cuculiformi (compresi i turachi). Ma come dimostrato sopra, tutto ci\u00f2 deve essere considerato come altamente speculativo, come il rapporto di hoatzin con i Cracidae proposto da Miller.\nLa pi\u00f9 antica testimonianza fossile dell'ordine Opisthocomiformes \u00e8 \"Protoazin parisiensis\", dall'Eocene superiore (circa 34 milioni di anni fa) di Romainville, Francia. L'olotipo ed unico esemplare a noi noto \u00e8 NMB PG.70, ed \u00e8 costituito da un coracoide parziale, una scapola parziale ed una falange parziale del pedale. Secondo l'analisi filogenetica eseguita dagli autori, \"Namibiavis\", sebbene sia vissuto dopo, \u00e8 pi\u00f9 basale di \"Protoazin\". Sembra che in passato gli opistocomiformi fossero molto pi\u00f9 diffusi, e la loro attuale distribuzione in Sud America non sarebbe che una reliquia del loro precedente areale. Dal Miocene inferiore al medio, erano probabilmente gi\u00e0 estinti in Europa, poich\u00e9 le formazioni risalenti a questo periodo e che rappresentano ambienti paleo-fluviali o lacustri, in cui oggi prospera l'hoatzin, mostrano una grande biodiversit\u00e0 di uccelli tropicali, ma tra questi non \u00e8 presente alcun opistocomiforme. Una possibile spiegazione per spiegare l'estinzione di \"Protoazin\" tra l'Eocene superiore ed il Miocene inferiore in Europa, e di \"Namibiavis\" dopo il Miocene medio dell'Africa subsahariana \u00e8 l'arrivo di carnivori arboricoli sul continente, la cui predazione potrebbe avere avuto un effetto devastante sugli opistocomiformi locali, specie se questi uccelli fossero stati volatori scarsi e avessero strategie di nidificazione altrettanto vulnerabili come gli hoazin odierni. Felidi e viverridi arrivarono per la prima volta in Europa dall'Asia dopo la chiusura del Mare di Turgai, segnando il confine tra l'Eocene e l'Oligocene. Nessuno di questi predatori e, in generale, nessun predatore placentato era presente in Sud America prima del grande interscambio faunistico americano, circa 3 milioni di anni fa, il che potrebbe spiegare la sopravvivenza dell'hoazin in Sud America. Oltre ad essere la prima testimonianza fossile di un opistocomiforme, \"Protoazin\" \u00e8 stato anche il primo opistocomiforme estinto ritrovato (1912), sebbene il suo esemplare tipo venne dimenticato per pi\u00f9 di un secolo, venendo descritto solo nel 2014.\n\"Hoazinavis\" \u00e8 un genere estinto di opistocomiforme primitivo dai depositi dell'Oligocene superiore e del Miocene inferiore (circa 24-22 milioni di anni fa) del Brasile. I suoi resti sono stati ritrovati nel 2008, nella Formazione Trememb\u00e9 di San Paolo, Brasile. Venne nominato per la prima volta da Gerald Mayr, Herculano Alvarenga e C\u00e9cile Mourer-Chauvir\u00e9 nel 2011, e la specie tipo \u00e8 \"Hoazinavis lacustris\".\n\"Namibiavis\" \u00e8 un altro genere estinto di opistocomoforme primitivo rinvenuti in depositi risalenti al Miocene medio-superiore (circa 16 milioni di anni fa), in Namibia. Venne descritto per la prima volta da C\u00e9cile Mourer-Chauvir\u00e9 nel 2003, e la specie tipo \u00e8 \"Namibiavis senutae\".\nBiologia.\nDieta.\nGli hoazin si raggruppano in piccole colonie di 20-30 individui, sugli alberi e sugli arbusti tipici delle foreste sud-americane e degli habitat palustri e fluviali, molto spesso arrampicandosi goffamente su di essi. Sono uccelli folivori, nutrendosi di foglie (e in misura minore frutti e fiori) delle piante che crescono negli habitat paludosi e fluviali in cui vive, arrampicandosi goffamente sui rami. L'hoazin usa una protuberanza coriacea sul fondo del gozzo per bilanciarsi sui rami. Un tempo si pensava che la specie si nutrisse solo di foglie di arumi e mangrovie, ma ora si sa che la specie consuma le foglie di pi\u00f9 di cinquanta specie diverse. Uno studio intrapreso in Venezuela ha scoperto che la dieta dell'hoatzin consiste per 82% di foglie, per 10% di fiori e per 8% di frutta. Qualsiasi consumo di insetti o altro materiale animale \u00e8 puramente accidentale.\nUna delle tante peculiarit\u00e0 di questa specie \u00e8 che possiede un sistema digerente unico tra gli uccelli. Gli hoazin usano la fermentazione batterica nella parte anteriore dell'intestino per abbattere il materiale vegetale che consumano, proprio come fanno i bovini e altri mammiferi ruminanti. A differenza dei ruminanti, tuttavia, che possiedono il rumine (uno stomaco specializzato per la fermentazione batterica), l'hoatzin ha un gozzo insolitamente grande, piegato in due camere, e un grande esofago inferiore multi-camera. La camera dello stomaco ed il ventriglio sono molto pi\u00f9 piccoli che negli altri uccelli. Il gozzo dell'hoatzin \u00e8 cos\u00ec grande che ha portato allo spostamento dei muscoli del volo e della chiglia dello sterno, a discapito delle loro capacit\u00e0 di volo. A causa dei composti aromatici nelle foglie che consumano e della fermentazione batterica, questo uccello ha un odore sgradevole, simile al letame, e per questo \u00e8 cacciato dagli esseri umani come fonte di cibo solo nei momenti di disperato bisogno.\nRiproduzione.\nGli hoatzin si riproducono stagionalmente, durante la stagione delle piogge, il cui momento esatto varia in tutto il suo areale. Sono uccelli gregari e nidificano in piccole colonie, deponendo due o tre uova in un nido su un albero sospeso sull'acqua nelle foreste allagate stagionalmente. I pulcini, nutriti con cibo fermentato rigurgitato, presentano un'altra strana caratteristica; hanno due artigli su ogni ala. Immediatamente dopo la schiusa, possono usare questi artigli e le zampe sovradimensionate per arrampicarsi intorno ai rami degli alberi senza cadere in acqua. Quando predatori, come la poiana nera maggiore, attaccano una colonia nidificante, gli adulti volano rumorosamente intorno ai nidi, cercando di distogliere l'attenzione del predatore, mentre i pulcini si allontanano dal nido e si nascondono tra i cespugli. Se vengono scoperti, tuttavia, si lanciano in acqua e nuotano sotto la superficie per fuggire, per poi usare le loro ali artigliate per risalire verso la sicurezza del nido. Ci\u00f2 ha inevitabilmente portato a confronti con l'avialae \"Archaeopteryx\", ma la caratteristica \u00e8 piuttosto un autapomorfia, probabilmente causata da un atavismo verso gli artigli dei teropodi, la cui genetica dello sviluppo (\"blueprint\") \u00e8, presumibilmente, ancora viva nel genoma aviario. Siccome \"Archaeopteryx\" aveva tre artigli funzionali su ciascuna ala, alcuni sistematici precedenti ipotizzarono che l'hoatzin potesse essere un diretto discendente di \"Archaeopteryx\". Tuttavia, i moderni ricercatori ipotizzano che gli artigli di giovani hoatzin siano di origine pi\u00f9 recente e potrebbero essere un adattamento secondario alla sua frequente necessit\u00e0 di lasciare il nido e arrampicarsi su fitti rampicanti e alberi ben prima che possa volare.\nConservazione.\nL'esatta consistenza numerica della specie non \u00e8 stata stimata ma \u00e8 ritenuto un uccello comune, con un areale geografico di 6.500.000\u00a0km\u00b2. La specie, in base ai criteri della IUCN Red List, \u00e8 stata giudicata a basso rischio (\"Least Concern\").\nNonostante l'aspetto variopinto, la curiosa morfologia, e la scarsa prestanza nel volo, l'hoatzin non \u00e8 considerato in pericolo. Al contrario, la sua sopravvivenza sembra essere pi\u00f9 sicura di quella di molti altri uccelli endemici nel suo areale. In Brasile, le popolazioni indigene a volte raccolgono le sue uova come cibo e gli adulti vengono occasionalmente cacciati, ma ci\u00f2 \u00e8 raro, poich\u00e9 si dice che la sua carne abbia un cattivo gusto. Sebbene i suoi habitat preferiti, le mangrovie e le foreste fluviali, stiano scomparendo rapidamente in alcune regioni, \u00e8 meno minacciato della foresta pluviale amazzonica stessa, che \u00e8 un obiettivo primario per la deforestazione. L'hoatzin rimane quindi abbastanza comune in gran parte del suo areale. L'hoatzin \u00e8 l'uccello nazionale della Guyana."}
{"id": "482679", "revid": "765341", "url": "https://it.wikipedia.org/wiki?curid=482679", "title": "Solipsismo metodologico", "text": "Esattamente come nel caso dello scetticismo metodologico, il solipsismo metodologico viene usato proprio per riuscire a superare i limiti del solipsismo stesso.\nIl termine viene usato tra l'altro da Jerry Fodor che lo riprende da Rudolf Carnap, il quale sembra averlo sviluppato in seguito alle lezioni che segu\u00ec con Edmund Husserl a Friburgo. Husserl stesso sembra non aver mai usato questa terminologia di \"solipsismo metodologico\", parlando invece di \"riduzione alla sfera personale\", in cui rimangono solo le esperienze dirette del soggetto.\nHusserl riprende da Cartesio il problema del solipsismo. La differenza tra i due filosofi si trova nella concezione della realt\u00e0. Cartesio, almeno nell'ambito del suo dubbio metodologico, avanza l'ipotesi che tutto ci\u00f2 che ci circonda possa essere un subdolo inganno a cui si oppone in tutta la sua certezza la res cogitans (\"Cogito ergo sum\" \"penso quindi sono\"), mentre Husserl non dubita del mondo in quanto tale. Egli vuole arrivare alla vera essenza delle cose. La coscienza deve arrivare alle essenze (le essenze sono dette eidetiche, dal greco \"eidos\", idea) attraverso l'epoch\u00e9 ovvero la sospensione del giudizio."}
{"id": "482681", "revid": "14787", "url": "https://it.wikipedia.org/wiki?curid=482681", "title": "Biblioth\u00e8que Nationale de France", "text": ""}
{"id": "482686", "revid": "277947", "url": "https://it.wikipedia.org/wiki?curid=482686", "title": "Teatro napoletano", "text": "Il teatro napoletano \u00e8 una delle pi\u00f9 antiche e conosciute tradizioni artistiche della citt\u00e0 di Napoli, che ha contribuito allo sviluppo del teatro italiano.\nOrigini.\nConsiderando come precursori i generi del teatro greco (\"fabula rinthonica\", commedia \"epicarmea\" e spettacoli \"orfici\"), le prime tracce del teatro napoletano risalgono all'opera poetica di Jacopo Sannazaro e Pietro Antonio Caracciolo tra la fine del Quattrocento e gli inizi del Cinquecento, ai tempi della corte aragonese. Jacopo Sannazaro a Castel Capuano, infatti, alla presenza di , celebr\u00f2 le vittorie degli spagnoli e la presa di Granada in un'opera dal titolo \"Arcadia\" che evocava le gesta eroiche del condottiero spagnolo. Qualche anno dopo, invece il Caracciolo present\u00f2 due opere dal titolo \"La farsa de lo cito\" e \"Imagico\", che ripudiavano il linguaggio merlettato e attingevano dal popolo sia la trama che la dialettica. I due poeti, anche attori e registi, ebbero il merito di diffondere la cultura teatrale tra i ceti minori della popolazione. Altro celebre artista, in questo periodo, fu il Velardiniello, cantastorie di strada.\nPulcinella.\nIl teatro napoletano pre-Novecento fu sostanzialmente legato alla maschera di Pulcinella. Il personaggio nacque alla fine del Cinquecento dall'attore Silvio Fiorillo, e nel seicento , fu portato in scena dall'attore Andrea Calcese. Come afferm\u00f2 Benedetto Croce nei suoi studi sull'argomento, Pulcinella denota un carattere che \u00e8 stato plasmato dai numerosi attori che l'hanno interpretata e che spesso, l'hanno utilizzata come strumento di satira e critica politica.\nPulcinella \u00e8 un personaggio che rappresenta da sempre il modo tutto napoletano di vedere il mondo, di umile rango sociale che, grazie alla sua furbizia e alla sua arte di destreggiarsi in qualsiasi situazione, riesce in qualche modo ad averla sempre vinta. Importante, per il teatro napoletano, \u00e8 il modo in cui il personaggio \u00e8 \"rielaborato\" a partire dall'Ottocento. L'ultimo interprete di Pulcinella, fu infatti Antonio Petito (1822-1876), che lo trasform\u00f2 da servo sciocco nel cittadino napoletano per antonomasia, furbo e burlesco, modernizzandolo e permettendone cos\u00ec la sua trasformazione ad opera di Eduardo Scarpetta.\nScarpetta e Felice Sciosciammocca.\nScritturato da Petito all'et\u00e0 di quindici anni, Eduardo Scarpetta ebbe il compito di impersonare nella compagnia di Petito il personaggio di Felice Sciosciammocca (letteralmente \"Felice soffia in bocca\"), sostenitore comico di Pulcinella. Alla morte di Petito, e con la scomparsa del personaggio di Pulcinella, Scarpetta si fece interprete del cambiamento di gusti nel pubblico napoletano. Elimin\u00f2 quindi definitivamente la maschera ormai obsoleta introducendo personaggi della borghesia cittadina che mantenessero per\u00f2 immutati i caratteri farseschi della tradizione.\nLe sue commedie su Felice Sciosciammocca (come ad esempio \"Il medico dei pazzi\" o \"Miseria e nobilt\u00e0\") ottennero un enorme successo a Napoli (Scarpetta si arricch\u00ec oltre ogni immaginazione) e aprirono la strada al successo dei fratelli De Filippo. Grazie al successo delle sue commedie Scarpetta si arricch\u00ec notevolmente tanto da comprarsi un lussuosissimo palazzo alla via Vittoria Colonna, nella Napoli bene, ma con un'altra commedia \"Na'santarella\" guadagnando cos\u00ec tanto da acquistare una villa al quartiere del Vomero, altra zona bene di Napoli, facendo incidere sulla facciata la scritta \"Qui rido io\". Diversi anni dopo un suo pronipote, l'attore Mario Scarpetta, per allestire il medesimo spettacolo, s'indebit\u00f2 e fu costretto a vendere la villa.\nRaffaele Viviani.\nL'opera di Raffaele Viviani si differenzia notevolmente da quella del suo contemporaneo Eduardo De Filippo, presentandosi allo stesso tempo come complementare a questa. Mentre l'opera di Eduardo ci presenta la borghesia napoletana, con i suoi problemi e la sua crisi di valori, Viviani mise in scena la plebe, i mendicanti, i venditori ambulanti: un'umanit\u00e0 disperata e disordinata che vive la sua eterna guerra per soddisfare i bisogni primari. In questo la sua poetica si allontana violentemente dalla retorica lacrimevole, pittoresca e piccolo borghese del tempo, prendendo le distanze al contempo dalla cultura positivista e ponendosi per molti versi all'interno di dinamiche creative proprie delle avanguardie. Il suo fu un teatro diverso, anomalo e sconvolgente, ma durante il fascismo subir\u00e0, con la negazione dell'uso dei dialetti, l'ostilit\u00e0 e il silenzio della critica e della stampa.\nI fratelli De Filippo.\nFigli illegittimi dello stesso Scarpetta, essendo infatti nati da una relazione con Luisa de Filippo, nipote della moglie di Scarpetta (Rosa de Filippo), i tre pi\u00f9 celebri fratelli del teatro italiano, Eduardo De Filippo, Peppino De Filippo e Titina De Filippo iniziarono giovanissimi a calcare le scene (Eduardo a soli 4 anni) e nel 1931 - dopo aver formato una loro autonoma compagnia teatrale - esordirono insieme con l'atto unico \"Natale in casa Cupiello\". Il successo di questi tre attori venne consacrato da una clamorosa tourn\u00e9e nelle citt\u00e0 italiane, bench\u00e9 sotto il fascismo Eduardo ebbe non pochi problemi per le sue posizioni contrarie al regime.\nFu solo nel dopoguerra che il successo di De Filippo giunger\u00e0 agli storici livelli di commedie quali \"Napoli Milionaria\" e \"Filumena Marturano\" ambientate in una Napoli disillusa in pieno dopoguerra, che s'imposero su scala anche internazionale (\"Filumena Marturano\" fu nel 1947 rappresentata anche a Bucarest). Per la loro solida verosimiglianza verso la realt\u00e0 contemporanea, abbandonando dunque il farsesco fine a s\u00e9 stesso che aveva contraddistinto il teatro di Pulcinella e Scarpetta, le personalit\u00e0 dei De Filippo s'imposero per la loro verve interpretativa, le intense espressioni, la sofferta gestualit\u00e0, la spontaneit\u00e0 e la vitalit\u00e0 dei personaggi impersonati, sempre a met\u00e0 tra la commedia e il dramma. Pi\u00f9 tardi De Filippo, dopo aver conosciuto la persona e la produzione di Luigi Pirandello, adatt\u00f2 e recit\u00f2 alcune sue celebri commedie (es. \"Il berretto a sonagli\") trovandovi anche l\u00ec quell'inesplicabile sottile confine tra la realt\u00e0 e la finzione, tra l'umorismo e la tragedia, che contraddistingue da sempre la natura umana.\nPi\u00f9 sul burlesco si alline\u00f2 invece Peppino, abbandonando per vari screzi Eduardo e lanciandosi nel cinema spesso in compagnia di Tot\u00f2 in memorabili commedie e giungendo persino sul punto di fondare una propria compagnia di prosa \"La compagnia teatrale italiana\" scrivendo e interpretandone numerosi testi in lingua dialettale, ad eccezione dell'atto unico \"Cupido scherza e spazza\" esilarante commedia degna del grande repertorio comico napoletano; altri lavori, ad eccezione di \"Non \u00e8 vero ma ci credo\", non ebbero il risultato sperato. Negli anni sessanta, tuttavia, per la trasmissione televisiva \"Scala reale\", interpret\u00f2 il personaggio \"Pappagone\" che divenne una maschera del teatro napoletano; fu anche fine interprete del teatro di Moli\u00e8re.\nTitina invece, rimasta col fratello Eduardo, si afferm\u00f2 nel ruolo di \"Filumena Marturano\" di Eduardo, rimasta nella storia del teatro.\nEduardo adatt\u00f2 anche commedie di Moli\u00e8re e Carlo Goldoni, ristrutturando poi a sue spese il Teatro San Ferdinando, risalente al 1790 ma distrutto durante l'ultima guerra, e formando la compagnia \"Scarpettiana\".\nTot\u00f2.\nLa personalit\u00e0 di Antonio de Curtis, in arte Tot\u00f2, s'impose al cinema, ma raccolse i suoi primi successi sulle scene di teatri periferici e dei quartieri poveri, facendo il verso al grande macchiettista napoletano: Gustavo De Marco. Tot\u00f2 era una \"maschera buffa\" nel senso letterario della \"commedia dell'arte\", un'autentica maschera (come Pulcinella e Arlecchino). \u00c8 la maschera di un piccolo \"gigante\": il pi\u00f9 comico e il pi\u00f9 napoletano, universalmente comico perch\u00e9 spesso, per suscitare le risate, non aveva bisogno di ricorrere a lazzi o alle battute scherzose: in teatro ad esempio, bastava che apparisse in scena, senza pronunciare motto, e gi\u00e0 si scaturiva l'ilarit\u00e0.\nGli era sufficiente una smorfia, un gesto, un semplice ammiccamento. E poteva fare a meno del copione: un canovaccio di poche parole, a al resto ci pensava lui, improvvisando mimica e dialogo, prolungando un breve \"sketch\" anche di quindici o venti minuti, specie se avvertiva, immediato, il calore del pubblico. Invece sul set quel calore gli mancava, e un po' ne soffriva, ma suppliva ad esso con un eccezionale mestiere. Perci\u00f2 Tot\u00f2, autentico gigante della comicit\u00e0, il meglio di s\u00e9 lo dette forse alla ribalta, superando se stesso come eccezionale caricaturista, come super-marionetta vivente dai muscoli tira-e-molla, e dalle articolazioni snodabili, anche se bisogna dire queste ultime erano caratteristiche del de Marco.\nMemorabile fu il suo ritorno sulla scena, quasi sessantenne e quasi cieco, quando apparve in una rivista \"A prescindere\", l'ultima sua passerella da gran finale, elettrizz\u00f2 gli spettatori in un'esplosione pirotecnica, sembrava che davvero i fuochi d'artificio che riproduceva, attraverso una mimica inimitabile, si moltiplicassero attorno a lui. E cos\u00ec esaltava il pubblico dopo aver inventato almeno dieci modi diversi, tutti scoppiettanti, di fare passerella, di prolungarla oltremodo, a volte anche per quindici minuti. Tot\u00f2 si alline\u00f2 col sul teatro non disdegnando per\u00f2 un certo ritorno al burlesco di stampo pulcinellesco.\nIl variet\u00e0 e il teatro macchiettistico.\nIl variet\u00e0, cos\u00ec come l'avanspettacolo nasce a Napoli verso la fine dell'Ottocento e l'inizio del XX secolo, pi\u00f9 semplicemente chiamato \"Caf\u00e9-chantant\", era il periodo della \"Belle \u00c9poque\" in cui Napoli e Parigi erano le capitali culturali d'Europa. Chiamato cos\u00ec perch\u00e9 le esibizioni degli artisti avvenivano nei caff\u00e8 e sale da t\u00e8, il famosissimo \"Caflish\", poi cominci\u00f2 ad ampliarsi come spettacolo teatrale vero e proprio, passando non distante dal caff\u00e8, alla bomboniera di via Chiaia il \" Teatro Sannazaro\". Lo spettacolo era suddiviso in due tempi e vari quadri, a seconda delle esibizioni, nel primo si esibivano ballerine, cantanti, illusionisti e guitti. Nel secondo le vedette pi\u00f9 attese le sciantose e soprattutto \"le macchiette\". In pratica erano degli attori che cantavano in modo caricaturale.\nLa prima macchietta in assoluto fu il napoletano Nicola Maldacea, celebre attore e canzonettista, il quale si esib\u00ec nelle prime riuscite macchiette al \"Salone Margherita\" con notevole successo, dando alle canzoni un'impressione efficace con la massima spontaneit\u00e0 caricaturale, creando cos\u00ec l'attore che canta.\nL'epoca d'oro del \"caf\u00e8-chantant\" a Napoli coincise con i grandi successi delle pi\u00f9 spigliate canzonettiste, tra queste vanno ricordate: \"Elvira Donnarumma e Gilda Mignonette.\nDue assi della melodiosa canzone e della macchietta, furono senz'altro Pasquariello e Gill. Gennaro Pasquariello si dedic\u00f2 anima e corpo al \"Caff\u00e8-concerto\" e, quindi al variet\u00e0 di gran classe affermandosi nei primi anni del Novecento al \"Salone Margherita\". Le sue interpretazioni erano caratterizzate da una tecnica sicurissima e da una sopraffina sensibilit\u00e0 vocale. Armando Gill, nome d'arte di Michele Testa, pur non avendo una voce estesa e una non perfetta intonazione, suppliva a questo con le doti di fine dicitore che ritornelli e finali, caricava di toni comunicativi e pieni di sentimentalismo, strappando applausi a scena aperta.\nAltro grande interprete del genere, sempre ad inizio secolo, fu Gustavo De Marco cui Tot\u00f2 trasse ispirazione.\nNegli anni trenta i fratelli Guido (la spalla) e Giorgio (il comico), detti Beb\u00e8 e Ciccio, nativi di Casagiove (Caserta), si presentarono per la prima volta sulla scena, uno in \"tight\" e bombetta, l'altro con finto nasone, legato con lo spago dietro la nuca, ed enormi baffoni spioventi. Il primo autoritario e severo, traeva risalto dalla parlantina sciolta che, dopo aver raccontato storie inverosimili e dopo una lunga pausa, concludeva con una paradossale battuta buffa. I De Rege sono anche ricordati per aver inventato l'ormai celebre frase introduttiva \"Vieni avanti cretino\"\nNello stesso periodo, nella compagnia dei \"De Filippo\", venne alla ribalta un'attrice, figura segaligna e voce da militare in pensione: Tina Pica. Figlia d'arte, suo padre Giuseppe fu interprete del personaggio di \"Don Anselmo Tartaglia\". La naturalezza interpretativa della Pica non la costringeva a dover recitare semplicemente un copione, in quanto lei stessa si considerava \"Il personaggio\".\nA cavallo tra gli anni trenta e quaranta, inizi\u00f2 a diffondersi l'abitudine per intere famiglie nel dedicarsi al teatro di avanspettacolo: chi faceva il capo-comico, chi la soubrette, la macchietta, il macchinista ecc. Spesso erano costretti loro malgrado ad accettare miserevoli scritture anche se capaci teatranti. Tra queste vi era la famiglia Maggio, il cui capostipite era Mim\u00ec e i suoi sedici figli, di cui sette attori: Enzo, Beniamino, Dante, Icadio, Pupella, Rosalia e Margherita.\nBeniamino era il pi\u00f9 popolare dei fratelli Maggio, tanto che la critica lo consider\u00f2 una delle pi\u00f9 grandi macchiette del teatro napoletano. Per\u00f2 la stessa critica considerava Dante il pi\u00f9 bravo dei fratelli, il quale possedeva le doti del ritmo, delle pause, dei tempi giusti, della mimica e di una voce ben modulata. Enzo, invece, il pi\u00f9 anziano non riusc\u00ec a tenere il passo dei due fratelli. Tra le sorelle la pi\u00f9 zelante fu certamente Pupella, che si afferm\u00f2 soprattutto come attrice di prosa. Rosalia, invece, era la pi\u00f9 attraente in famiglia ed era la soubrette. Icadio, invece, mor\u00ec giovane e Margherita lavor\u00f2 sporadicamente.\nUn discorso a parte meritano i cosiddetti \"murmuliatori\" e della loro doppia vita: di giorno impresari di feste di piazza e di ricevimenti con attori e cantanti, di notte manipolatori di informazioni su noti personaggi, fin nei minimi dettagli per poi rielaborarli a proprio interesse. Andavano dall'uno o dall'altro artista elogiandoli di volta in volta, magari facendosi fotografare insieme, per poi denigrarli di nascosto al fine di condizionare il loro valore sul mercato. Fu a causa delle loro maldicenze che Giuseppe Marotta ebbe a schiaffeggiare pubblicamente un suo collega Mario Stefanile.\nSuccessivamente giunsero alla ribalta altri celebri caratteristi: Pietro De Vico, Franco Sportelli, Ugo D'Alessio, Carlo e Aldo Giuffr\u00e9, Enzo Turco, Peppino Villani, Nino Milano, Rino Genovese, Marchitiello, Maghizzano, Fregolino, Leo Brandi e Trottolino. Fino a tempi pi\u00f9 recenti, ovvero: Rino Marcelli, Giacomo Rizzo, Tommaso Bianco e Vittorio Marsiglia.\nMa su tutti questi spicca il nome del pi\u00f9 grande in questo genere: Nino Taranto.\nNino Taranto.\nPer interpretare grottescamente le macchiette di \"Cioffi-Pisano\", Taranto aveva inventato la tipica paglietta dentellata, sforbiciata a tre punte. Debutt\u00f2 nel variet\u00e0 a met\u00e0 degli anni venti, all'et\u00e0 di diciassette anni, bazzicando palcoscenici minori napoletani come cantante comico. Poi nel 1936 divenne capo-comico dedicandosi soprattutto alla rivista per quasi vent'anni, prima di passare al teatro di prosa vivianesco. I copioni di rivista \"marca Taranto\" furono dei risonanti successi del dopoguerra in tutta Italia, venivano scritti la maggior parte da autori napoletani, come Nelli e Mangini e talvolta da Michele Galdieri. Il suo cavallo di battaglia fu la celebre canzone \"Ciccio formaggio\". Al suo fianco vi era sempre l'inseparabile fratello minore Carlo, e spesso affiancato da grandi caratteriste quali Tecla Scarano e Dolores Palumbo. La sua ultima compagna di \"lavoro\" fu Luisa Conte nelle sue ultime interpretazioni al teatro Sannazaro negli anni ottanta.\nLa sceneggiata.\nCuriosamente fu a cavallo tra le due guerre, che nacque nel 1919 e si concluse nel 1940, salvo un ritorno negli anni settanta, la sceneggiata ovvero la \"sceneggiatura\" dei versi di una canzone, versi ampliati tanto da ottenere un copione, portata con successo grazie all'affiatata compagnia \"Cafiero-Fumo\". Vi si cimentarono diversi artisti quali Pasquariello, Gill, la Mignonette ed altri autori come Enzo Lucio Murolo, Valente, Chiaruzzi, Gaspare e Oscar Di Maio, Libero Bovio e Salvatore Di Giacomo, e tra gli interpreti anche Nino Taranto. In un primo periodo la sceneggiata era tratta da una canzone e, talvolta, anche da una poesia, molte volte caratterizzata dai risvolti drammatici, ambientata nei bassi, nei vicoli, nei quartieri pi\u00f9 poveri e malfamati. Anche per questo motivo si pu\u00f2 dire che Raffaele Viviani e Cresenzo Di Maio ne siano stati, soprattutto l'ultimo, i precursori.\nIl secondo periodo, quello degli anni settanta-ottanta \u00e8 stata anch'essa improntata da versi di canzoni, ma mentre nell'antica sceneggiata si raccontavano le miserie della povera gente a volte con toni sia drammatici che comici, in quella moderna si ritrovava spesso la figura del mammasantissima, il cosiddetto \"guappo buono\".\nSecondo alcuni critici la sceneggiata \"moderna\", quella di Mario Merola (che interpreta sia alcune delle \"nuove\" sceneggiate, sia quelle classiche: \"Zappatore\", \"I Figli\", \"Lacrime Napulitane\" ecc.), Pino Mauro, Mario Da Vinci e Mario Trevi, \u00e8 stata la progenitrice di un filone dei cantanti neo-melodici. Tale filone di cantanti neo-melodici, in alcuni casi \u00e8 composto anche da cantanti, o pseudo-cantanti, i cui testi delle canzoni furono tacciati come \u201cistigazione alla malavita\u201d. La polemica fece tanta eco che nel 2007, l'allora Ministro degli interni Giuliano Amato, lanci\u00f2 un monito contro chi scriveva e cantava testi del genere, in quanto risultavano fuorvianti rispetto alla tradizionale canzone napoletana.\nIn tempi recenti, con la riapertura del teatro \"Trianon\", il direttore artistico Nino D'Angelo, ha riproposto le edizioni dell'antica sceneggiata, rivalutandone gli aspetti artistici di questo genere e anche culturali, la cultura della strada, ma non intesa come malavita, quanto piuttosto di miseria e sopraffazione.\nRoberto De Simone.\nCompositore, musicologo, autore e regista. \u00c8 stato un grande innovatore e ricercatore del patrimonio culturale, teatrale e musicale della tradizione popolare partenopea, trovando tracce di \"villanelle, laudi e strambotti\", laddove la tradizione \u00e8 andata persa. Fondando cos\u00ec, nel 1967, insieme ad un gruppo di giovani musicisti (Peppe Barra, Giovanni Mauriello, Patrizio Trampetti, Carlo D'Angi\u00f2, Fausta Vetere ed Eugenio Bennato) la Nuova Compagnia di Canto Popolare, di cui fu animatore, ricercatore e elaboratore. Dopo l'attivit\u00e0 musicale accentua progressivamente la ricerca teatrale, e grazie a lui si potranno ammirare opere del Cinquecento, Seicento e Settecento come. \"La Lucilla costante, \"Il bazzeriota\", \"La cantata dei pastori\", \"Le 99 disgrazie di Pulcinella\" e tante altre. Il gran capolavoro arriv\u00f2 nel 1976 con la favola in musica \"La gatta Cenerentola\".\nMassimo Troisi.\nIl cabaret nacque negli anni sessanta, come forma di intrattenimento comico nei locali milanesi. Molto lontano dalla tradizionale comicit\u00e0 napoletana, fin quando negli anni settanta in una trasmissione televisiva della RAI (Non stop) un gruppo di tre amici (Massimo Troisi, Lello Arena ed Enzo De Caro) di San Giorgio a Cremano (Napoli) si presentarono al pubblico con il nome de \"La smorfia\", cui mente e ideatore era Massimo Troisi.\nTroisi riusc\u00ec a sovvertire un luogo comune dando una forma di teatralit\u00e0 al cabaret, che fino al quel momento era improntato solo su barzellette e aneddoti. Infatti con la sua mimica facciale, quel suo parlare sempre in dialetto e talvolta imbranato, ne fecero un'altra maschera del grande repertorio del teatro napoletano, un Pulcinella moderno, senza costume e maschera. L'ultimo commediante, a pari dei grandi del passato, certo non aveva forse la frenesia di Tot\u00f2 n\u00e9 le nascoste profondit\u00e0 amare di Eduardo, pur riecheggiandone in parte certe doti espressive, ma appunto era se stesso, unico, e la scomparsa prematura (41 anni) gli ha impedito certamente di dare ancora tutto il meglio di s\u00e9.\nCelebri attori teatrali napoletani.\nA\nB\nC\nD\nE\nF\nG\nH\nI\nJ\nL\nM\nN\nO\nP\nR\nS\nT\nU\nV\nW"}
{"id": "482689", "revid": "3732", "url": "https://it.wikipedia.org/wiki?curid=482689", "title": "The Times", "text": "The Times \u00e8 un quotidiano britannico che ha sede a Londra.\nFu il primo a chiamarsi \"Times\", pertanto non va confuso con i molti altri giornali del mondo che hanno un nome simile, ad esempio il \"New York Times\", il \"Los Angeles Times\", il \"Times of India\", l'\"Irish Times\", il \"Financial Times\" ed il settimanale d'attualit\u00e0 \"Time\". Una caratteristica del giornale \u00e8 stato il celeberrimo carattere tipografico Times New Roman, usato dal 1932 ma sostituito diverse volte a partire dal 1972 per approdare nel 2006 al \"Times Modern\".\nAssieme all'edizione domenicale, \"Sunday Times\", il \"Times\" \u00e8 pubblicato dalla Times Newspapers Limited, controllata da News International societ\u00e0 del gruppo News Corp di propriet\u00e0 dell'australiano Rupert Murdoch. Il quotidiano si colloca nell'area moderata, vicina al Partito Conservatore. Ci\u00f2 non gli ha impedito di dare il suo sostegno nel 2001 e nel 2005 al Partito Laburista di Tony Blair alle elezioni politiche.\nIl 26 novembre 2003, imitando il concorrente \"Independent\", il \"Times\" \u00e8 uscito per la prima volta in due formati: il tradizionale \"nove colonne\" (74,9x59,7\u00a0cm, \"broadsheet\" in inglese) e il \"tabloid\", il formato della stampa \"popular\". Dopo quasi un anno di prova le vendite sono salite da 560.000 a 660.000; l'editore ha deciso di passare definitivamente al tabloid: una svolta storica per la stampa inglese. L'allora direttore Robert Thomson, nell'editoriale del 30 ottobre 2004 annunciava ai lettori il passaggio al nuovo formato. Dal 6 giugno 2006 il quotidiano ha anche un'edizione negli Stati Uniti. Nel febbraio 2013 il \"Times\" ha avuto una tiratura media di circa 393.000 copie al giorno. Il 27 agosto 2016 \u00e8 stato raggiunto il traguardo dei 72.000 numeri pubblicati.\nStoria.\nDalla fondazione al 1900.\nNel 1784 l'uomo d'affari londinese John Walter fond\u00f2 \u00abThe Daily Universal Register\u00bb. Pubblicato a partire dal 1\u00ba gennaio 1785, si trattava di un bollettino di annunci pubblicitari. Raggiunto un soddisfacente equilibrio finanziario, tre anni dopo Walter trasform\u00f2 il bollettino in quotidiano d'informazione cambiando il nome in \u00abThe Times\u00bb (1788). L'idea di Walter era di fare un giornale indipendente e rivolto al pubblico generalizzato, senza una classe sociale di riferimento. Stampato in 1600 copie, veniva venduto a 3 pence. La testata si distingueva dalle altre poich\u00e9 riportava lo Stemma reale del Regno Unito. Una particolarit\u00e0 del \u00abTimes\u00bb dell'epoca era la mancanza di una vera e propria prima pagina con le notizie pi\u00f9 importanti del giorno, sostituita da una pagina contenente annunci di carattere economico o sociale (nascite, morti, matrimoni). Altro elemento caratteristico era la mancanza di firme in calce agli articoli pubblicati.\nLa Rivoluzione francese, iniziata nel 1789, permise al \u00abTimes\u00bb di fare un salto di qualit\u00e0. Walter mand\u00f2 un cronista a Parigi affinch\u00e9 descrivesse gli avvenimenti direttamente sul luogo in cui si svolgevano. Le tempestive notizie permisero al quotidiano di quasi triplicare la sua tiratura, arrivando a circa 4200 copie. La rapidit\u00e0 nel riportare i grandi fatti dell'Europa continentale diede al giornale un'improvvisa notoriet\u00e0.\nI Walter furono allo stesso tempo direttori, proprietari e stampatori del quotidiano. Nel 1803 John Walter II successe al padre. Il miglioramento della tecnologia di stampa risult\u00f2 decisivo per il consolidamento del giornale. A quel tempo, per stampare le 3-4.000 copie di tiratura occorrevano parecchie ore. Il lavoro era eseguito interamente a mano. Nel 1811 un tedesco, Friedrich K\u00f6nig, brevett\u00f2 in Sassonia una macchina automatica a vapore. Tre anni dopo Walter chiam\u00f2 l'inventore a Londra affidandogli la costruzione di una pressa piano-cilindrica a vapore per il \u00abTimes\u00bb. K\u00f6nig e il suo assistente, Andreas Bauer, lavorarono diversi mesi. La notte tra il 28 e il 29 novembre 1814 usc\u00ec il primo numero del \u00abTimes\u00bb stampato con il nuovo macchinario. Nell'occasione venne adottato anche un nuovo carattere tipografico. Con la nuova tecnologia, Walter pot\u00e9 decuplicare il numero di copie stampate.\nJohn Walter II fu il primo a creare una redazione: a) composta interamente da giornalisti; b) che lavoravano a tempo pieno (quindi in esclusiva) per il giornale. Tale struttura verr\u00e0 poi imitata da tutti i giornali britannici. Nel 1817 Walter lasci\u00f2 la direzione a Thomas Barnes. Nacque cos\u00ec la figura del direttore moderno, un giornalista autonomo dall'editore e capo unico della redazione. Un'altra innovazione di John Walter II fu quella di assumere, per la sezione politica, giornalisti di diversi orientamenti, in modo che il \u00abTimes\u00bb non apparisse mai allineato al governo.\nMerito del quotidiano londinese fu anche quello di aver pubblicato le prime corrispondenze dall'estero ed i primi \"reportage\" di guerra, come quelli di William Howard Russell durante la Guerra di Crimea (1853-56). Dal 1847 il Times fu stampato con la pressa rotativa, inventata da Augustus Applegath espressamente per il quotidiano londinese.\nNel 1860 il direttore dell'epoca, John Walter III, introdusse per la prima volta fra i quotidiani inglesi la rotativa \"Walter\", che permetteva la stampa di 60.000 copie al giorno. Walter III diffuse in tutta la stampa inglese l'uso della stereotipia e dei cilindri. Nella seconda met\u00e0 del secolo la capacit\u00e0 di stampa aument\u00f2 enormemente, passando da 12.000 a 120.000 copie l'ora. Nel 1890, giornale londinese sfior\u00f2 una tiratura di 300.000 copie giornaliere.\nA quell'epoca il \u00abTimes\u00bb costava 3 pence, mentre gli altri giornali erano venduti a 1 penny o 1 mezzo penny.\nIl pi\u00f9 celebre scoop del \u00abTimes\u00bb in tutta la seconda met\u00e0 dell'Ottocento fu la pubblicazione del Trattato di Berlino nel giorno stesso in cui venne firmato.\nIl XX secolo.\nIl Times fu di propriet\u00e0 della famiglia Walter dalla fondazione fino alla quarta generazione. Nel 1907 Arthur Fraser Walter (Walter IV) cre\u00f2 una societ\u00e0 a responsabilit\u00e0 limitata. Ad acquistare la quota di maggioranza fu Alfred Harmsworth, il proprietario del concorrente \"Daily Mail\".\nEventi.\nIl \"Times\", con il British Film Institute, sponsorizza il \"London Film Festival\" (o meglio, \"The Times bfi London Film Festival\"). Nel 2005 \u00e8 il pi\u00f9 grande festival cinematografico europeo.\nIl \"Times\" sponsorizza anche il \"Cheltenham Festival of Literature\"."}
{"id": "482690", "revid": "838137", "url": "https://it.wikipedia.org/wiki?curid=482690", "title": "Herpesvirus umano 5", "text": "L'herpesvirus umano 5 o, in inglese, Human herpesvirus 5 (HHV-5, Human betaherpesvirus 5 ) \u00e8 una specie di virus del genere \"Cytomegalovirus\", della famiglia \"Herpesviridae\" alla quale appartiene anche il virus dell'herpes labiale e genitale (\"Herpes simplex\"), della varicella (\"Varicella-zoster\"), della mononucleosi infettiva (virus di Epstein-Barr).\nInfezione primaria.\nViene contratta nell'infanzia e nell'adolescenza, ma anche in et\u00e0 adulta.\nSono sede di infezione primaria multipla le cellule epiteliali, le mucose, i linfonodi.\nPermane in forma latente per tutta la vita nel sangue periferico, nell'epitelio dei tubuli renali e nell'epitelio delle ghiandole salivari.\nInfezione.\n\u00c8 spesso asintomatica (sia primaria che ricorrente), o con sintomi modesti: febbre persistente, astenia, mialgia, adenomegalia, linfoadenopatia (prima simil mononucleosica).\nTalvolta negli adulti vengono colpiti milza e fegato con modesto rigonfiamento degli stessi (splenoepatomegalia) e con un'alterazione della funzionalit\u00e0 epatica.\nSi riscontrano invece forme gravi negli immunocompromessi (come gli affetti da AIDS e i soggetti trapiantati in terapia immunosoppressiva) con coinvolgimento di vari organi: polmoniti, epatiti, coliti, esofagiti, nefriti.\nNei malati di AIDS ha una localizzazione oculare, (retinite da CMV).\nPer coloro che subiscono un trapianto pu\u00f2 causare polmonite interstiziale.\nCausa la mononucleosi ad anticorpi eterofili negativa.\nInfine, poich\u00e9 il feto \u00e8 da considerarsi immunologicamente immaturo, il virus pu\u00f2 risultare molto pericoloso per il nascituro ed \u00e8 quindi compreso tra i membri del complesso TORCH per cui la donna in gravidanza deve effettuare i dovuti controlli di screening.\nTrasmissione.\nSi trasmette tramite secrezioni contaminate, trapianti di tessuti infetti, sangue, rapporti sessuali.\nDurante la gravidanza, soprattutto nel primo trimestre di gestazione, l'infezione primaria pu\u00f2 causare aborto o gravi danni al feto, tra cui ritardo mentale.\nTerapia.\nSi somministrano farmaci quali ganciclovir, valganciclovir e foscarnet (inibitori della sintesi di DNA virale);\nda qualche tempo, in via sperimentale e apparentemente con buoni risultati, si effettuano infusioni di immunoglobuline alle gestanti infette. In particolare vengono effettuate a Genova, al Gaslini, e a Padova presso l'Istituto di Malattie Infettive."}
{"id": "482695", "revid": "287204", "url": "https://it.wikipedia.org/wiki?curid=482695", "title": "Vladimir Jakovlevic Propp", "text": ""}
{"id": "482696", "revid": "1573940", "url": "https://it.wikipedia.org/wiki?curid=482696", "title": "Hoplia", "text": "Hoplia , \u00e8 un genere di piccoli insetti coleotteri, appartenenti alla famiglia Scarabaeidae.\nDescrizione.\nAl pari degli altri Hopliini hanno spesso livree dai colori vivaci e presentano pelosit\u00e0 pi\u00f9 o meno marcate sul capo e sul pronoto. Hanno zampe posteriori grandi e potenti. Il carattere distintivo del genere \u00e8 rappresentato dalla presenza di un singolo artiglio mesotarsico sulle zampe posteriori.\nBiologia.\nSono insetti fitofagi. Gli adulti si nutrono di fiori e foglie, foraggiando spesso in piccoli gruppi. Le larve si nutrono delle radici di diverse specie di piante.\nDistribuzione e habitat.\nIl genere ha una distribuzione subcosmopolita essendo presente in tutti i continenti eccetto l'Oceania e l'Antartide.\nTassonomia.\nIl genere comprende le seguenti specie:\nUna specie particolarmente interessante \u00e8 \"Hoplia attilioi\", descritta da Massa nel 1979, che ha un areale estremamente piccolo (endemismo puntiforme), limitato alla localit\u00e0 Capo Feto di Mazara del Vallo.\"H. attilioi\" presenta diverse analogie con \"H. africana\" che invece \u00e8 segnalata per il Nordafrica. I maschi di \"H. attilioi\" sono tipicamente floricoli ed il loro stadio immaginale \u00e8 presente in primavera inoltrata; della femmina sono stati finora rinvenuti solo due esemplari."}
{"id": "482697", "revid": "21079", "url": "https://it.wikipedia.org/wiki?curid=482697", "title": "Normale alla curva", "text": ""}
{"id": "482698", "revid": "1543377", "url": "https://it.wikipedia.org/wiki?curid=482698", "title": "Don Bachardy", "text": "Biografia.\nDopo avere incontrato, ancora molto giovane, lo scrittore inglese Christopher Isherwood, inizi\u00f2 con lui una relazione che sarebbe durata per tre decenni, fino alla morte di Isherwood, avvenuta nel 1986.\nNel 1953 Bachardy si trasfer\u00ec a Santa Monica, in California, andando a vivere assieme ad Isherwood. Il rapporto fra i due ha avuto anche l'aspetto di una collaborazione artistica, dato che Bachardy ha illustrato con ritratti e disegni alcuni libri del compagno.\nLa vita e l'opera di Don Bachardy sono ampiamente descritte nel cortometraggio \"Gli occhi di Don Bachardy\", diretto dal regista Terry Sanders. Egli inoltre \u00e8 stato una fonte d'ispirazione per molti romanzi di Isherwood (il cui romanzo \"Un uomo solo\" racconta, sia pure trasfigurandolo e cambiandone i dettagli, il primo incontro con Bachardy).\nUno dei suoi lavori pi\u00f9 importanti \u00e8 il ritratto del governatore della California Jerry Brown, che \u00e8 attualmente conservato nello State Capitol Museum. Il democratico Brown va molto orgoglioso del quadro, tanto che ha deciso di inserire tale immagine nella home page del suo sito ufficiale."}
{"id": "482699", "revid": "144796", "url": "https://it.wikipedia.org/wiki?curid=482699", "title": "Pietro Grossolano", "text": "Biografia.\nInizi\u00f2 la carriera ecclesiastica come primo superiore Preposito dell'importante Abbazia di Ferrania, fondata nel 1096 da Bonifacio del Vasto e dal nipote Enrico I Del Carretto. Nel 1098 fu eletto vescovo di Savona.\nQuando l'arcivescovo di Milano Anselmo part\u00ec per le crociate Grossolano si rec\u00f2 a Milano divenendo vicario generale di Anselmo, ma rimanendo nel contempo vescovo di Savona.\nAlla notizia della morte di Anselmo, gli successe sulla cattedra arcivescovile (1102).\nAlla sua elezione, si oppose l'anziano sacerdote Liprando, che dinanzi a un sinodo provinciale accus\u00f2 Grossolano di simonia e propose la prova del fuoco come giudizio di Dio per comprovare le sue accuse. La vicenda, tramandata dallo storico Landolfo Iuniore \u00e8 tornata di attualit\u00e0 in tempi pi\u00f9 recenti, quando Enzo Jannacci e Dario Fo hanno composto su di essa la canzone\n\"Prete Liprando e il giudizio di Dio\", che compare nell'album \"Enzo Jannacci in teatro\".\nIl 25 marzo 1103 furono preparate, sulla piazza della basilica ambrosiana, due grosse cataste di legna tra le quali c'era un passaggio di larghezza inferiore al metro. Venne appiccato il fuoco e Liprando vi pass\u00f2 in mezzo superando cos\u00ec la prova del fuoco dinanzi al popolo. Grossolano dovette abbandonare Milano e si rec\u00f2 a Roma, dove il Concilio Lateranense lo ristabil\u00ec sulla cattedra milanese nel 1105. Inviso ai milanesi, non pot\u00e9 rientrare nella diocesi e si rec\u00f2 in pellegrinaggio a Gerusalemme e a Costantinopoli dove, alla presenza dell'imperatore Alessio, tenne diverse dispute teologiche con i Greco-ortodossi, i quali lo chiamavano Grisolao. Verso il 1112 i milanesi elessero come nuovo arcivescovo Giordano da Clivio.\nNel 1116 papa Pasquale II ingiunse a Grossolano di fare ritorno alla diocesi di Savona, ma Grossolano umiliato si rec\u00f2 invece a Roma, ove mor\u00ec il 6 agosto 1117 nel monastero di san Saba, sull'Aventino."}
{"id": "482700", "revid": "547034", "url": "https://it.wikipedia.org/wiki?curid=482700", "title": "Domenico Capranica", "text": "Ebbe grande influenza sulla vita ecclesiale del XV secolo, \nBiografia.\nEra figlio di Niccol\u00f2 Pantagati da Capranica e di sua moglie, Iacobella. Domenico, col quale iniziarono le fortune della famiglia che prendeva nome dalla originaria Capranica Prenestina, feudo dei Colonna fino al 1563, fu personaggio di spicco nella Roma della prima met\u00e0 del Quattrocento. Nato col secolo, si form\u00f2 alle Universit\u00e0 di Padova e di Bologna, dove fu allievo tra gli altri del giurista Floriano Sampieri.\nCarriera ecclesiastica.\nInizi\u00f2 la sua carriera ecclesiastica e politica col papa Colonna Martino V: prima come chierico della Camera Apostolica nel 1423, vescovo di Fermo l'anno seguente, governatore di Forl\u00ec nel 1426, riuscendo ad impedire il ritorno di Antonio Ordelaffi, cardinale del titolo di Santa Maria in Via Lata nel 1430. Fu paciere fra Firenze e il Ducato di Milano.\nIn seguito alla morte di papa Martino V, la porpora cardinalizia gli fu contestata; venne definitivamente riconosciuta solo due anni dopo, mentre partecipava al concilio di Basilea; concilio al quale il Capranica continu\u00f2 a prendere parte dal 1438 al 1443 - seguendolo nei trasferimenti a Ferrara prima e poi a Firenze - durante il papato di Eugenio IV. Nel 1443 veniva promosso vicario generale della marca di Ancona. Da papa Niccol\u00f2 V Domenico riceveva, nel 1449, la nomina a Penitenziere maggiore, che l'avrebbe impegnato nell'imminente Giubileo e che richiedeva la sua stabile presenza a Roma; intorno a quella data egli avvi\u00f2 i lavori per la sua nuova residenza presso il Pantheon, nella piazza di Santa Maria in Aquiro.\nNel 1453 si rese benemerito del papa, denunciando la congiura di Stefano Porcari, e nell'ultimo periodo della non lunga vita svolse importanti incarichi diplomatici, in particolare presso il re di Napoli Alfonso V d'Aragona (1453).\nDomenico Capranica fu un buon umanista (nel suo palazzo raccolse una preziosa biblioteca di codici, conservato alla Biblioteca Apostolica Vaticana), ma soprattutto cultore degli studi teologici e filosofici ed autore di opuscoli di argomento morale, ecclesiastico e politico.\nFondatore dell'Almo collegio Capranica.\nDue anni prima della morte fond\u00f2 il \"Collegio dei poveri scolari della Sapienza Firmana\", oggi Almo collegio Capranica. La denominazione originaria era motivata dalla sua carica di vescovo di Fermo; ragione per la quale anche la piazza fu chiamata, per un certo periodo, \"del Cardinale di Fermo\". Il Collegio era destinato a giovani di umile condizione, romani di nascita, ma con l'eccezione per i fermani, che avevano deciso di intraprendere la carriera ecclesiastica, perch\u00e9 studiassero soprattutto teologia e diritto canonico. Veniva cos\u00ec anticipata di un secolo l'istituzione dei seminari, decisa dal Concilio di Trento nel 1563.\nIl Capranica predispose ogni cosa perch\u00e9 il progetto andasse in porto. Ne assicur\u00f2 il mantenimento con le rendite immobiliari: una casa detta \"delle due torri\" presso Sant'Agostino ed un'altra in piazza di Pietra, nella parrocchia di Santo Stefano del Trullo; i due casali fuori porta Maggiore detti Boccamazzi e Monumento che formarono la tenuta della \"Sapienza\": l'attuale borgata di Tor Sapienza. Fiss\u00f2 regole precise per ogni aspetto della vita collegiale, redigendone personalmente le \"Constitutiones\": significativi, per quei tempi di non eccessivo rigore, gli obblighi per i futuri sacerdoti della messa quotidiana, del celibato ecclesiastico, dell'obbedienza al Papa, dello studio costante della teologia e in particolare di San Tommaso.\nGli alunni dovevano governarsi da soli, eleggendo tra di loro il rettore, i consiglieri e i bibliotecari, che dovevano essere confermati dai patroni e rimanevano in carica un anno. Il Capranica volle affidare la tutela e l'amministrazione all'autorit\u00e0 dei Conservatori dell'Urbe, dei Capi Rione e soprattutto dei Guardiani dell'Arciconfraternita del Santissimo Salvatore \"ad Sancta Sanctorum\", Confraternita alla quale egli stesso era iscritto, i quali assicurarono la loro disponibilit\u00e0 in tal senso il 24 dicembre 1456. Il 5 gennaio 1457 - data ritenuta come quella di fondazione dell'istituto - avvenne la presa in consegna dei beni.\nMorte.\nDomenico Capranica mor\u00ec il 14 agosto 1458, sei giorni dopo la morte di papa Callisto III, al quale era ormai dato per scontato dovesse succedere: a un passo, dunque, dal massimo riconoscimento di una straordinaria carriera. Fu sepolto nella cappella gentilizia che aveva ottenuto nel 1449 in Santa Maria sopra Minerva, chiesa dell'ordine domenicano da lui prediletto, nel monumento funebre scolpito da Andrea Bregno che gli eresse il fratello Angelo, suo erede ed esecutore testamentario (il testamento, sottoscritto il 13 agosto 1458, \u00e8 conservato presso l'archivio Barberini)."}
{"id": "482707", "revid": "125202874", "url": "https://it.wikipedia.org/wiki?curid=482707", "title": "Bebe (cantante)", "text": "Biografia.\nBebe \u00e8 figlia di due cantanti, componenti del gruppo folk \"Surberina\". Circondata dagli strumenti musicali, mostra ben presto una inclinazione per la musica. Per il lavoro dei suoi genitori, la cantante si trasferisce fin da bambina in diverse citt\u00e0, Zafra, M\u00e9rida e Badajoz.\nNel 1995 entra come corista nel gruppo \"Vanagloria\". Nel 1996, terminati gli studi, si trasferisce a Madrid per studiare arte drammatica. Dopo pochi mesi inizia a scrivere canzoni e si esibisce nei locali della capitale.\nNel 2001 vince un concorso di cantautori in Estremadura.\nCarriera.\nNel 2002 inizia a collaborare con alcuni artisti spagnoli, in particolare Tontxu e Luis Pastor. Grazie a queste collaborazioni, la sua musica acquista nuove tonalit\u00e0 e contrasti.\nNel frattempo si avvicina concretamente al cinema e recita nei film \"Al sur de Granada\", \" El Oro de Mosc\u00fa \" ed in un episodio della serie \" El comisario\".\nAlla fine del 2003 viene messa sotto contratto dalla EMI.\nConosce il produttore Carlos Jean e assieme compongono alcuni brani in cui la cantante mostra tutto il suo stile e la sua carica femminista.\nNel marzo 2004 esce il suo primo album intitolato \"Pafuera telara\u00f1as\" prodotto con Carlos Jean e vince l'Ondas Award come miglior nuova artista.\nL'album presenta un sound che va dal flamenco al pop e un pizzico di ska, affronta temi molto forti, dalla violenza contro le donne all'amore, passando per la masturbazione femminile.\nDall'album \"Pafuera telara\u00f1as\" vengono estratti ben cinque singoli, tra questi \"Malo\", il brano pi\u00f9 famoso, le porta una notevole popolarit\u00e0.\nNel 2005 ottiene 5 nomination ai \"Latin Grammy Awards\" vincendo un Grammy come miglior nuovo artista e conquistando altri 4 premi musicali: miglior album pop, miglior nuovo compositore, miglior nuovo artista e miglior video-clip.\nConquista cinque dischi di platino in Spagna e vende pi\u00f9 di 500.000 copie in tutto il mondo restando per oltre 100 settimane in cima alla classifica spagnola.\nCon il successo di \"Pafuera telara\u00f1as\", Bebe inizia un lungo tour in giro per il mondo partendo dalla Spagna ed esibendosi in numerose citt\u00e0 europee fino ad arrivare in America.\nNel 2006 il singolo \"Malo\" debutta anche in Italia e si rivela subito un grande successo programmato in tutte le radio.\nIl 27 giugno 2006 con la sua popolarit\u00e0 arrivata ai massimi livelli, Bebe annuncia il suo ritiro per un anno dalle scene musicali per dedicarsi completamente alla carriera di attrice.\nTuttavia, l'artista accetta di esibirsi per la prima volta in Italia il 26 settembre 2006 nel programma condotto da Gianni Morandi \"Non facciamoci prendere dal panico\".\nNella sua carriera di attrice ha recitato, con ruoli da protagonista, nei seguenti film: \"Ca\u00f3tica Ana\", \"La educaci\u00f3n de las hadas\", \"El oro de Mosc\u00fa \", \"Al sur de Granada\", \"Entre cien fuegos\" e \"Busco\" (cortometraggio).\nIl 30 giugno 2009, cinque anni dopo il suo debutto discografico, esce il secondo album chiamato \"Y.\" (Y Punto), prodotto da Carlos Jean gi\u00e0 produttore del primo, da cui vengono estratti quattro singoli: \"La bicha\", \"Me fui\", \"Pa mi casa\" e \"Busco me\".\nNella cerimonia del Latin Grammy Awards 2009, Bebe dichiara di essere in attesa del suo primo figlio.\nIl 31 marzo 2010 dar\u00e0 alla luce la sua prima figlia chiamata Candela.\nIl 25 novembre 2011 viene lanciato su iTunes il singolo \"K.I.E.R.E.M.E\" che anticipa l'uscita del terzo album chiamato \"Un pokito de rocanrol\", messo in vendita in tutto il mondo il 6 febbraio 2012, prodotto da Carlos Jean su etichetta EMI. \nDallo stesso vengono successivamente estratti altri due singoli \"Adi\u00f3s\" e \"Me pintar\u00e9\"."}
{"id": "482710", "revid": "38720", "url": "https://it.wikipedia.org/wiki?curid=482710", "title": "Federazione Scautistica Italiana", "text": ""}
{"id": "482711", "revid": "767487", "url": "https://it.wikipedia.org/wiki?curid=482711", "title": "Massiel", "text": "Biografia.\nNel 1967 ebbe un grande successo in Spagna e nel Sudamerica con la canzone \"Rosas en el mar\", scritta da Luis Eduardo Aute.\nIn Europa divenne improvvisamente famosa quando vinse l'Eurovision Song Contest 1968 con la canzone \"La, la, la\" scritta dal D\u00fao Din\u00e1mico, battendo, a sorpresa, il cantante inglese Cliff Richard. In principio la canzone doveva essere cantata da Joan Manuel Serrat che per\u00f2 si rifiut\u00f2 di cantare la canzone in spagnolo anzich\u00e9 catalano, Massiel fu cos\u00ec scelta all'ultimo momento e, pur avendo poco tempo per preparare la sua interpretazione, vinse la manifestazione.\nDa quel momento la carriera di Massiel decoll\u00f2; oltre ad essere cantante apparve in alcune serie televisive sulla TVE, fu attrice di cinema e di teatro (da Brecht a Shakespeare).\nTra i suoi pi\u00f9 grandi successi si possono ricordare \"Rufo el pescador\" che vinse il premio della critic al Festival de la Canci\u00f3n de Mallorca nel 1966, \"Rosas en el mar\" e \"Aleluya n\u00ba1\" , \"La, la, la\" con cui vinse l'Eurofestival, \"Deja la flor\", \"Lady veneno\", \"Mirlos, molinos y sol\", \"Mar\u00eda de los Guardias\", \"Eres\", \"Acorde\u00f3n\", \"El amor\", etc... In tutta la sua carriera ha inciso pi\u00f9 di 50 dischi che spaziano dalle canzoni di protesta, alle canzoni pop fino a quelle ispirate a Brecht.\nNel 2006 decide di ritirarsi a vita privata ma questo non le impedisce di partecipare a diverse manifestazioni celebrative oppure a collaborare con altri cantanti.\nNel 2008 a seguito di alcune dichiarazioni del giornalista Jos\u00e9 Mar\u00eda \u00cd\u00f1igo in un documentario dedicato al 1968 iniziarono a circolare voci secondo le quali la vittoria all'Eurofestival era stata comprata dal regime dittatoriale franchista per dare all'Europa una visione positiva del paese. Il giornalista per\u00f2 sment\u00ec questa versione dei fatti e lo stesso fece la cantante."}
{"id": "482719", "revid": "767487", "url": "https://it.wikipedia.org/wiki?curid=482719", "title": "Salom\u00e9 (cantante)", "text": "Biografia.\nCominci\u00f2 la carriera musicale cantando a R\u00e0dio Barcelona.\nDivenne famosa in tutta Europa quando vinse l'Eurovision Song Contest 1969 con la canzone \"Vivo cantando\", canzone che ebbe il primo premio ex aequo assieme a quelle della Francia, Paesi Bassi e Regno Unito. Incise la sua canzone in ben otto lingue (spagnolo, catalano, basco, francese, tedesco, italiano, inglese e serbo-croato).\nIl vestito scelto per l'esibizione pesava ben 14 chili.\nA seguito del matrimonio con Sebastian Garcia ridusse gli impegni discografici fino a ritirarsi a vita privata. Viene sempre chiamata a partecipare a manifestazioni e trasmissioni che parlano dell'Eurofestival."}
{"id": "482720", "revid": "8596", "url": "https://it.wikipedia.org/wiki?curid=482720", "title": "Mar\u00eda Rosa Marco", "text": ""}
{"id": "482721", "revid": "120733613", "url": "https://it.wikipedia.org/wiki?curid=482721", "title": "Bacillariophyceae", "text": "Le diatomee sono alghe unicellulari non flagellate, comparse nel Cretaceo, circa 145 milioni di anni fa. Rappresentano una delle pi\u00f9 importanti classi di microalghe in ambiente marino e di acqua dolce.\nCostituiscono un'importante fonte di ossigeno per il pianeta Terra, producendo il 25% circa dell'ossigeno immesso in atmosfera.\nStruttura cellulare.\nLe diatomee sono provviste di una caratteristica parete, detta frustolo, costituito da silice e componenti organiche. Il frustulo \u00e8 formato da due teche, di cui quella superiore (rossa) \u00e8 pi\u00f9 grande e ricopre quella inferiore (blu) come il coperchio di una scatola. Ognuna delle due teche \u00e8 formata da una parte appiattita pi\u00f9 o meno bombata o depressa, detta valva, e da una parte laterale, detta ameba.\nSulla faccia valvare sono presenti perforazioni (areole, pori) ed elevazioni o processi (rimoportulae, fultoportulae) la cui struttura e posizione sono importanti caratteri sistematici. In alcuni gruppi di diatomee pennate \u00e8 presente il cosiddetto rafe, una fessura longitudinale che attraversa la faccia valvare in posizione centrale o eccentrica.\nI cloroplasti possono essere singoli o numerosissimi e sono avvolti da quattro membrane in quanto sono derivati da un evento di endosimbiosi secondaria tra un eucariote eterotrofo e un'alga rossa ancestrale. I tilacoidi sono impilati in gruppi di tre. I pigmenti fotosintetici sono costituiti da clorofilla e clorofilla-c (c1 e c2). Sono presenti anche i pigmenti accessori tra cui il \u03b2-carotene e alcune xantofille tra cui la pi\u00f9 importante \u00e8 la fucoxantina che conferisce un colore brunastro.\nLe diatomee hanno spesso un grande vacuolo che occupa dal 35 fino al 60% del volume cellulare con la funzione di riserva di nutrienti, controllo del galleggiamento e dell'aumento di volume.\nLe sostanze di riserva sono la crisolaminarina (\u03b2-1,3 glucano), che si accumula nel citoplasma in speciali vacuoli, e oli.\nLe diatomee sono tradizionalmente suddivise in due ordini: le Biddulphiales (diatomee centriche) e le Bacillariales (diatomee pennate), caratterizzate dall'avere le ornamentazioni della valva arrangiate rispettivamente secondo una simmetria assiale o bilaterale. Le diatomee pennate sono suddivise in arafidee (prive di rafe), birafidee (rafe su entrambe le valve) e monorafidee (rafe su una sola valva).\nMobilit\u00e0.\nLe diatomee sono prive di flagelli; l'unico stadio flagellato del loro ciclo vitale \u00e8 rappresentato dal gamete maschile delle centriche. Tuttavia alcune di esse possono muoversi su superfici solide, mediante secrezione (dal rafe o dalle rimoportulae) di filamenti mucopolisaccaridici, che si attaccano al substrato provocando uno scivolamento su di esso, come se la diatomea fosse provvista di un cingolo.\nRiproduzione.\nLe diatomee si riproducono abitualmente per via vegetativa. Dopo la divisione mitotica ciascuna delle cellule figlie eredita una delle emiteche materne. Quindi la nuova emiteca viene formata internamente alla teca materna (che funger\u00e0 sempre da epiteca). Di conseguenza, una delle due cellule avr\u00e0 taglia inferiore e con il tempo si avr\u00e0 una diminuzione della taglia media della popolazione. La taglia ottimale viene ripristinata mediante un processo detto auxosporulazione che in genere passa attraverso la riproduzione sessuata.\nLe diatomee possiedono un ciclo vitale diplonte: la fase vegetativa \u00e8 2n e la meiosi avviene alla gametogenesi. La riproduzione sessuata in genere viene indotta quando le cellule hanno raggiunto una taglia minima e avviene con modalit\u00e0 differenti nelle diatomee centriche (oogamia) e nelle pennate (isogamia).\nDopo la fecondazione lo zigote aumenta di volume e raggiunge una taglia ottimale: si forma cos\u00ec l'auxospora, una cellula di grandi dimensioni con una parete pi\u00f9 o meno silicizzata, all'interno della quale si former\u00e0 la cellula iniziale, che former\u00e0 le nuove teche.\nColonie.\nMolte diatomee sia planctoniche sia bentoniche possono formare colonie, in cui le cellule si uniscono tramite strutture diverse: denti marginali, denti terminali, spine e sete, filamenti chitinosi, tubi silicei, cuscinetti mucosi.\nLe colonie rappresentano una strategia di difesa contro il pascolo, influenzano il galleggiamento nelle forme planctoniche e nelle diatomee pennate facilitano la riproduzione sessuata a causa della vicinanza tra le cellule.\nDistribuzione ed ecologia.\nSono distribuite principalmente in ambiente acquatico: in mare, in ambienti salmastri e di acqua dolce (laghi, fiumi, fontane) ma possono trovarsi anche sui terreni umidi e in ambienti estremi (lagune ipersaline, ghiaccio).\nLe diatomee sono una componente importante sia del fitoplancton che del microfitobenthos. Delle 100.000 specie di diatomee attualmente riconosciute, solo 10.000 sono planctoniche e la diversit\u00e0 maggiore \u00e8 espressa nel microfitobenthos.\nLe diatomee planctoniche hanno sviluppato vari adattamenti per poter vivere in colonna d'acqua, considerato che per la presenza della parete silicea (simile al vetro) tendono ad affondare pi\u00f9 di altri organismi planctonici: molte hanno forma allungata, presenza di sete, prolungamenti etc. che aumentano il rapporto superficie/volume favorendo il galleggiamento; inoltre le forme marine posseggono un grosso vacuolo in cui sono accumulati ioni leggeri a concentrazioni maggiori che nell'acqua circostante e le forme dulcicole formano colonie all'interno di involucri gelatinosi.\nLe diatomee svolgono un importante ruolo ecologico per il loro contributo alla produzione primaria e per il ruolo nella catena trofica (rappresentano infatti una fonte di cibo importante per gli animali marini quanto lo sono le piante per gli ambienti terrestri).\nMedicina legale.\nLa ricerca di diatomee nelle vie aeree e nei tessuti corporei \u00e8 un esame abituale per suffragare l'ipotesi di morte per annegamento in acqua.\nDato un corpo rinvenuto in acqua, la presenza di diatomee, non solo a livello bronchiale ed alveolare ma anche a livello parenchimale extrapolmonare (fegato, cervello, rene, midollo osseo etc.) sta a significare che il soggetto \u00e8 annegato. In caso contrario il corpo si \u00e8 trovato in acqua a morte gi\u00e0 sopraggiunta.\nLe diatomee sono utili anche per stabilire il PMI (\"Post-Mortem Interval\") e cio\u00e8 il tempo trascorso dalla morte, grazie al tempo di colonizzazione diverso caratteristico delle varie specie di alga. Per questo motivo \u00e8 molto importante tipizzare la popolazione algale dello specchio d'acqua dove il corpo \u00e8 stato ritrovato e quella, come nel caso di un fiume, dove si presume che il corpo sia transitato prima del rinvenimento.\nDiatomite.\nI grandi depositi di diatomee fossili formano spessi sedimenti noti come diatomite (o \"farina fossile\"), che viene utilizzata per le sue propriet\u00e0 abrasive (ad esempio nei dentifrici) o filtranti (nelle piscine). Insieme alla nitroglicerina \u00e8 il principale ingrediente della dinamite, ove funge da stabilizzante. Viene anche usata per la lavorazione del vetro e, in passato, per l'affilatura dei coltelli e per la costruzione di vasi."}
{"id": "482722", "revid": "767487", "url": "https://it.wikipedia.org/wiki?curid=482722", "title": "Max Cavalera", "text": "\u00c8 noto per aver fondato assieme al fratello minore Igor il gruppo metal Sepultura nel 1984, ricoprendovi il ruolo di frontman fino al suo abbandono, avvenuto nel 1996. Attualmente guida i Soulfly, di cui \u00e8 l'unico membro stabile, e lavora anche al progetto collaterale Cavalera Conspiracy.\nBiografia.\nFiglio di un funzionario del consolato italiano a San Paolo, Graziano Cavalera (nato a Fiume all'epoca sotto dominio italiano e cresciuto a Gaeta in Provincia di Latina), venuto a mancare quando Max aveva solo 9 anni, mostra interesse per l'heavy metal, e comincia a suonare la chitarra elettrica.\nNel 1984 fonda i Sepultura assieme a suo fratello Igor, futuro batterista del gruppo. In seguito si aggregheranno anche Jairo Guedz (chitarra) e Paulo Jr. (basso).\nIl nome della band fu scelto da Max mentre traduceva la canzone dei Mot\u00f6rhead \"Dancing On You Grave\" (\"Ballando sulla tua tomba\"), infatti il termine \"Sepultura\" significa tomba in portoghese.\nDopo poco tempo, il quartetto riesce a ottenere un contratto con la Cogumelo Records, che permette loro di produrre il primo EP, \"Bestial Devastation\". Nel 1986 esce \"Morbid Visions\", primo vero successo della band, che con i successivi \"Schizophrenia\", \"Beneath the Remains\" e \"Arise\" (questi ultimi 2 vengono generalmente considerati i migliori album dei Sepultura) riesce a consolidare il proprio successo.\nI due album seguenti (\"Chaos A.D.\" e \"Roots\") incorporano elementi alternative metal, che caratterizzeranno gli album dei Soulfly, futuro gruppo di Max.\nGiunti all'apice del successo, una serie di eventi port\u00f2 al declino della band.\nSu tutti, la morte, avvenuta nel 1996, di Dana Wells, il figliastro di Max (nato dal primo matrimonio della moglie Gloria), a pochi giorni dall'inizio del Monsters of Rock. A Dana Max dedic\u00f2 il brano \"Headup\", realizzato in collaborazione con i Deftones e contenuto nel loro album Around the Fur, del 1997, dal cui ritornello \"Soulfly, fly high, soulfly, fly free\" prese poi il nome la nuova band di Max.\nMax e Gloria, sua moglie e manager della band, lasciarono il resto della band e i Sepultura dovettero suonare per la prima volta in tre.\nTornato dopo la tragedia, la band disse a Max che non avrebbe rinnovato il contratto con Gloria, che loro consideravano, in realt\u00e0, un impiccio per il loro lavoro. Egli non volle ci\u00f2 e lasci\u00f2 il gruppo, litigando persino con suo fratello.\nAbbandonati i Sepultura (sostituito con Derrick Green), Max d\u00e0 vita ai Soulfly, un gruppo Groove metal con sonorit\u00e0 tribali (sulla scia di Roots) di cui \u00e8 tuttora il leader.\nDopo aver pubblicato 5 album con la nuova band, Max ha ricominciato a lavorare insieme a Igor, che aveva appena lasciato i Sepultura a causa di divergenze musicali con gli altri membri, creando il progetto Cavalera Conspiracy.\nSul sito dei Soulfly \u00e8 comparso il 19 giugno un post firmato dallo stesso Max:\nCollaborazioni.\nUn altro progetto in cui milit\u00f2 furono i Nailbomb assieme al fratello Igor e venne ospitato nel disco dei PROBOT, gruppo generato dall'ex batterista dei Nirvana, Dave Grohl dove troviamo anche altri ospiti come Lemmy Kilmister, Cronos, Lee Dorrian e King Diamond.\nMax ha collaborato con i seguenti gruppi e musicisti:"}
{"id": "482727", "revid": "287204", "url": "https://it.wikipedia.org/wiki?curid=482727", "title": "Francesco Spiera", "text": "Biografia.\nSpiera era nato a Cittadella, a pochi chilometri da Padova, dove aveva guadagnato la stima dei suoi concittadini, essendo di buona famiglia, esercitando l'onorevole e prestigiosa professione di avvocato e avendo, con la moglie, allevato 11 figli. Appassionato di teologia, aveva approfondito, oltre le Scritture, diversi libri di ispirazione evangelica, come il \"Beneficio di Cristo\", la \"Dottrina vecchia e nuova\" e il \"Sommario delle sacre scritture\", che lo convinsero ad abbandonare la dottrina cattolica dell'esistenza del purgatorio, del culto dei santi, della legittimit\u00e0 dell'autorit\u00e0 del papato e della giustificazione mediante le opere anzich\u00e9 mediante la sola fede.\nDenunciato il 15 novembre 1547 come eretico insieme con il nipote Bartolomeo Facio, fu convocato innanzi all'inquisizione di Venezia e il suo processo ebbe inizio il 24 maggio 1548; respinte dapprima le accuse, ammise alla fine di aver letto libri proibiti dalla Chiesa, di aver dubitato della veridicit\u00e0 di alcuni insegnamenti cattolici e invoc\u00f2 la clemenza del Tribunale. Il 26 giugno, nella Basilica di San Marco, davanti al legato pontificio Giovanni Della Casa, lo Spiera fu costretto all'abiura solenne della sua fede, ripetuta la domenica seguente, il 1\u00ba luglio, nel Duomo di Cittadella, ottenendo in cambio l'assoluzione, con la comminazione di una pena pecuniaria e l'obbligo di ordinare una messa per il Corpus Domini e per i defunti.\nLa libert\u00e0 di coscienza.\nDal 15 maggio 1548 i protestanti avevano ottenuto, con la decisione presa dalla Dieta di Augusta, il diritto di professare la loro fede nei territori dell'Impero, in attesa dell'auspicato accordo con la Chiesa cattolica che ristabilisse l'unit\u00e0 delle due confessioni. Anche se non aveva validit\u00e0 in Italia, quella decisione poneva tuttavia la necessit\u00e0 di compiere una chiara e aperta scelta di appartenenza, evitando atteggiamenti \"nicodemici\" - il fingersi pubblicamente cattolico pur essendo intimamente protestante - rivendicando cos\u00ec il diritto a manifestare la libert\u00e0 della propria coscienza, uniformando i comportamenti alle proprie convinzioni. Anche nascondere le proprie convinzioni ora poteva essere una colpa e comportare la dannazione dell'anima: come poteva pretendere, chi nascondeva la verit\u00e0, di essere equiparato, agli occhi di Dio, a chi quella stessa fede manifestava a prezzo della propria vita?\nInfatti, per un protestante italiano che avesse deciso di manifestare pubblicamente la propria professione di fede, una tale pubblica scelta equivaleva alla contemporanea emigrazione in territori protestanti, come la Svizzera o qualche parte della Germania - e dunque l'abbandono dei propri beni, spesso anche della famiglia e l'incertezza del futuro - oppure a una volontaria condanna a morte per mano dell'Inquisizione romana.\nIn queste condizioni si consum\u00f2 il dramma di Francesco Spiera: professata la propria fede, di fronte alla prospettiva della perdita della propria vita, abiur\u00f2: rimasto intimamente protestante, si profess\u00f2 cattolico, mentendo tre volte, a se stesso, alla societ\u00e0 e, soprattutto, a Dio. Formalmente appartenente alla Chiesa cattolica, egli sapeva di non farne parte nella propria coscienza; intimamente appartenente alla confessione riformata, era convinto di essersene escluso con l'abiura; convinto di aver irrimediabilmente dannato la propria anima, ritenne che non valesse pi\u00f9 la pena di vivere e si lasci\u00f2 morire.\nPortato dai famigliari dai migliori medici di Padova, questi gli diagnosticarono la condizione di \"melancolico\"; rifiutava di alimentarsi e a forza gli facevano inghiottire del cibo, tent\u00f2 una volta di uccidersi con un colpo di spada - il suicidio equivaleva a una colpa mortale, ma lo Spiera era convinto che non avrebbe ormai fatto alcuna differenza - e si riusc\u00ec a disarmarlo.\nSe non vi sono medicine specifiche che possano guarirlo, n\u00e9 gli esorcismi dei preti che lo Spiera rifiuta, si prova con il conforto delle parole, con il richiamo alla misericordia divina, con la discussione teologica e le interpretazioni delle Scritture; a questo scopo nella casa padovana del suo parente Giacopo Nardini, dove \u00e8 ospitato, si succedono intellettuali eminenti, come il professor Matteo Gribaldi, giureconsulto ed esponente del movimento antitrinitario italiano, o il vescovo di Capodistria, Pier Paolo Vergerio, che racconta come lo Spiera dicesse di desiderare\nA sua opinione, la misericordia di Dio opera nei confronti degli eletti: Pietro trad\u00ec Cristo ma fu perdonato non tanto perch\u00e9 si fosse pentito ma perch\u00e9 eletto e persino il ladrone fu salvo grazie alla sua elezione, non gi\u00e0 al suo pentimento sulla croce. Lui, Spiera, diceva di sentirsi il cuore \u00abindurito\u00bb, segno, a suo dire, della sua dannazione. Egli aveva, del resto, una concezione dei doveri del cristiano che nulla concedeva alla forma, alle devozioni esteriori, all'adesione superficiale; diceva:\nIn realt\u00e0, se \"unica\" fosse stata la confessione religiosa, la scissione nella coscienza dello Spiera non vi sarebbe stata, in questi termini, perch\u00e9 \"una\" sarebbe stata la coscienza: la difficolt\u00e0, da lui stesso denunciata, dell'essere cristiano \"veramente\", era la difficolt\u00e0 di scegliere la \"vera\" confessione cristiana.\nLe polemiche.\nSe le fonti cattoliche mantennero il pi\u00f9 rigoroso silenzio sul dramma dello Spiera, deceduto il 27 dicembre 1548, sapendo di esserne in massima parte responsabili ma confidando nella cancellazione della memoria di quell'episodio, sull'opposto versante della Riforma fitti furono i commenti, le interpretazioni le riflessioni e anche le concrete iniziative come quella del Vergerio, il quale si convinse che per chi, come lui, aveva ormai maturato il distacco della fede cattolica senza tuttavia averlo pubblicamente annunciato in Italia, era necessario emigrare, come fece nel maggio del 1549, in Svizzera, dove la sua fede evangelica poteva essere professata senza subire persecuzioni.\nRimaneva il problema, da tempo urgente in Italia, se fosse lecito o opportuno, per i riformati che vivevano in un paese controllato in realt\u00e0 da sempre, e ufficialmente dal 21 luglio 1542 con l'istituzione dell'Inquisizione, da una Chiesa che non ammetteva n\u00e9 libert\u00e0 di coscienza n\u00e9 tantomeno libera professione di fede che non fosse quella cattolica, se continuare nella dissimulazione della propria diversa fede - il cosiddetto nicodemismo - se annunciarla pubblicamente in Italia subendo anche la morte - il \"martirio\", dicevano i protestanti - o se emigrare nei territori riformati, pur con tutte le difficolt\u00e0 e i disagi connessi a una tale scelta.\nSul caso Spiera e sul generale problema del dovere di professare la propria fede senza nascondimenti, intervenne l'autorevole voce di Calvino, nella prefazione alla relazione del caso Spiera fatta dallo scozzese Henry Scrimgeour: conformemente alla sua teoria della predestinazione, che comportava che pochissimi fossero gli eletti, secondo Calvino era stato inevitabile che lo Spiera fosse caduto in una tale mortale disperazione, nella consapevolezza di essersi necessariamente dannato a causa del rinnegamento della propria fede. L'Italia era il regno del papa, dell'Anticristo che aveva processato e costretto Francesco Spiera all'abiura: chi scendeva a patti con la Chiesa cattolica era destinato a fare la fine dello Spiera; Il giusto comportamento non poteva essere che l'aperta professione della propria fede, in Italia o nell'emigrazione.\nQuesta tesi fu appoggiata dall'ex agostiniano Giulio della Rovere, pastore a Poschiavo, che pure, quando fu incarcerato in Italia, scrive, rinneg\u00f2 Cristo per conservare la vita. L'unica speranza, dopo la sua abiura, fu quella di consacrarsi a lui, recuperando la salvezza attraverso la libera professione della fede all'estero o anche in Italia, a condizione di voler \u00abseguitar Christo con la croce in spalla et prepararsi di andare arditamente al martirio\u00bb."}
{"id": "482730", "revid": "1718925", "url": "https://it.wikipedia.org/wiki?curid=482730", "title": "Microarray di DNA", "text": "Un microarray di DNA (comunemente conosciuto come gene chip, \"chip a DNA\", \"biochip\" o matrici ad alta densit\u00e0) \u00e8 un insieme di microscopiche sonde di DNA attaccate ad una superficie solida come vetro, plastica, o chip di silicio formanti un array (matrice). Tali array permettono di esaminare simultaneamente la presenza di moltissimi geni all'interno di un campione di DNA (che spesso pu\u00f2 rappresentare anche tutto il genoma o il trascrittoma di un organismo). Un utilizzo tipico \u00e8 quello di confrontare il profilo di espressione genica di un individuo malato con quello di uno sano per individuare quali geni sono coinvolti nella malattia.\nI microarray sfruttano una tecnica di ibridazione inversa, che consiste nel fissare tutti i segmenti di DNA (detti probe) su un supporto e nel marcare invece l'acido nucleico che vogliamo identificare (detto \"target\"). \u00c8 una tecnica che \u00e8 stata sviluppata negli anni '90 e oggi permette l'analisi dell'espressione genica monitorando in una sola volta gli RNA prodotti da migliaia di geni.\nPer studiare gli mRNA, essi vengono prima estratti dalle cellule, convertiti in cDNA, con l'uso di un enzima chiamato trascrittasi inversa e allo stesso momento marcati con una sonda fluorescente. Quando si fa avvenire l'ibridazione fra la sonda presente sulla matrice e il cDNA target, quest'ultimo rimarr\u00e0 legato alla sonda e pu\u00f2 essere identificato semplicemente rilevando la posizione dove \u00e8 rimasto legato.\nLe principali applicazioni dei microarray sono l'analisi dei polimorfismi SNP, il confronto di popolazioni di RNA di cellule diverse e l'utilizzo per nuove metodologie di sequenziamento del DNA, nonch\u00e9 per lo screening di sequenze senso e antisenso nella ricerca degli oligonucleotidi usati in campo farmaceutico.\nIl segmento di DNA legato al supporto solido \u00e8 noto come probe. In un array sono usati contemporaneamente migliaia di probe. Questa tecnologia \u00e8 nata da una tecnica pi\u00f9 semplice nota come Southern blotting, dove frammenti di DNA attaccati ad un substrato sono testati da sonde geniche aventi sequenze conosciute. La misura dell'espressione genica mediante microarray ha un notevole interesse sia nel campo della ricerca di base che nella diagnostica medica, in particolare di malattie a base genetica, dove l'espressione genetica di cellule sane viene comparata con quella di cellule affette dalla malattia in esame.\nProduzione.\nI microarray possono essere fabbricati usando diverse tecnologie, come la stampa di micro solchi, con un particolare microspillo appuntito su una lastrina di vetro dove verr\u00e0 attaccata covalentemente la sonda (probe) di materiale genetico ottenuta per clonazione sfruttando la tecnica PCR, (fotolitografia).\nOgni singolo clone viene posizionato nell'esatta posizione sul vetrino da un robot. \u00c8 evidente che questa tecnica richiede apparecchiature robotiche molto sofisticate. \nIl nucleo dell'apparecchiatura \u00e8 costituito da un \"gruppo scrivente\" che preleva uno o pi\u00f9 campioni di cDNA mediante l'utilizzo di pennini e li trasferisce su vetrini per microscopio, il movimento \u00e8 ovviamente controllato da un computer. Durante la deposizione il sistema di controllo del robot registra automaticamente tutte le informazioni necessarie alla caratterizzazione e alla completa identificazione di ciascun punto della matrice. Una volta che la sonda \u00e8 sul vetrino si effettua il \"processing\", il passaggio cio\u00e8 in cui la sonda viene legata covalentemente al supporto attraverso una reazione innescata dall'irraggiamento con luce ultravioletta o incubando il vetrino a 80\u00a0\u00b0C per 2 h. Infine il cDNA viene reso a singola catena attraverso una denaturazione termica o chimica. Con questa tecnica per\u00f2 era possibile creare solo microarray a bassa densit\u00e0 (ovvero con poche sonde per mm quadrati).\nI DNA microarray possono essere usati per individuare l'RNA che pu\u00f2 essere o non essere tradotto in proteine. Gli scienziati chiamano questa analisi \"analisi dell\u2019espressione\" o profilo d'espressione. Con la tecnologia dei microarray si possono avere decine di migliaia di risultati in pochissimo tempo. Per questo motivo questa tecnologia ha permesso notevoli accelerazioni in diversi campi di investigazione biochimico e biotecnologico.\nL'uso di microarray per lo studio del profilo d'espressione genetica \u00e8 stato pubblicato per la prima volta nel 1995 (\"Science\") e il primo genoma eucariotico completato con analisi di microarray fu quello del \"Saccharomyces cerevisiae\" nel 1997 (\"Science\").\nArray per fotolitografia.\nIn questo caso gli oligonucleotidi sono sintetizzati in sito, questa tecnica \u00e8 stata utilizzata per la prima volta dall'Affymetrix, che ne detiene il brevetto. La tecnica per la produzione di questi chip \u00e8 detta fotolitografia, con la quale \u00e8 possibile sintetizzare molte migliaia di differenti oligonucleotidi sulla superficie di un vetrino.\nAnche se questa tecnica di sintesi \u00e8 molto accurata, la massima lunghezza degli oligonucleotidi che \u00e8 possibile raggiungere \u00e8 di 25 nucleotidi, ma oligonucleotidi di queste dimensioni non sono sufficienti a dare specificit\u00e0 al microarray, per questo servono almeno 3 oligonucleotidi che legano un gene, e altri 3 oligonucleotidi che presentano un mismatch che serviranno da controllo negativo. Per cui le analisi di un singolo gene richiedono lo studio di sei spot che devono avere come risultato: i tre oligonucleotidi corretti, positivi, mentre i tre oligonucleotidi con il mismatch, negativi.\nInoltre ogni volta bisogna fare un chip per il controllo e uno del soggetto da analizzare, perch\u00e9 non si pu\u00f2 effettuare un'ibridazione per competizione.\nSui microarray a bassa densit\u00e0 solitamente si usavano marcatori radioattivi, questo tipo di marcatori per\u00f2 non permettono una risoluzione sufficientemente elevata per i chip ad alta densit\u00e0, con i quali \u00e8 necessario utilizzare marcatori fluorescenti.\nUna volta che il microarray \u00e8 stato costruito o comprato e il campione di acidi nucleici da analizzare \u00e8 stato isolato si fa avvenire la reazione di ibridazione, che permette la formazione degli eteroduplex. Per ottenere dei buoni microarray \u00e8 essenziale difenderli dall'umidit\u00e0 (se l'ambiente \u00e8 secco la soluzione evapora, se invece \u00e8 umido si deposita dell'acqua) e dalla polvere (ogni spot \u00e8 grande circa 50 micron, un granello di polvere e pi\u00f9 grande di 50 micron, per cui pu\u00f2 coprire vari spot), per questo motivo esistono delle camere apposite per l'ibridazione dei microarray che vengono sigillate. Dopo l'ibridazione il microarray viene lavato per rimuovere il cDNA che non si \u00e8 legato.\nGeneralmente il Dna fluorescente dei campioni sperimentali \u00e8 mescolato con un Dna di un soggetto di controllo marcato con un colorante fluorescente diverso. Per i microarray si usano solitamente Cy3 (che emette una lunghezza d'onda nel campo del verde) e Cy5 (che emette nel campo del rosso). In questo modo se la quantit\u00e0 di RNA espressa da un gene nelle cellule di interesse \u00e8 aumentata (up regolata) rispetto a quella del campione di riferimento, lo spot che ne risulta sar\u00e0 del colore del primo fluorescente. Viceversa se l'espressione del gene \u00e8 diminuita (down regolata) rispetto al campione di riferimento lo spot sar\u00e0 colorato dal secondo fluorescente.\nLa fluorescenza \u00e8 rilevata poi grazie ad uno scanner a laser, grazie al quale si acquisisce un'immagine per ogni fluoroforo. Poi vengono usati dei software appositi per convertire i segnali in una gamma di colori dipendente dalla loro intensit\u00e0. Il segnale rilevato dallo scanner viene poi sottoposto ad altri algoritmi di filtrazione e di pulizia e convertito in valori numerici.\nIl principale problema dei microarray \u00e8 la mancanza di standardizzazione, che causa difficolt\u00e0 nel confronto di dati; inoltre, se oggi con questa tecnica \u00e8 possibile analizzare i livelli di espressione di un singolo gene ottenendo degli ottimi risultati, la combinazione dello studio di molte migliaia di geni risulta molto complicato e pu\u00f2 portare spesso a dei falsi positivi, questo accade anche a causa del fatto che alcuni cDNA possono cross-ibridare altre sonde (che avrebbero dovuto rilevare altri geni). Un altro problema \u00e8 presentato dai fluorofori, che nonostante siano molto simili fra loro presentano delle differenze problematiche. Esiste una diversa efficienza di fluorescenza tra Cy3 e Cy5 che deve essere standardizzata dai software di rilevazione, inoltre poich\u00e9 Cy3 \u00e8 pi\u00f9 piccolo di Cy5, c'\u00e8 un diverso livello di incorporazione del due fluorofori, in quanto la polimerasi presenta pi\u00f9 difficolt\u00e0 a inserire il nucleotide marcato con Cy5 a causa dell'ingombro sterico; come se non bastasse Cy5 si presenta pi\u00f9 labile di Cy3, quindi una prima scansione di Cy3 con il laser potrebbe ridurre la fluorescenza di Cy5. Per ovviare a tutte questa problematiche e per creare un minimo di standardizzazione si effettua il dye swap: consiste nel effettuare un secondo microarray scambiando l'uso dei fluorofori. Se nel primo microarray Cy3 \u00e8 stato usato per marcare il cDNA sperimentale, nel secondo microarray si user\u00e0 Cy3 per marcare il cDNA del soggetto di controllo, e viceversa per Cy5.\nSpotted microarrays.\nNegli spotted microarrays (o microarray a doppio canale), I probe sono oligonucleotidi, cDNA o piccoli frammenti prodotti con la tecnologia PCR corrispondenti a mRNA. Questo tipo di microarray sfrutta l'ibridazione di DNA con cDNA da due campioni comparati (es. paziente e controllo), che sono marcate con due differenti fluorofori. I campioni possono essere miscelati e ibridizzati in un singolo microarray e quindi analizzati, permettendo la visualizzazione dei geni up-regolati e down-regolati contemporaneamente. Con questa tecnica il livello assoluto dell'espressione genica non pu\u00f2 essere apprezzata a pieno, ma il costo dell'analisi \u00e8 ridotto della met\u00e0.\nMicroarray di oligonucleotidi.\nNei Microarray di oligonucleotidi (o single-channel microarrays), i probe sono progettati per riconoscere parti di sequenze di mRNA conosciute o predette. Vi sono matrici microarray di tal specie commercializzate da numerose ditte specializzate come GE Healthcare, Affymetrix, or Agilent, esse contengono oligonucleotidi importanti per alcune analisi di routine o addirittura grosse parti di genomi di vari esseri viventi; inoltre possono essere prodotte matrici ad hoc a richiesta al fine di soddisfare qualsiasi bisogno, per la ricerca o la diagnostica. \nArray oligonucleotidici possono essere prodotti o per deposizione piezoelettrica dell'intera lunghezza dell'oligo, o per sintesi in situ (fotolitografia).\nArray di oligonucleotidi lunghi sono composti da 60-meri (oligo costituiti da 60 basi) e sono prodotti con la tecnologia ink-jet printing su substrati di silicio. Array di oligonucleotidi corti sono composti da 25-meri or 30-meri e sono prodotti per sintesi fotolitografica su substrati di silicio (Affymetrix) o per deposizione piezoelettrica su matrici acrilammidiche (GE Healthcare). Pi\u00f9 recentemente, la NimbleGen Systems ha sintetizzato nuove matrici, dette Maskless Array, che possono essere utilizzate in modo flessibile con numerosissimi oligonucleotidi test (probe): i nucleotidi che formeranno gli oligonucleotidi sono dei nucleotidi modificati che presentano un gruppo protettore fotolabile che, finch\u00e9 \u00e8 presente, ne impedisce il legame all'oligonucleotide in crescita. Questo gruppo pu\u00f2 essere allontanato con una fonte luminosa che permette ai nucleotidi di reagire. Si usano delle \"maschere\" per determinare quali nucleotidi in quale posizione devono essere attivati dalla luce. In questa maniera sequenze oligonucleotidiche specifiche possono essere costruite in posizioni predeterminate. Questa tecnica permette di preparare microarray ad alta densit\u00e0.\nUn array standard pu\u00f2 contenere pi\u00f9 di 390000 pozzetti test (spots). Nuovi array sono in studio per la ricerca nel campo biochimico (vie metaboliche) o per la diagnosi e la prevenzione in campo medico. In particolare questa tecnica \u00e8 importante per l'analisi del genoma di soggetti con malattie genetiche o che sono soggetti a potenziali malattie familiari, come il diabete, malattie cardiovascolari o tumori familiari.\nMicroarray di genotipi.\nDNA microarray possono essere usati per lo studio di genotipi.\nGli SNP microarray sono particolari DNA microarray che sono usati per identificare i cosiddetti tratti ipervariabili, ovvero quelle sequenze che variano da individuo a individuo nell'ambito della stessa specie adesso o in sottopopolazioni isolate geograficamente o socialmente. Array di oligonucleotidi corti sono usati per identificare il polimorfismo di un singolo nucleotide (single nucleotide polymorphisms) (SNPs), che si pensano responsabili della variazione genetica e della suscettibilit\u00e0 individuale a manifestare determinate malattie. I DNA microarray possono essere usati anche per la genotipizzazione (genotyping), che trova impiego nella medicina forense (esame del DNA), nella diagnostica e in una nuova branca della farmacologia, la farmacogenomica, che si propone di studiare la relazione tra diversit\u00e0 genetica e risposta ai farmaci, intendendo per risposta sia gli effetti terapeutici che quelli collaterali o avversi.\nQuesti SNP microarray sono usati per tracciare i profili di mutazione somatica nelle cellule tumorali. L'inserzione e la delezione a cui vanno soggette queste cellule possono essere investigate contemporaneamente ai microarray l'ibridazione genomica comparativa.\nMicroarray e bioinformatica.\nStandardizzazione.\nLa mancanza di standardizzazione negli array presenta un problema interoperativo nella bioinformatica, che non pu\u00f2 prescindere dallo scambio di dati ottenuti con tale tecnica. Diversi progetti open-source si prefiggono di facilitare l'interscambio di dati ottenuti da array. Il \"Minimum Information About a Microarray Experiment\" (MIAME), standard XML base per la descrizione di esperimenti di microarray, \u00e8 stato adottato da molti giornali scientifici come standard richiesto per l'accettazione di lavori che contengono risultati ottenuti attraverso analisi di microarray.\nAnalisi statistica.\nL'analisi di DNA microarray propone numerosi problemi di carattere statistico, compresa la normalizzazione dei dati.\nAnalizzando il metodo dei microarray, pare evidente che il grande numero di geni presenti in un singolo array pone lo sperimentatore davanti a un problema di test multiplo: anche se \u00e8 estremamente raro e casuale, ogni gene pu\u00f2 dare un risultato falso positivo; un test effettuato su pi\u00f9 geni \u00e8 pi\u00f9 sicuro che mostri un andamento scientificamente pi\u00f9 probante. Una differenza fondamentale tra i microarray e gli altri metodi di analisi biomedici tradizionali sta nella dimensione dei dati. Studi che contengono 100 analisi per paziente per 1000 pazienti possono essere considerati vasti studi clinici. Uno studio microarray di media vastit\u00e0 comprende diversi migliaia di dati per campione su centinaia di campioni diversi.\nRelazione tra gene e probe.\nLa relazione tra probe e mRNA \u00e8 molto semplice ma nello stesso tempo complessa. Il probe ha alta affinit\u00e0 con una singola sequenza (quella complementare), ma pu\u00f2 legare altre sequenze non prettamente complementari. Ci\u00f2 potrebbe portare a dati errati.\nProtein microarray.\nSi ottengono utilizzando differenti proteine, fissate su microarray, come sonde. I \"protein microarray\" sono usati per identificare le interazioni proteina-proteina o, ad esempio, per identificare i substrati delle proteine chinasi o ancora per identificare gli obiettivi di piccole molecole biologicamente attive.\nLe proteine pi\u00f9 comunemente usate durante un protein microarray sono gli anticorpi monoclonali, dove gli anticorpi sono stampati sul vetrino e usati come sonde per rilevare le proteine del lisato cellulare. L'uso di anticorpi monoclonali per\u00f2 crea alcuni problemi, compreso il fatto che non esistono anticorpi per la maggior parte delle proteine. Pi\u00f9 recentemente ci si sta spingendo verso altri tipi di molecole da usare come sonde, quali peptidi di piccole, medie e grandi dimensioni. Tuttavia, oggi gli anticorpi rappresentano ancora la sonda pi\u00f9 efficace per i protein microarray.\nI protein microarray (detti anche \"biochip\", \"proteinchip\") sono utilizzati nelle applicazioni biomediche per determinare la presenza e/o la quantit\u00e0 di proteine in campioni biologici, ad esempio nel sangue. Anche se i protein microarray usano metodi di rilevazione simili ai DNA microarray, presentano un altro problema: le concentrazioni delle proteine in un campione biologico possono presentare molti ordini di grandezza di differenza da quelle degli mRNA. Di conseguenza, i metodi di rilevazione dei protein microarray devono avere una gamma molto pi\u00f9 vasta di rilevazione. Comunque il metodo preferito di rilevazione \u00e8 ancora quello per fluorescenza, poich\u00e9 \u00e8 sicuro, sensibile e pu\u00f2 dare alte risoluzioni."}
{"id": "482731", "revid": "322321", "url": "https://it.wikipedia.org/wiki?curid=482731", "title": "Girolamo Balbi", "text": "Biografia.\nFiglio di un Accellini e di una Balbi, prefer\u00ec assumere quest'ultimo cognome in quanto meno oscuro di quello paterno. Studi\u00f2 a Roma, allievo di Pomponio Leto, e poi forse a Padova, da dove si allontan\u00f2 a seguito di un scandalo non ben chiarito, trasferendosi a Parigi intorno al 1485. Qui frequent\u00f2 diversi umanisti, quali Robert Gaguin, Guillaume Tardif, gli italiani Fausto Andrelini, Angelo Catone, medico napoletano e arcivescovo di Vienne, e Cornelio Vitelli, il musicista fiammingo Jean Fernand e suo fratello Charles, con il quale Balbi cur\u00f2 una edizione delle tragedie di Seneca, le \"Lucii Annei Senece Tragedie, cum epistola Caroli Fernandi\", pubblicata a Parigi nel 1487.\nMostr\u00f2 presto un carattere litigioso e una gelosa ambizione, che non tollerava rivali. Attacc\u00f2 il Tardif, accusandolo di incompetenza e, smentito dal Consiglio della facolt\u00e0 delle arti di Parigi, rinnov\u00f2 le sue accuse. Tardif rispose con una violenta \"Antibalbica\", nella quale mise in rilievo l'oscenit\u00e0 di certi epigrammi di Balbi, che replic\u00f2 con il dialogo \"Rhetor gloriosus\", del 1487, satireggiando ancora l'umanista francese.\nOttenuto nel 1489 dall'Universit\u00e0 di Parigi l'incarico di insegnante di umanit\u00e0, Balbi aizz\u00f2 il collega Andrelini contro un altro insegnante italiano, il Vitelli, che fin\u00ec per lasciare la citt\u00e0, trasferendosi quell'anno stesso in Inghilterra. Fu poi la volta dell'Andrelini a essere bersaglio delle diffamazioni del Balbi, che riusc\u00ec a ottenere l'allontanamento del rivale, da lui accusato di oscenit\u00e0 e di eresia. Ma i suoi colleghi d'Universit\u00e0, stanchi del suo comportamento, gli si rivoltarono contro: accusato di plagio, di sodomia e di eresia, Balbi dovette abbandonare Parigi, mentre l'Andrelini, tornato nella capitale, gli indirizzava il libello \"De fuga Balbi\".\nUn panegirico sull'appena scomparso Mattia Corvino e le raccomandazioni del vescovo J\u00e1nos Vit\u00e9z, nel 1494 gli fecero guadagnare il favore dell'imperatore Massimiliano I e le cattedre di umanit\u00e0 e di diritto nell'Universit\u00e0 di Vienna, dove non manc\u00f2 di polemizzare con i suoi colleghi. Lasci\u00f2 l'insegnamento universitario nel 1499 e fu precettore in casa del cancelliere boemo Johann von Schellenberg - a cui dedic\u00f2 il suo \"Hodoeporicon\" - il quale gli procur\u00f2 nel 1500 un incarico nell'Universit\u00e0 di Praga, ma nuove liti e accuse di oscenit\u00e0 e di eresia lo costrinsero a lasciare Praga nel 1501.\nTrasferitosi in Ungheria, prese gli ordini religiosi e, con la protezione del cancelliere Georgy Szakm\u00e1ry, fu introdotto nella corte reale come precettore del figlio di re Ladislao, il principe Luigi, e ottenne di svolgere incarichi diplomatici. In tale veste, nel 1518, alla dieta di Augusta chiese all'imperatore Massimiliano di aiutare militarmente gli ungheresi minacciati dall'espansione turca, e nel 1519 appoggi\u00f2 la candidatura di Carlo di Gand a imperatore, assistendo nel 1520 alla sua incoronazione ad Aquisgrana. Il 3 aprile 1521, alla dieta di Worms tenne un celebre discorso nel quale attacc\u00f2 Lutero e invoc\u00f2 ancora la guerra contro i Turchi. Quello stesso anno fu nominato ambasciatore ungherese in Inghilterra.\nNel 1522 lasci\u00f2 l'Ungheria, entrando al servizio dell'arciduca Ferdinando che nel 1523 lo fece nominare vescovo di Gurk e ambasciatore austriaco a Roma dove, il 9 febbraio 1523, tenne un discorso di fronte a papa Adriano VI, reclamando la guerra contro la Turchia. In autunno veniva nominato ambasciatore in Ungheria e nel 1524 nella Repubblica veneziana.\nFu ancora diplomatico nella corte papale e nel 1529, anno nel quale rinunci\u00f2 al vescovato, e pronunci\u00f2 un'orazione davanti a Clemente VII nella quale denunci\u00f2 il pericolo rappresentato dall'espansione turca in Europa. Assistette alla cerimonia dell'incoronazione di Carlo V per mano di papa Clemente, avvenuta a Bologna il 24 febbraio 1530, componendo il trattatello \"De coronatione\" che fu messo all'Indice nel 1611 poich\u00e9 sosteneva che il papa non aveva titolo a incoronare un imperatore. In luglio cerc\u00f2 inutilmente di favorire la conciliazione tra cattolici e utraquisti, e da allora non si hanno pi\u00f9 sue notizie.\nGenealogia episcopale.\nLa genealogia episcopale \u00e8:"}
{"id": "482734", "revid": "27723", "url": "https://it.wikipedia.org/wiki?curid=482734", "title": "Himalia (astronomia)", "text": ""}
{"id": "482736", "revid": "52953", "url": "https://it.wikipedia.org/wiki?curid=482736", "title": "Abjad", "text": "Nella tradizione delle lingue semitiche, per abjad (o alfabeto consonantico) si intende un alfabeto composto in prevalenza dalle sole consonanti; ne sono un esempio l'alfabeto arabo, l'alfabeto ebraico e l'alfabeto aramaico.\nIl nome \"abjad\" deriva dalle prime lettere dell'alfabeto arabo storico (e non dalla sua versione attuale, che raggruppa le lettere secondo la loro forma grafica): \u02bealif, b\u0101\u02be, \u01e7\u012bm e d\u0101l, le quali formano l'acronimo \"abjad\" (). Al pari dell'analogo \"abugida\", il termine \"abjad\" \u00e8 stato introdotto dal linguista statunitense Peter T. Daniels in luogo del tradizionale \"alfabeto\" (nella sua terminologia, riservato ai sistemi di scrittura di tipo fonemico)."}
{"id": "482738", "revid": "38120", "url": "https://it.wikipedia.org/wiki?curid=482738", "title": "Sean Sherrard", "text": ""}
{"id": "482741", "revid": "122046371", "url": "https://it.wikipedia.org/wiki?curid=482741", "title": "Buffy Summers", "text": "Buffy Anne Summers \u00e8 un personaggio immaginario protagonista di film, libri, serie TV, fumetti e videogiochi. La sua prima apparizione risale al film \"Buffy - L'Ammazza Vampiri\", che ebbe scarso successo ma port\u00f2 alla realizzazione dell'omonima serie televisiva e dei suoi numerosi spin-off come racconti, fumetti e videogiochi nonch\u00e9 la serie TV \"Angel\". Il personaggio \u00e8 stato interpretato nel film da Kristy Swanson, in televisione da Sarah Michelle Gellar e nel videogame da Giselle Loren.\nConcetto e creazione.\nIl personaggio di Buffy \u00e8 stato concepito da Joss Whedon come modo di sovvertire il clich\u00e9 tipico \"... di ogni film horror in cui una ragazzina bionda entra in un vicolo e viene uccisa\". Whedon ha affermato che \"Rhonda the Immortal Waitress\" fu la prima incarnazione di Buffy che concep\u00ec, \"l'idea di un personaggio femminile apparentemente insignificante che in realt\u00e0 si rivela straordinario.\" Alla domanda su come ebbe l'idea del nome \"Buffy,\" Whedon rispose \u00ab\u00c8 il nome che potrei pensare per qualcosa che prenderei poco seriamente. Non c'\u00e8 modo in cui tu possa sentire il nome Buffy e pensare, \"Questa \u00e8 una persona importante\". Giustapporre questo alla Cacciatrice di Vampiri pareva una cosa da B movie. Ma un B movie che aveva qualcosa di pi\u00f9 sotto. Questo era il mio sogno.\u00bb Whedon afferma che il titolo venne criticato per essere troppo stupido e la rete televisiva lo preg\u00f2 di cambiarlo. Ma si rifiut\u00f2 insistendo \"Non capite. Deve essere questo. Questo \u00e8 quello che \u00e8.\" Secondo Jason Middleton Buffy evita lo stereotipo della \"final girl\" degli horror film (la ragazza androgina e vergine che sopravvive ai suoi amici e si vendica del killer), \"... riesce a fare sesso con i ragazzi e \"comunque\" uccide il mostro\".\nWhedon fin dall'inizio ha voluto che il personaggio diventasse un'icona, afferma: \"Volevo che fosse un eroe che esiste nella mente delle persone, per esempio come Wonder Woman o l'Uomo Ragno. Volevo che fosse una bambola o un'action figure. Volevo Barbie con le mosse del kung fu! Volvevo che entrasse nella coscienza di massa e nell'immaginario dei ragazzini perch\u00e9 penso che sia un personaggio figo e questo fu il piano fin dall'inizio. Volevo che Buffy fosse un fenomeno culturale, punto.\" Nello sviluppare Buffy, Whedon fu grandemente inspirato da Kitty Pryde, un personaggio del fumetto supereroistico \"X-Men\": \u00abSe qualcosa ha avuto un'influenza maggiore di Buffy che Kitty, non so cosa possa essere [...] Era una ragazza adolescente che scopre di avere grandi poteri e deve gestire la cosa.\u00bb In un'intervista nel 2009, Whedon ha rivelato che solo di recente aveva realizzato quanto di s\u00e9 stesso ha visto in Buffy. Whedon si chiede apertamente il motivo della sua identificazione che una figura femminile, ma la descrive come \"una specie di reale terapia autobiografica per s\u00e9\" lo scrivere di un forte personaggio femminile come Buffy.\nSecondo Whedon, \"ha rimuginato a lungo su di lei per molti anni\" prima di comparire nel film interpretato da Kristy Swanson. Comunque non fu soddisfatto del trattamento del personaggio nel film, pensando che \"non era ancora lei. Era un inizio, ma non era ancora la ragazza.\" Sebbene la visione di Whedon di potere femminile non fosse ancora apparente come avrebbe voluto nel film, ottenne una seconda possibilit\u00e0 quando Gail Berman lo contatt\u00f2 con l'idea di ricrearla in una serie televisiva. Adattando il concetto del film in una serie televisiva, Whedon decise di reinventare leggermente il personaggio di Buffy. La superficiale cheerleader del film originale era cresciuta e diventata pi\u00f9 matura e aperta di idee, capace di identificarsi con fuoricasta sociali come Willow e Xander e il personaggio di Cordelia venne creato come contraltare per essere quello che Buffy era. All'inizio della serie televisiva il supervisore del make-up Todd McIntosh fu incaricato di rendere Buffy \"un personaggio morbido e mondano\" e lui us\u00f2 un make-up morbido e verde. Comunque fu successivamente deciso che sarebbe stato pi\u00f9 appropriato che apparisse pi\u00f9 come una valley girl. McIntosh cambi\u00f2 il suo make-up con un ombretto azzurro ghiaccio, rossetti brillanti turchesi e acquamarina, smalto per unghie rosa gomma da masticare e sbiondendole i capelli, facendo \"sbocciare\" il suo personaggio.\nFilm.\nIl personaggio di Buffy compare per la prima volta nel film \"Buffy - L'Ammazza Vampiri\" (1992), interpretato da Kristy Swanson. Nel film, scritto da Joss Whedon, Buffy \u00e8 una superficiale cheerleader che viene informata da un uomo chiamato Merrick (Donald Sutherland) che il fato l'ha scelta per combattere i non morti. Sotto la guida di Merrick, Buffy inizia ad allenarsi con riluttanza, ma le sue responsabilit\u00e0 come Cacciatrice hanno iniziato da alienarla delle altre \"valley girl\". Merrick infine arriva a rispettare la natura ribelle di Buffy e lei riesce sconfigge il re vampiro, Lothos (Rutger Hauer), affidandosi al suo stile contemporaneo invece che sull'addestramento tradizionale da cacciatrice. Sebbene il film non venga considerato in continuity con la serie televisiva del 1999, Christopher Golden adatt\u00f2 la sceneggiatura originale di Joss Whedon in un fumetto intitolato \"Le origini\" (\"The Origin\"), che Whedon pi\u00f9 tardi conferm\u00f2 essere \"in gran parte\" canonico.\nSerie televisiva.\nAntefatti.\nQuando aveva otto anni, Buffy era molto vicina a sua cugina Celia e si divertivano a giocare ai supereroi fingendo di essere Power Girl; una profetica scelta di alter ego. Per Buffy \u00e8 stato un duro colpo quando Celia venne uccisa da \"Kinderstod\", un demone visibile solo ai bambini molto malati, che li uccide e porta il terrore negli ospedali. Da quel momento Buffy ha sempre provato terrore per gli ospedali.\nBuffy arriv\u00f2 a idolatrare la campionessa olimpica di pattinaggio su ghiaccio Dorothy Hamill dopo aver conosciuto lo sport. Divent\u00f2 una cheerleader molto popolare all\"Hemery High\", un liceo di Los Angeles. Venne eletta sia Principessa del Ballo che Reginetta della Festa mentre frequentava l'Hemery High dal 1995 al 1997. All'et\u00e0 di quindici anni, Buffy cominci\u00f2 ad avere strani, violenti sogni a proposito di donne di diverse epoche, mentre uccidevano dei mostri. Un giorno, fu avvicinata da un uomo misterioso di nome Merrick, il suo primo Osservatore, che le rivel\u00f2 il suo destino di Cacciatrice di Vampiri. Con un po' di allenamento, Buffy sconfisse il suo primo vampiro importante, il capo della zona, un vampiro di nome \"Lothos\", ma non prima della morte di Merrick (nel film ucciso da \"Lothos\"; nel fumetto si suicid\u00f2 prima che Lothos lo vampirizzasse e lo usasse contro Buffy). Durante la battaglia con gli scagnozzi di Lothos, Buffy incendi\u00f2 la palestra della scuola e venne espulsa. Dopo la battaglia, Buffy confid\u00f2 ai suoi genitori quello che era effettivamente successo e il suo destino di Cacciatrice. Preoccupati che stesse perdendo la ragione, i suoi parenti la rinchiusero in un istituto di igiene mentale. Mentre era stata rinchiusa, Buffy si rese conto che i suoi tentativi di persuadere gli altri dell'esistenza di forze demoniache sarebbero stati vani. Si tranquillizz\u00f2 e le fu concesso di uscire dopo due settimane. Buffy e i suoi genitori non parlarono mai pi\u00f9 di questo.\nPrima stagione.\nDopo l'annullamento del matrimonio tra i suoi genitori, Buffy si trasferisce, con sua madre, da Los Angeles al 1630 di Revello Drive, nella piccola citt\u00e0 di Sunnydale in California. Qui si iscrive al locale liceo, il Sunnydale High, dove incontra Xander Harris e Willow Rosenberg, che diventano ben presto i suoi migliori amici e il suo nuovo osservatore, Rupert Giles. Buffy conosce anche Angel, un vampiro a cui \u00e8 stata restituita l'anima, che l'aiuter\u00e0 in alcune occasioni. Ben presto viene obbligata a riunirsi con il suo osservatore, trovando in lui una figura paterna. Inoltre incontra Cordelia Chase, un'arrogante, indisponente \"cheerleader\" come Buffy a suo tempo. La prima stagione \u00e8 incentrata sulla battaglia di Buffy con un vampiro centenario, Il Maestro, il suo protetto (Il Prescelto) e la sua armata dell'ordine di Aurelius. Leggendo che una profezia dice che Buffy dovr\u00e0 morire per mano del Maestro, Buffy contempla l'idea di lasciare la citt\u00e0, ma alla fine accetta il suo destino dopo che Willow trova dentro la scuola i corpi di alcuni amici uccisi. Durante la battaglia con il Maestro viene sconfitta e lasciata ad affogare in una pozza d'acqua. La morte di Buffy libera il Maestro e apre la Bocca dell'Inferno, ma Xander la trova in tempo e ne evita la morte certa per affogamento. Una rafforzata Buffy spinge il Maestro gi\u00f9 dal tetto della scuola, impalandolo sui resti di un banco rotto.\nSeconda stagione.\nNella seconda stagione accadono molte cose importanti: Buffy trova l'amore proibito in Angel, un vampiro che grazie a una maledizione ha l'anima e incontra per la prima volta Spike. In un momento di pura felicit\u00e0 Angel perde nuovamente l'anima tornando a essere il vampiro Angelus. Angel diventa ossessionato dall'idea di distruggere la vita di Buffy, esattamente come aveva fatto con quella di Drusilla, fidanzata di Spike, un secolo prima. Uccide l'amore di Giles, Jenny Calendar, prima che sia in grado di restituirgli l'anima. Nell'ultima puntata della stagione, Buffy impaletta uno scagnozzo di Angel mandato a seguire lei e Spike, davanti a sua madre. Incapace di sopportare la notizia, Joyce caccia Buffy di casa. Intanto, Drusilla uccide la nuova cacciatrice Kendra e aiuta Angel a torturare Giles per farsi dire come attivare la statua di Acathla, il portale a una dimensione demoniaca. Spike in realt\u00e0 non vuole la distruzione del mondo e decide di aiutare Buffy nella lotta contro Angel. Willow trova un rito e restituisce l'anima ad Angel, ma ormai il portale \u00e8 stato aperto e a Buffy non resta che uccidere Angel per chiuderlo.\nTerza stagione.\nSconvolta, Buffy fugge a Los Angeles e lavora come cameriera in una tavola calda usando il suo secondo nome Anne. Dopo aver salvato una ragazza che aveva gi\u00e0 salvato in precedenza, Buffy torna per la terza stagione a Sunnydale per affrontare i suoi demoni. Si riunisce ai suoi cari, ma appena sta per dimenticare Angel, lui torna misteriosamente (grazie all'intervento delle Forze dell'Essere, come rivelato nella prima stagione di \"Angel\"). Una nuova, ribelle Cacciatrice, Faith arriva in citt\u00e0. Faith \u00e8 stata attivata dalla morte di Kendra. Faith si unisce alle forze del male e al Sindaco Richard Wilkins. L'ascensione del Sindaco sar\u00e0 il giorno del diploma. Mentre cerca di salvare Angel procurandogli il sangue di una cacciatrice, Buffy combatte con Faith riducendola in coma, e alla fine \u00e8 costretta a usare il proprio sangue. Per sconfiggere il sindaco viene aiutata da tutti i suoi compagni di corso e, per ucciderlo, tutta la scuola viene distrutta. Angel decide di lasciare la citt\u00e0 e Buffy, per permetterle di avere una sorta di vita normale, cos\u00ec parte per costruirsi una propria vita a Los Angeles.\nQuarta stagione.\nDurante la quarta stagione, Buffy e Willow si iscrivono al College di Sunnydale. In questa serie Buffy trova un nuovo fidanzato Riley Finn, soldato appartenente all'Organizzazione divisione militare occulta che imprigiona demoni e vampiri. In segreto, l'Organizzazione sta creando una razza suprema, a partire da Adam, una combinazione tra macchina, demone e uomo, il villain della quarta serie. Nel frattempo Spike \u00e8 tornato a Sunnydale insieme alla sua nuova ragazza (la vampira Harmony Kendall) ed \u00e8 ossessionato dall'idea di uccidere Buffy. Ma viene catturato dall'Organizzazione, che gli impianta un chip nella testa che lo rende incapace di attaccare gli esseri umani. Dopo essere riuscito a fuggire dagli uomini dell'Organizzazione Spike cerca rifugio proprio presso Buffy e la Scooby Gang. Buffy si unisce all'Organizzazione finch\u00e9 la professoressa Maggie Walsh cerca di ucciderla in una trappola. Mentre la Scooby Gang \u00e8 stata divisa, Buffy, Xander, Willow e Giles si riconciliano e, attraverso un incantesimo, combinano le loro essenze per distruggere Adam. Il governo cos\u00ec decide di chiudere l'Organizzazione e di lasciare alla cacciatrice il compito di proteggere l'umanit\u00e0 dalle forze del male.\nQuinta stagione.\nDurante la prima puntata, la sorella minore di Buffy, Dawn arriva a casa. Pi\u00f9 in l\u00e0 nella serie viene rivelato che questa ragazza misteriosa \u00e8 \"La Chiave\", un'energia cosmica trasformata da dei monaci in forma umana usando il sangue della Cacciatrice. I monaci speravano di usare il suo potere per scopi umanitari, ma sono inseguiti dalle forze del male. Gli ultimi tre sopravvissuti hanno deciso di trasformare la Chiave in sembianze umane utilizzando un incantesimo che crea inoltre falsi ricordi nella famiglia e negli amici di Dawn per fare in modo che la divinit\u00e0 infernale Glory non riesca a trovarla.\nGlory, un dio esiliato nel mondo mortale e costretto a condividere il corpo con un giovane maschio umano, vuole utilizzare la Chiave per aprire i portali fra le dimensioni tornare al suo regno infernale, riprendere la sua forma divina e vendicarsi di quelli che l'hanno esiliato. Glory non si preoccupa del fatto che le barriere che separano la tutte le dimensioni verranno distrutte anch'esse facendo riversare tutte le realt\u00e0 nella dimensione mortale e causando la distruzione totale e l'avvento degli inferi in terra. Nel frattempo Spike, attraverso un sogno rivelatore, comprende di essere innamorato da tempo di Buffy e da quel momento in poi cercher\u00e0 ogni scusa per starle vicino. Ma quando riveler\u00e0 i suoi sentimenti alla cacciatrice, Buffy reagir\u00e0 con disprezzo, ritirandogli l'invito a entrare in casa sua. La relazione fra Buffy e Riley finir\u00e0 perch\u00e9 in realt\u00e0 lui sa che lei non lo ama davvero e l'infelicit\u00e0 lo spinger\u00e0 a cercare conforto tra le braccia di una vampira, cosa che Spike riveler\u00e0 a Buffy, causando la rottura della coppia Buffy-Riley. La madre di Buffy nel frattempo muore a causa di complicazioni dovute a un tumore al cervello, lasciando a Buffy la responsabilit\u00e0 della sicurezza e dell'educazione di Dawn. Glory, scoprendo che \u00e8 possibile utilizzare un rituale di dissanguamento per realizzare i propri scopi con una chiave in forma umana, trova in Dawn l'agognata Chiave e la rapisce. Dawn viene poi portata in cima a una torre, dove un demone la fa sanguinare e inizia ad aprirsi il portale mentre Buffy, accorsa a salvarla insieme a tutti i suoi amici, sconfigge Glory in battaglia. Buffy risparmia la forma umana e vulnerabile di Glory (Ben) quando riappare, ma Giles decide di ucciderlo con le proprie mani in quanto Glory potrebbe tornare e vendicarsi di Buffy. Buffy sacrifica la propria vita una seconda volta per salvare l'umanit\u00e0 e Dawn: si getta nel vortice al posto di quest'ultima, visto che il rituale \u00e8 destinato a concludersi qualora il sangue della chiave smettesse di scorrere e dato che Dawn \u00e8 di fatto sua sorella (condivide lo stesso sangue e patrimonio genetico), il portale si chiude alla morte della cacciatrice. Viene sepolta nel cimitero di Sunnydale con l'epitaffio: \"Buffy Anne Summers / 1981 - 2001 / Beloved Sister / Devoted Friend / She saved the world / A lot\" ovvero: \"Buffy Anne Summers / 1981 - 2001 / Amata Sorella / Amica Devota / Ha salvato il mondo/ Molte volte.\"\nLa data reale dell'episodio, probabilmente, \u00e8 il 22 maggio 2001.\nSesta stagione.\nNella sesta stagione, Buffy viene resuscitata da Willow con un rituale oscuro che permette di riportare in vita le morti cosiddette \"mistiche\", perch\u00e9 creduta in una dimensione infernale come accadde ad Angel, quando venne risucchiato nel portale risvegliato dalla statua di Acathla. Spike le dice che \u00e8 stata via per 147 giorni, senza contare il giorno stesso (\"Il Ritorno\"). Dov'era lei \u00e8 passato molto pi\u00f9 tempo. Dov'era in effetti era in pace, era in una dimensione celeste. Essendo stata strappata dal Paradiso dai suoi amici, Buffy cade in una profonda depressione a causa del ritorno in un mondo crudo, violento e spietato. Questo la porter\u00e0 ad avvicinarsi sempre di pi\u00f9 a Spike, perch\u00e9 lui \u00e8 l'unico che riesca davvero a comprenderla. Dopo poco, Buffy inizier\u00e0 una relazione con lui, prevalentemente sessuale e con forti sfumature sadomasochistiche, anche se Spike \u00e8 sempre pi\u00f9 innamorato di lei, mentre Buffy non riesce ad accettare fino in fondo l'idea di avere una relazione con un essere senz'anima. Questo la porter\u00e0 a rompere la relazione col vampiro, che per\u00f2 non si rassegner\u00e0 facilmente. Willow intanto, dopo l'esperienza mistica del rituale inizia a sentirsi invincibile e potente e a prendere con troppa leggerezza l'uso della magia e ad abusarne fino a diventarne dipendente. Questo la porter\u00e0 litigare con Tara che disapprova un uso cos\u00ec indiscriminato della magia; le cose tra loro precipiteranno quando, dopo un violento litigio in proposito, Willow user\u00e0 un incantesimo per violare la memoria dell'amata cancellando l'avvenimento. Tara qualche giorno dopo scoprir\u00e0 tutto e la lascer\u00e0. Giles vede il comportamento altamente indifferente di Buffy anche nelle situazioni pi\u00f9 pericolose e decider\u00e0 di lasciare Sunnydale per dare a Buffy il modo di crescere e non dipendere da lui. Le tensioni di Xander nei confronti del matrimonio si trasformano in vere e proprie paure che tiene a bada per amore di Anya, fino a che al momento decisivo \"s\u00ec\", questi non sapr\u00e0 pi\u00f9 combatterle a causa della visita di un falso se stesso, un demone in realt\u00e0 che vuole vendicarsi di Anyanka (il nome di Anya come demone della vendetta), che arriva dal futuro e che predir\u00e0 sofferenze e infelicit\u00e0 e abbandoner\u00e0 Anya all'altare. Quest'ultima, distrutta, carica di risentimento, torner\u00e0 tra i ranghi della vendetta grazie a D'Hoffyn. Willow rinuncia alla magia dopo avvenimenti legati al suo uso, che le hanno fatto perdere il controllo di s\u00e9 stessa e messo in serio pericolo la vita di Dawn. In un momento di sconforto per entrambi Anya e Spike copulano, ma il tutto viene ripreso dalle telecamere nascoste messe l\u00ec dal Trio per spiare Buffy, cos\u00ec tutti li vedono e la reazione di Buffy rivela agli amici la relazione con Spike fino a quel momento segreta. In seguito Spike cercher\u00e0 di spiegare le sue ragioni, ma all'ennesimo rifiuto da parte di Buffy cercher\u00e0 invano di violentarla. Inorridito da ci\u00f2 che ha cercato di fare, Spike partir\u00e0 per un viaggio in Africa cercando un demone che gli ridar\u00e0 l'anima per poter ispirare amore e fiducia nella Cacciatrice. Il nemico di Buffy di questa stagione \u00e8 il trio (In originale Troika) - Warren Mears, Andrew Wells e Jonathan Levinson - i cui crimini diventano sempre pi\u00f9 pericolosi. Warren arrabbiato spara a Buffy dopo che lei ha rovinato l'ennesimo dei suoi piani e fatto imprigionare i suoi complici, ferendola e con un proiettile volante colpisce anche Tara, nel frattempo riappacificatasi con Willow, uccidendola sul colpo di fronte all'amata. Willow ritenta L'evocazione dell'entit\u00e0 che ha portato in vita Buffy, che negher\u00e0 il suo aiuto perch\u00e9 non si tratta di una morte mistica. Da questo momento, \u00e8 Willow, vendicativa, malvagia e in preda alla furia distruttiva, il \"Big Bad\" della serie. Salver\u00e0 Buffy entrando in sala operatoria e rimuovendo il proiettile. Trovata vendetta nello scuoiamento coatto di Warren Mears, perder\u00e0 completamente il controllo in preda alle entit\u00e0 alle quali ha attinto i suoi poteri, si scontrer\u00e0 con Giles, al quale ruber\u00e0 i poteri da lui acquisiti da una congrega di streghe in Inghilterra e continuer\u00e0 a oltranza fino a progettare la fine del mondo con un rituale satantico. Xander alla fine salver\u00e0 Willow e il mondo, con il suo amore per lei. Dopo che Dawn \u00e8 costretta a combattere da sola i mostri evocati da Willow, Buffy promette di cambiare il suo comportamento autodistruttivo per essere vicino alla sorella.\nSettima stagione.\nIl nemico della settima serie \u00e8 il Primo, il male primordiale: L'essenza dell'autentico e vero male che dopo la sua cacciata dalla Terra \u00e8 condannato dalla notte dei tempi a essere incorporeo. Il primo sta formando un enorme esercito di antichi vampiri per rovesciare la bilancia e avere il potere di tornare nella carne. Quando Buffy \u00e8 stata riportata in vita, per ritornare sotto la forma della cacciatrice, \u00e8 stata sconvolto gravemente l'ordine naturale degli eventi, indebolendo la linea dell'eredit\u00e0 delle cacciatrici. Il Primo Diavolo approfitta di questo indebolimento per uccidere tutte le potenziali cacciatrici nel mondo per interromperne la dinastia e liberarsi finalmente della figura della Cacciatrice, il che gli darebbe enorme vantaggio. Per effettuare questo piano, il Primo libera dalla Bocca dell'inferno uno degli antichi vampiri pi\u00f9 forti e spietati dei vampiri comuni. Questi attacca Buffy e la ferisce gravemente.\nIl braccio destro del Primo \u00e8 Caleb: un ex predicatore dotato di una enorme forza fisica, superiore a quella della Cacciatrice, che mette in difficolt\u00e0 Buffy e i suoi amici. Intanto Buffy ha radunato tutte le potenziali cacciatrici che \u00e8 riuscita a trovare e le addestra.\nSpike \u00e8 tornato a Sunnydale, ma l'avere riavuto la sua anima lo ha reso consapevole delle atrocit\u00e0 commesse in passato, portandolo sull'orlo della follia. Quando Buffy viene a conoscenza del fatto che lui ha riavuto la sua anima per lei ne resta sconvolta, ma da quel momento in poi difender\u00e0 Spike contro tutto e tutti, anche quando il Primo user\u00e0 un innesco nella mente di Spike per indurlo a uccidere ancora. Per Spike Buffy si metter\u00e0 anche contro Giles e il preside Wood, il suo nuovo alleato, figlio della cacciatrice Nikki Wood uccisa da Spike nel 1977 a New York. Il preside Wood dar\u00e0 a Buffy una cosa molto preziosa, una borsa che gli era stata lasciata da sua madre. La borsa contiene armi assortiti e amuleti assieme a un testo scritto in sumerico e una scatola chiusa a chiave che contiene dei figurini per fare le ombre cinesi. Per mezzo di queste e del libro si scopre la storia della creazione della Prima Cacciatrice e si apre un portale che permette a Buffy di parlare direttamente con gli Uomini Ombra, liberando per\u00f2 un demone, che alla fine sar\u00e0 ucciso da Spike.\nQuando la situazione sembra precipitare senza via di fuga, Buffy ha un'idea: far utilizzare da Willow il potere della Falce, un'arma mistica e potente perduta per millenni legata al potere delle cacciatrici, che Buffy sottrae a Caleb e al Primo, per attivare tutte le potenziali cacciatrici nel mondo in modo che tutte diventino delle cacciatrici vere e proprie. Buffy e le cacciatrici entrano nella Bocca dell'Inferno e davanti a loro si trovano l'armata di Supervampiri. Grazie al sacrificio di Spike a cui Buffy dichiara il suo amore poco prima che il vampiro muoia, Faith e le altre cacciatrici riescono a distruggerli sventando i piani del Primo chiudendo per sempre la bocca dell'inferno e distruggendo completamente una deserta Sunnydale.\nL'ultima parola che Buffy pronuncia \u00e8 \"Spike\".\nDopo l'ultima stagione.\nDopo gli eventi dell'ultima stagione, la presenza di Buffy, fino a poco tempo fa, era solo percepita nello spin-off \"Angel\". Appare in molti episodi di inizio serie e si fa riferimento a lei nell'episodio \"Damage\" della quinta stagione di Angel. Andrew Wells dice ad Angel di essere stato incaricato da Buffy di prendersi cura della Cacciatrice Dana diventata psicotica. Buffy era \"The Girl in Question\" (cio\u00e8 \"La ragazza in questione\") nel terzultimo episodio dell'ultima stagione di \"Angel\", ma appare solo di spalle.\nIl creatore della serie Joss Whedon ha poi deciso di continuare la serie con un'ottava stagione a fumetti, che non ha mai visto luce come serial televisivo soprattutto per via della rinuncia dell'attrice che interpretava Buffy, Sarah Michelle Gellar e degli altri attori del cast, che hanno preferito non continuare con una nuova stagione per non rimanere incastrati per sempre nelle parti da loro interpretate.\nOttava Stagione.\nDopo la distruzione di Sunnydale Buffy e i suoi compagni girano per il mondo al fine di reclutare pi\u00f9 cacciatrici possibile; pi\u00f9 avanti tuttavia, anche grazie all'aiuto di Giles riescono a fondersi al consiglio degli osservatori e a trasformarsi in un'organizzazione paramilitare diffusa in tutto il pianeta - viene rivelato tuttavia che per ottenere i fondi necessari Buffy comp\u00ec piccoli crimini che tuttavia lei definisce innocui e senza vittime, ma che comprendono furti in banche svizzere - ponendo la base di questa potente organizzazione anti-demoni in Scozia. Da allora le Cacciatrici agiscono in squadriglie coordinate dai vecchi personaggi della serie e sparse in giro per il mondo, con una particolare attenzione per la zona di Cleveland, dove \u00e8 situata la seconda e ultima bocca dell'inferno.\nBuffy, ricoprendo il ruolo di leader di tale squadrone \u00e8 divenuta praticamente un personaggio pubblico e per proteggerla ci sono altre due Cacciatrici (dette Cacciatrici Civetta) addestrate per comportarsi come lei e impedire ai nemici di localizzare quella vera. Tra queste c'\u00e8 anche quella che vive a Roma di cui Andrew parla ad Angel e Spike.\nTuttavia Buffy ha un po' di nostalgia dei tempi passati e, soprattutto, dei suoi amici che ora non vede pi\u00f9 molto spesso. Inoltre si \u00e8 deteriorato anche il suo rapporto con Dawn, che si \u00e8 trasformata in un gigante a causa di un incantesimo dovuto al rapporto sessuale con un demone, ma che non vuole assolutamente parlarne alla sorella. Inoltre ora anche gli umani vedono Buffy e la sua armata come nemici in quanto spaventati da loro. Questo d\u00e0 carta bianca a un nuovo misterioso Big Bad: Twilight, il quale manipola gli uomini, i demoni e i vampiri per far cadere le cacciatrici.\nBuffy si ricongiunge con Willow quando la sua base in Scozia viene presa d'assedio dagli zombie guidati da Amy Madison e la strega rossa correr\u00e0 in suo soccorso combattendo contro Amy e venendo rapita poco dopo da Warren Meers (ancora vivo e scuoiato) e, proprio recandosi al salvataggio dell'amica, scoprir\u00e0 la cospirazione dei militari e di Twilight. In seguito il riunito nucleo della Scooby Gang (Buffy, Willow e Xander) si trover\u00e0 nei guai al dover decidere che provvedimenti prendere con i nuovi necmici, chiedendosi se saranno mai capaci di uccidere degli esseri umani.\nDurante una notte di pattuglia Buffy ha modo di chiarirsi con Satsu, sua seconda in comando che nutre forti sentimenti verso di lei i quali lusingano la bionda Cacciatrice, mentre le due parlano vengono attaccate dal misterioso Twilight, il quale si rivela immensamente pi\u00f9 potente di entrambe nonch\u00e9 di qualunque altro avversario mai affrontato, dopo una lotta impari Twilight lascia Buffy con il dubbio dell'effettiva utilit\u00e0 di un gruppo tanto vasto di Cacciatrici, dubbio che la spinger\u00e0 a cercare conforto tra le braccia di Satsu, con cui avr\u00e0 la sua prima esperienza omosessuale.\nIl fatto, che le due volevano tenere per s\u00e9 emerge poco dopo quando Xander, Renee, Dawn, Willow e Andrew li sorprendono insieme a letto nel tentativo di avvertirle di un attacco di vampiri giapponesi dotati di abilit\u00e0 superiori agli altri loro simili, i quali espugnano la fortezza in Scozia e rubano la Falce della guardiana. Buffy si recher\u00e0 immediatamente in Giappone per recuperare l'oggetto magico e, con l'aiuto di Dracula, riuscir\u00e0 a ostacolare il piano delle creature della notte, le quali volevano liberarsi di tutte le Cacciatrici spezzando l'incantesimo che dava loro il potere. Dopo la battaglia chiarir\u00e0 le cose con Satsu, le due dopo aver ammesso di aver vicendevolmente approfittato l'una dell'altra decideranno di non andare oltre con la loro relazione. Satsu rimarr\u00e0 in Giappone a capo delle cacciatrici asiatiche, mentre Buffy torner\u00e0 alla sede principale.\nIn seguito a una percezione di Willow, poi Buffy sar\u00e0 attirata a New York e si trover\u00e0 in una trappola magica che la trasporter\u00e0 nel futuro, dove incontrer\u00e0 la nuova cacciatrice Melaka Fray e combatter\u00e0 una versione ultracentenaria e nuovamente malvagia di Willow (artefice del suo viaggio temporale) desiderosa di essere uccisa dall'amica di un tempo per porre fine al fardello della sua immortalit\u00e0. Uccisa l'amica verr\u00e0 riportata al presente dalla Willow odierna, profondamente segnata da quanto visto nel futuro ma anche convinta di poterlo cambiare.\nTornata al presente dovr\u00e0 affrontare le aggressioni dell'opinione pubblica contro il suo gruppo a seguito del successo del reality show di Harmony e degli atti violenti della Cacciatrice ribelle Simone Doffler. Tuttavia si riappacificher\u00e0 con la sorella dopo che questa ha riassunto nuovamente fattezze umane.\nPoco tempo dopo l'attacco al castello da parte di Warren e Amy l'organizzazione delle cacciatrici ricostruir\u00e0 una nuova fortezza schermata magicamente per impedire a Twilight di localizzarli. Sfortunatamente si renderanno conto poco dopo che il nemico le localizza proprio attraverso la loro magia e dunque si recheranno da Oz di modo da imparare a tenerla a freno per non farsi localizzare. Nonostante all'inizio il piano sembri procedere bene e le Cacciatrici si ritrovino con i poteri nullificati dalla meditazione la situazione precipita rapidamente quando Twilight le localizza e le attacca con un esercito composto da demoni, vampiri e militari mentre esse sono ancora senza poteri; nonostante la strenua resistenza il gruppo di Buffy viene rapidamente sconfitto mentre la bionda Cacciatrice viene data per dispersa dopo essere stata aggredita da tre dee mistiche evocate da lei stessa come ultima risorsa di difesa ma che le si sono ritorte contro.\nRiaperti gli occhi cinque ore dopo la fine della battaglia Buffy scopre la tragicit\u00e0 degli eventi accaduti ed ha appena il tempo di tirare il fiato che si scopre in possesso di nuovi poteri incrementati, i quali la pongono allo stesso livello di Twilight. Dopo aver aiutato i suoi compagni ed i feriti della battaglia, si far\u00e0 indirizzare verso il covo di Twilight dai redenti Amy e Warren; qui affronter\u00e0 l'antagonista ad armi pari unicamente per scoprire che si tratta in realt\u00e0 di Angel, il quale ha assunto tale identit\u00e0 unicamente per proteggerla dal mondo che gli si sarebbe ritorto contro e per far s\u00ec che si \"evolvesse\" ottenendo nuovi poteri come premonitogli da una forza superiore. I due cominceranno dunque a percepire l'alchimia che tale entit\u00e0 genera tra di loro e daranno libero sfogo alla loro passione utilizzando le loro nuove abilit\u00e0 a fini sessuali, in questo modo ascenderanno ad un piano di vita superiore come stabilito all'alba dei tempi dall'universo, il cui grande piano era generare grazie ai due una dimensione di pura felicit\u00e0 rendendo il precedente, ed imperfetto, mondo sacrificabile. Resisi conto di ci\u00f2 i due rinunceranno all'eterna felicit\u00e0 per tornare sulla terra e impedire che le orde demoniache la distruggano.\nSeguendo un piano di Spike, giunto in loro soccorso, Buffy ed il suo gruppo ritorneranno a Sunnydale alla ricerca del \"Seme delle Meraviglie\", fonte di ogni magia; tuttavia il nuovo universo creato da lei ed Angel assumer\u00e0 forma corporea e si impossesser\u00e0 del corpo di quest'ultimo. Durante la battaglia che ne consegue, un soggiogato Angel uccider\u00e0 Giles sotto gli occhi della bionda Cacciatrice, la quale fuori di s\u00e9 per la rabbia distrugger\u00e0 il Seme rimuovendo la magia dal mondo.\nColpevolizzata ed accusata di tradimento dalle altre Cacciatrici, e dalle streghe, ora private dei loro poteri, Buffy si ritirer\u00e0 a San Francisco assieme a Dawn e Xander, dividendo le giornate tra il lavoro di cameriera e la caccia ai vampiri.\nPoteri e abilit\u00e0.\nBuffy \u00e8 una Cacciatrice e come tale ha tutti i poteri e le abilit\u00e0 che ne caratterizzano una. Questo include forza, velocit\u00e0, agilit\u00e0 sovrumane e una veloce rigenerazione dalle ferite. Buffy inoltre possiede la capacit\u00e0 di precognizione che l'avvisa dei pericoli attraverso i sogni e le memorie delle battaglie di tutte le Cacciatrici precedenti a lei. Per esempio, in un sogno ha predetto la morte di Angel, poco dopo che lui aveva perso la propria anima ed era tornato a essere Angelus. Inoltre \u00e8 una leader carismatica, che possiede la capacit\u00e0 di guidare le persone in battaglia.\nBuffy \u00e8 esperta di tutti i tipi di armi, ed \u00e8 capace di usare una svariata gamma d'armi da taglio con una padronanza innata, tra queste ci sono, oltre ai classici paletti di frassino: spade, coltelli, lance, asce, balestre e altre ancora. Molte di queste armi riesce a padroneggiarle grazie a un addestramento specifico, ma per altre le viene naturale dato l'istinto d'assassina di ogni Cacciatrice; ad esempio la si \u00e8 vista impugnare il martello di un Troll e perfino un lanciarazzi.\nNel finale della settima stagione entrer\u00e0 in possesso della falce della guardiana, la misteriosa arma della prima Cacciatrice, che diventer\u00e0 una sua arma abituale a partire dall'ottava stagione, finch\u00e9 non finir\u00e0 distrutta nel finale della stessa.\nSecondo molti nel corso della serie, Buffy \u00e8 una delle Cacciatrici pi\u00f9 forti di sempre, e man mano i suoi poteri aumentano notevolmente. Nonostante l'abilit\u00e0 nel corpo a corpo sia una caratteristica di ogni Cacciatrice, lei \u00e8 molto pi\u00f9 forte di altre sue colleghe. \u00c8 esperta in diversi tipi di arti marziali (taekwondo, judo, karate, taijiquan, pugilato, capoeira, kobudo e scherma).\nPoteri incrementati.\nDal finale dell'episodio \"Ritirata (parte 5)\" dell'ottava stagione a fumetti, Buffy ottiene un vasto aumento di potere per via di un piano universale esistente dagli albori del creato, grazie a tale \"evoluzione\" la sua agilit\u00e0, la sua resistenza e i suoi riflessi crescono ad un livello enormemente superiore, cos\u00ec come la sua forza, che raggiunge un livello tale da permettere di sollevare una locomotiva senza sforzo e compiere super-balzi saltando interi edifici. Oltretutto sviluppa il super-udito, la vista telescopica, una velocit\u00e0 pari, se non superiore, a quella del suono, l'invulnerabilit\u00e0 e il volo in aggiunta ai poteri da lei gi\u00e0 posseduti.\nTali abilit\u00e0 ad ogni modo, spariranno dopo la distruzione del \"Seme delle Meraviglie\"."}
{"id": "482743", "revid": "27723", "url": "https://it.wikipedia.org/wiki?curid=482743", "title": "Gruppo di Himalia", "text": ""}
{"id": "482745", "revid": "306856", "url": "https://it.wikipedia.org/wiki?curid=482745", "title": "J\u00e9r\u00f4me Carcopino", "text": "Biografia.\nFiglio di un medico originario della Corsica di Sarrola-Carcopino, J\u00e9r\u00f4me Carcopino entr\u00f2 a far parte dell'\u00c9cole Normale Sup\u00e9rieure nel 1901 e arriv\u00f2 primo al concorso del 1904 per l'abilitazione dell'insegnamento della storia e della geografia nelle scuole superiori. Membro dell'\u00c9cole fran\u00e7aise di Roma, soggiorn\u00f2 per qualche tempo nella capitale italiana. In seguito fu nominato professore di storia in un liceo di Le Havre, dove insegn\u00f2 dal 1907 al 1911.\nDopo essere stato per un anno segretario di Raymond Poincar\u00e9, nel 1912 fu nominato professore incaricato all'universit\u00e0 di Algeri. L'anno successivo ottenne lo statuto d'ispettore aggiunto e divenne direttore del museo nazionale di antichit\u00e0 algerine.\nDurante la prima guerra mondiale, fu richiamato e combatt\u00e9 nell'Arm\u00e9e fran\u00e7aise d'Orient sul fronte orientale, ottenendo due citazioni e la Legion d'onore al valor militare.\nNel 1918 discusse le sue due tesi di dottorato, e divenne professore di storia romana alla Sorbona, nel 1937 fu poi nominato direttore dell\"'\u00c9cole fran\u00e7aise\" di Roma.\nDurante l'occupazione nazista della Francia, diresse l'\u00c9cole normale sup\u00e9rieure dal 1940 al 1942 e assunse, senza averne i titoli, le funzioni di rettore dell'Acad\u00e9mie de Paris dopo la destituzione di Gustave Roussy in seguito alle manifestazioni studentesche dell'11 novembre 1940. Nel febbraio del 1941, fu nominato segretario di stato all'Educazione nazionale e alla Giovent\u00f9 nel governo guidato dall'ammiraglio Fran\u00e7ois Darlan. Egli leg\u00f2 il suo nome alla legge del 27 aprile 1941 sugli scavi archeologici, detta \u00ablegge Carcopino\u00bb, che diede dopo pi\u00f9 di mezzo secolo una regolamentazione giuridica all'archeologia francese, cos\u00ec come alla riorganizzazione dell'insegnamento scolastico del 15 agosto 1941. Nell'espletamento delle sue funzioni, egli fece applicare le leggi del regime di Vichy, escludendo ebrei e massoni dalle cariche pubbliche, ma \u00e8 grazie a un suo intervento che nel 1942 Georges Dum\u00e9zil fu reintegrato nell'insegnamento dal quale era stato espulso l'anno precedente per appartenenza alla massoneria.\nAl ritorno di Pierre Laval alla guida del governo nell'aprile del 1942, Carcopino si dimise e, ritornando a dirigere l'Ecole normale sup\u00e9rieure, s'impegn\u00f2 a far sfuggire i suoi allievi dalla deportazione in Germania.\nAlla Liberazione, fu destituito dalle sue funzioni e tradotto davanti alla Corte Suprema per la sua partecipazione al governo di Vichy. Detenuto a Fresnes, ottenne la libert\u00e0 provvisoria nel febbraio 1945 e benefici\u00f2 nel 1947 di un non luogo a procedere per la sua collaborazione con la Resistenza. Nel 1951 fu reintegrato alle sue cariche. Ancora oggi, la sua posizione ambigua nei confronti del regime di Vichy \u00e8 oggetto di vivo dibattito fra gli storici.\nStorico dell'Antica Roma, J\u00e9r\u00f4me Carcopino pubblic\u00f2 numerose opere tra le quali vanno citate: \"Ovidio e il culto di Iside\", \"Silla o la monarchia mancata\", \"Aspetti mistici della Roma pagana\", \"Da Pitagora agli apostoli\", \"La vita quotidiana a Roma all'apogeo dell'Impero\", ecc.\nLa sua opera pi\u00f9 nota \u00e8 \"Giulio Cesare\" del 1936.\nMembro della Pontificia accademia romana di archeologia e honoris-causa all'Universit\u00e0 di Oxford, membro dell'Acad\u00e9mie des inscriptions et belles-lettres, J\u00e9r\u00f4me Carcopino fu eletto all'Acad\u00e9mie fran\u00e7aise il 24 novembre 1955 al seggio 3 fino ad allora occupato da Andr\u00e9 Chaumeix.\nNel 1969, fu dato il suo nome al Museo archeologico di Aleria, sito i cui scavi erano stati da lui incoraggiati."}
{"id": "482748", "revid": "14214", "url": "https://it.wikipedia.org/wiki?curid=482748", "title": "Superfortress", "text": ""}
{"id": "482749", "revid": "125724637", "url": "https://it.wikipedia.org/wiki?curid=482749", "title": "Antony and the Johnsons", "text": "Gli Antony and the Johnsons sono un gruppo musicale statunitense formatosi a New York.\nStoria del gruppo.\nAntony Hegarty, conosciuta anche come Anohni \u00e8 una cantante transgender, artista visuale, compositrice nata in Inghilterra, a Chichester, West Sussex il 24 ottobre 1971. Nel 1981 con la famiglia si trasfer\u00ec a San Francisco.\nNegli Stati Uniti frequenta una scuola cattolica dove fa parte del coro. Al suo 11\u00ba compleanno le viene regalata una tastiera Casio e si cimenta con le canzoni dei Soft Cell, Kate Bush e Yazoo. Da adolescente fu influenzata dal synth pop britannico, in particolare da cantanti come Marc Almond e Boy George. Attratta dal palcoscenico, frequenta la School for the Performing Arts di San Jos\u00e9 e l'Universit\u00e0 della California a Santa Cruz. All'et\u00e0 di 18 anni mette in scena le prime performance, ispirate a John Waters e all'icona-guru Divine. Attratta dal mondo newyorchese degli anni ottanta, ispirata anche da personaggi come Joey Arias che cantava \"A Hard Day's Night\" vestita da Billie Holiday, si trasferisce nella grande mela. Il \"Mondo di New York\" risulta essere pi\u00f9 consono alla sua sensibilit\u00e0 artistica e alla sua ricerca espressiva incentrata sul tema dell'identit\u00e0.\nNel 1990 Antony entra nella dimensione che pi\u00f9 sente appartenerle, impersonando una drag queen ed esibendosi al Pyramid Club in gu\u00eapi\u00e8re, testa rasata e sigaretta fra le dita.\nAntony (con gli altri componenti del gruppo, i Blacklips) scrive scenari, canzoni, arrangiamenti ed entra in scena in tarda notte come Fiona Blue, drag queen e archetipo androgino ispirato da Klaus Nomi, Leigh Bowery e Diamanda Gal\u00e1s. Nello stesso periodo Antony si laurea in Teatro Sperimentale.\nNel 1995 Antony decide di dedicarsi completamente alla musica, dai Blacklips appena sciolti chiama il batterista Todd Cohen, che insieme a Joan Wasser e Maxim Moston ai violini, Jeff Langston al basso elettrico, Jason Hart al piano e Michele Schifferle ospite al violoncello, formano l'orchestra artefice dei raffinati arrangiamenti delle sue composizioni. Nascono cos\u00ec Antony and the Johnsons, nome ispirato a Marsha P. Johnson, la drag queen newyorchese che nel 1970 fond\u00f2 la casa di accoglienza STAR (Street Transvestite Action Revolutionaries), la cui tragica fine nel fiume Hudson sar\u00e0 evocata in \"River Of Sorrow\".\nIn un'intervista a Flavorwire nel novembre 2014 ha dichiarato: \"I miei amici pi\u00f9 stretti, la mia famiglia, usano pronomi femminili rivolgendosi a me. Non ho mai chiesto alla stampa di usare un pronome o l'altro... Nella mia vita privata preferisco 'lei'. Credo che le parole siano importanti. Rivolgersi ad una persona secondo il genere a cui ha scelto di appartenere \u00e8 una cosa importante, \u00e8 onorare il loro spirito, la loro vita e il loro merito. 'Lui' \u00e8 un pronome invisibile per me, che mi nega\".\nNel 2016 Antony \u00e8 stata la seconda persona apertamente transgender ad essere candidata all'Oscar; nomination per la \"Miglior Canzone Originale\", insieme a J. Ralph, per la canzone \"Manta Ray\" che compare nel documentario \"Racing Extinction.\"\nNel 1996 viene prodotto, grazie a un finanziamento della NYFA, il demo \"Blue Angel\", che compare sulla compilation dedicata alle drag queen \"God Shave the Queen\", con l'instant classic \"Cripple and the Starfish\", che tratta il difficile tema di un rapporto sadomasochista e omosessuale.\nIl musicista sperimentale britannico David Tibet, leader dei Current 93, ascoltando \"Blue Angel\", rimane affascinato e si offre di pubblicare la musica di Antony con la sua etichetta Durtro, specializzata in folk apocalittico. L'album di debutto fu pubblicato nel 2000 con il titolo \"Antony and the Johnsons\".\nNel 2001, sempre per Durtro, Antony pubblica l'EP \"I Fell in Love with a Dead Boy\" (\"Mi sono innamorato di un ragazzo morto\"), che, oltre alla title-track, conteneva una reinterpretazione di un brano di David Lynch/Angelo Badalamenti e \"Soft Black Star\", cover dei Current 93.\nNello stesso 2001 Lou Reed, insieme a Robert Wilson, porta in scena alla Brooklyn Academy of Music lo spettacolo \"POEtry\", dedicato alle novelle e alle poesie di Edgar Allan Poe.\nIl produttore Hal Willner, dopo aver ascoltato l'EP di Antony, lo passa a Lou Reed che si commuove di fronte a quella strana voce contro-tenorile e contatta Antony chiedendogli di partecipare al suo progetto discografico \"The Raven\".\nAvendo quindi ottenuto una maggiore attenzione, Antony sigl\u00f2 un contratto con l'etichetta statunitense Secretly Canadian e pubblic\u00f2 un nuovo EP, \"The Lake\", con Lou Reed ospite in un brano. La Secretly Canadian, inoltre, pubblica negli Stati Uniti l'album di debutto con una pi\u00f9 ampia distribuzione nel 2004.\nIl secondo album di Antony, \"I Am a Bird Now\" (2005), ha ottenuto recensioni entusiastiche e una maggiore attenzione da parte del panorama mainstream, aggiudicandosi anche un Mercury Prize per il \"Miglior album del 2005\". I Kaiser Chiefs, favoriti per la vittoria del premio, insinuarono che Antony lo avesse vinto solo per una questione tecnica: infatti, sebbene Antony fosse nato in Gran Bretagna, aveva trascorso gran parte del suo tempo negli Stati Uniti. Successivamente, comunque, i Kaiser Chiefs si sono scusati per aver dichiarato che non fosse un vincitore meritevole.\nNel 2007 collabora con l'artista islandese Bj\u00f6rk nel suo album \"Volta\", duettando con lei nei brani \"The Dull Flame of Desire\" e \"My Juvenile\", partecipando inoltre ad alcune date del \"Volta Tour\".\nNello stesso anno prende parte al progetto disco-revival di Andrew Butler, ossia Hercules and Love Affair scrivendo, componendo e interpretando 5 canzoni dell'omonimo disco di debutto, tra le quali il primo singolo \"Blind\", che guadagna presto successo di critica e pubblico.\nNel 2008 Antony (senza i suoi Johnsons) si esibisce, accanto a Marc Almond ed Ernesto Tomasini, come ospite speciale al concerto dei Current 93, alla Queen Elizabeth Hall e nello stesso anno viene annunciata l'uscita di un nuovo lavoro. \"The Crying Light\", pubblicato il 20 gennaio 2009, \u00e8 dedicato alla figura del danzatore e coreografo giapponese Kazuo Ohno (raffigurato sulla copertina dell'album) e segue l'uscita dell'EP \"Another World\". Viene annunciata inoltre una tourn\u00e9e internazionale per promuovere il nuovo lavoro.\nAvendo gi\u00e0 duettato con Franco Battiato, nel 2009 Antony canta con un'altra artista italiana, Elisa, nel brano \"Forgiveness\" contenuto in \"Heart\" (pubblicato il 13 novembre 2009).\nIl 12 ottobre 2010 viene pubblicato l'album \"Swanlights\", a cui partecipano Nico Muhly e Bj\u00f6rk, che canta in \"Fl\u00e9tta\".\nIl 14 febbraio 2013 ha partecipato come ospite alla terza serata del Festival di Sanremo, condotto da Fabio Fazio. Nell'occasione ha interpretato il suo brano \"You are My Sister\" e ha letto un messaggio in difesa del mondo femminile.\nNel corso del 2013 Antony condivide il palco con Franco Battiato in due tappe del tour \"Apriti sesamo\" (il 31 agosto al Mandela Forum di Firenze, il 2 settembre all'Arena di Verona), con una prima parte del concerto dedicata ai brani del gruppo cui fanno seguito dei duetti (tra cui \"You are my sister\"), con l'accompagnamento della Filarmonica Arturo Toscanini. Proprio dal concerto di Verona tenuto anche insieme ad Alice, viene tratto l'album \"Del suo veloce volo\", uscito il 26 novembre 2013. Inoltre lo stesso Antony prender\u00e0 parte al nuovo film di Battiato dedicato ad Haendel.\nIl 23 febbraio 2015 Antony annuncia sul sito ufficiale del gruppo di star lavorando ad un nuovo album, prodotto assieme a Oneohtrix Point Never e Hudson Mohawke. L'album si chiama \"Hopelessness\" e Antony nel comunicato aggiunge che presenter\u00e0 questo lavoro sotto lo pseudonimo di ANOHNI. Si pensa, dunque, che il nuovo progetto non sar\u00e0 realizzato assieme ai \"the johnsons,\" bens\u00ec potrebbe rivelarsi un esordio solista per il cantante, orientato verso suoni prevalentemente elettronici. Egli stesso nel comunicato spiega: \"\u00e8 un disco elettronico con qualche dente affilato\". Il 28 maggio e il 5 giugno, al Primavera Sound di Barcellona, nella scaletta eseguita dal gruppo compaiono un brano che sar\u00e0 parte del nuovo album, \"4 degrees.\" Il seguente brano esce poi in singolo la notte tra il 30 novembre e il 1 dicembre, dopo sole 3 ore dall'annuncio ufficiale da parte di ANOHNI tramite Facebook.\nVoce.\nLa voce di Antony \u00e8 caratterizzata dal particolare timbro vocale tenorile \"incline al tremulo\" e ricorda l'espressione vocale di Demis Roussos e Bryan Ferry. Ha anche molti ammiratori celebri come Philip Glass, Marc Almond, Rufus Wainwright, Devendra Banhart, Diamanda Gal\u00e1s (\"Every emotion in the planet is in that gorgeous voice\" - \"In quella voce meravigliosa ci sono tutte le emozioni del pianeta\"), Lou Reed e Boy George, entrambi ospiti in \"I Am a Bird Now\"."}
{"id": "482757", "revid": "12217", "url": "https://it.wikipedia.org/wiki?curid=482757", "title": "Scaligera Basket", "text": ""}
{"id": "482758", "revid": "277947", "url": "https://it.wikipedia.org/wiki?curid=482758", "title": "Herbert", "text": "Gli herbert sono una subcultura giovanile derivante da quella \"skinhead\", nata verso la fine degli anni settanta nel Regno Unito con l'esplosione dell'Oi!/Street punk e con la rinascita degli \"skinhead\".Un esempio di \"herbert\" possono essere i \"Cockney Rejects\", gruppo Oi! composto interamente da \"herbert\" (inoltre inventori del termine Oi!), e punto di riferimento per il movimento.\nStoria.\nErano ragazzi appartenenti alla classe operaia, che passavano le giornate tra i pub, il biliardo e le partite di calcio allo stadio. Presero spunto, nei tardi anni settanta, dagli \"Skinhead\" dai quali acquisirono \"look\" e cultura, cos\u00ec come la musica era la stessa prediletta dagli \"skin\" oltre che da \"mod\" e \"hard mod\" (Oi!, ska, reggae, rocksteady ed in genere la musica nera importata dai rude boy giamaicani).\nAlcuni ipotizzano che questa frangia derivante dalla cultura skinhead, sia un'etichetta di comodo per non farsi coinvolgere nelle diatribe interne al movimento skin.\nAbbigliamento.\nIl \"look\" si rifaceva a quello \"skinhead\" come stivali Doc Martens, polo Fred Perry, bomber Alpha, felpe Lonsdale, bretelle, jeans attillati Levi's 501, o Sta-prest, e capelli corti (ma mai rasati, al contrario degli \"skinhead\"). Infine, indossavano frequentemente maglie, sciarpe o spille delle squadre calcistiche."}
{"id": "482760", "revid": "17654", "url": "https://it.wikipedia.org/wiki?curid=482760", "title": "Oplia", "text": ""}
{"id": "482761", "revid": "1921867", "url": "https://it.wikipedia.org/wiki?curid=482761", "title": "Metal Gear Ac!d", "text": "Metal Gear Ac!d \u00e8 un videogioco spin-off della serie \"Metal Gear\" di Hideo Kojima. Pubblicato nel 2005, \u00e8 disponibile in formato UMD per la console portatile PlayStation Portable e, dal 2008, per cellulari Sony Ericsson K750I. Questa edizione \u00e8 stata messa in commercio solo in Europa, in due versioni: una in 2D, chiamata Metal Gear Ac!d Mobile, e una in 3D, chiamata Metal Gear Ac!d Mobile 3D.\nTrama.\nAnno 2016. Il volo statunitense Jumbo 326 viene dirottato da un gruppo di terroristi. Questi minacciano di uccidere i 540 passeggeri, tra cui vi \u00e8 anche il senatore Viggo Hach - prossimo alla nomina di presidente - con l'utilizzo di un rilassante muscolare (letale se preso in dosi eccessive) e l'introduzione di una bomba a orologeria messa prima del decollo. Perch\u00e9 questo non avvenga richiedono di avere il progetto Pythagoras. Disperate, la autorit\u00e0 di competenza cercano di far fronte al problema, e scoprono che Pythagoras \u00e8 il nome di un progetto di ricerca in corso nell'isola di Lobito. Il governo della Repubblica di Moloni, a Lobito, nel Sudafrica, non si dice per\u00f2 disponibile a collaborare con gli USA, che si vedono costretti a far intervenire un gruppo armato americano; inaspettatamente, per\u00f2, gli americani vengono sbaragliati dai miliziani sudafricani dall'unit\u00e0 Leone. Agli Stati Uniti non resta altro da fare che contattare Solid Snake, l'unico agente in grado di far fronte al problema, che viene affiancato tramite codec dal Colonnello Roger McCoy e dalla veggente Alice Hazel durante il suo percorso.\nL'avventura del protagonista inizia nell'isola di Lobito, dove all'interno il Dottor William Flemming ha lavorato sul progetto Pythagoras. Dopo aver superato le prime guardie, Snake incontra un ricercatore (Gary Murray), che spiega a Snake che appunto \u00e8 riuscito a fuggire dal rapimento di un certo Leone. Gli dice poi che Flemming si trova negli alloggi abitativi.\nUna volta arrivato in questi alloggi Snake riesce a sbloccare l'accesso all'ala est grazie ad un computer che lo riconosce come Hans Davis. Confuso, Snake percorre il corridoio fino a quando raggiunge la stanza dove all'interno si trova una figura incappucciata. Crede quindi di aver trovato il dottore, ma proprio in questo momento incontra per la prima volta Leone che uccide la figura incappucciata e che tenta invano di ammazzare anche Snake, ma quest'ultimo viene salvato da Teliko Friedman, l'unica superstite del gruppo armato americano (chiamato \"HRT\") annientato dall'Unit\u00e0 Leone: un'unit\u00e0 \"eterogenea\" composta quindi da elementi di diversa nazionalit\u00e0 e capitanata appunto dallo stesso Leone. Hanno dunque ideali diversi ma in comune hanno un obbiettivo: riottenere l'indipendenza dei propri Stati che sono sotto il dominio degli U.S.A.. Dopo aver salvato Snake, Teliko gli rivela che in realt\u00e0 la figura incappucciata non era Flemming bens\u00ec solo un'esca per attirare Snake. Sorgono quindi dubbi su Gary, ovvero se possa essere in qualche modo una spia.\nNel frattempo nell'aereo i passeggeri ed il personale vengono tenuti in ostaggio da due marionette: Elsie e Frances. Queste uccidono prima i due piloti e in un secondo momento una hostess.\nRaggiunto l'edificio \"BRC 026\" Snake viene contattato da Gary il quale gli rivela che Pythagoras \u00e8 in realta un progetto per un Metal Gear. Si mette poi in contattato con Roger il quale da informazioni pi\u00f9 dettagliate su Hans Davis, ovvero un ricercatore coinvolto anch'egli nel progetto Pythagoras.\nSuccessivamente Snake e Teliko raggiungono degli scalini che danno su un condotto d'aerazione. Snake decide che sar\u00e0 solo lui ad attraversare il condotto mentre Teliko rimarr\u00e0 fuori a fare da guardia. Si infiltra dunque nel condotto e raggiunge la stanza nella quale \u00e8 presente il Dottor Flemming che \u00e8 girato di spalle. Quando si volta per\u00f2 si nota subito che quello non \u00e8 Flemming, bens\u00ec Gary. Quest'ultimo rivela a Snake che in realt\u00e0 \u00e8 proprio lui il Dottor Flemming mentre Hans Davis \u00e8 in realt\u00e0 lo stesso Solid Snake, il quale sarebbe il dirigente della BEAGLE (un'organizzazione bellica) e il capo del laboratorio. Gli dice anche che sua figlia Constance \u00e8 sul volo Jumbo 326. Preoccupata, Teliko raggiunge la stanza dov'\u00e8 presente Flemming e gli spara alla gamba per tentare di non farlo fuggire, ma quest'ultimo riesce a fuggire lo stesso lasciando per terra il disco coi dati del Metal Gear. Non fidandosi, Teliko chiede a Snake di darle il disco e lui agisce di conseguenza.\nI due successivamente arrivano al magazzino. Qui Snake rivela a Roger la vera identit\u00e0 di Gary e gli racconta riguardo al progetto ACUA su cui lavorava quest'ultimo. Dopo la chiamata arriva Leone che racconta di come fosse desideroso di vendetta nei confronti degli U.S.A. dopo che la BEAGLE decise di \"rovinarlo nell'orgoglio\" nonostante lui fino a quel momento fosse un patriota americano. Svela anche il suo vero nome, ovvero Jeff Jones.\nSconfitto momentaneamente Leone, i due si recano al FAR (il luogo dove si trova il Metal Gear). Una volta raggiunto un ponte levatoio, Teliko tenta di sparare a Snake e una volta sparatogli aggiunge l'altra parte del ponte, il quale si alza ed impedisce a Snake di raggiungerla. Egli tenta dunque di andare nella cabina dove all'interno \u00e8 contenuta la leva del ponte, solo che questa viene bombardata da un gruppo di soldati. Una volta uccisi, Roger scopre che quella non \u00e8 la vera Teliko, bens\u00ec Clown: un assassino e specialista di ipnotismo e travestimenti assoldato dalla BEAGLE, che la ingaggi\u00f2 per rubare i dati del Pythagoras prima che venissero presi da Snake o da Leone (per questo Clown quindi chiese a Snake il disco con i dati del Metal Gear).\nSnake raggiunge la Torre Ebro (la torre di Clown) e scopre due fatti strani: Il primo riguarda il fatto che i militari indossano dei passamontagna colorati (ogni sezione della torre ha un suo colore di passamontagna); il secondo riguarda l'eliminazione di qualsiasi intruso, ma il fatto bizzarro \u00e8 che anche chi non abbia indosso il passamontagna del colore della sezione della torre venga eliminato senza scrupoli (si vede la scena in cui un soldato col passamontagna rosso ne uccide uno col passamontagna blu in quanto quest'ultimo era entrato nella zona dei passamontagna rossi, seppur entrambi fossero sotto le dipendenze di Clown). Tutto questo, spiega Alice, \u00e8 opera di Clown, in quanto col potere dell'ipnosi riesce ad avere il controllo della mente dei suoi soldati. Una volta raggiunto l'ascensore che da l'accesso alla stanza di Clown, Snake incontra Hans Davis. Quest'ultimo dice di essere l'ombra (o la luce) di Snake, che si \u00e8 espansa talmente tanto che ora ha una vita propria, ma comunque rimangono legati per quanto riguarda la longevit\u00e0 (ovvero se muore uno muore anche l'altro). Quindi Snake sarebbe il creatore del Metal Gear. Dopo questo incontro il protagonista raggiunge con l'ascensore la stanza di Clown, dove all'interno si trova la vera Teliko. I due devono vincere un gioco all'interno di questa stanza: il primo che sopravvive vince, l'altro invece rimarr\u00e0 all'interno della stanza ed essa scoppier\u00e0 insieme al perdente. Snake riesce a battere (ma non ad uccidere) Teliko ma entrambi riescono a fuggire dalla stanza. I due si alleano e si dirigono in armeria per prendere dei PSG-1. All'interno dell'armeria scoprono dei soldati che non appartengono al gruppo di Leone: uno sconosciuto (si fa chiamare \"Amico\". In seguito Leone sveler\u00e0 che si tratta del N\u00b016) dir\u00e0 a Snake che questi si chiamano \"ACUA\" e lo invita ad unirsi al gruppo di Leone in quanto rappresentano una seria minaccia per quest'ultimo, agendo senza provare alcun sentimento ed emozione.\nDurante la loro corsa per raggiungere il FAR, Snake e Teliko incontrano Leone, il quale dice loro che la sua squadra \u00e8 stata decimata dalle truppe ACUA, spiegando che sono truppe create con farmaci di Flemming. Oltre alla creazione delle truppe, quest'ultimo si dedic\u00f2 anche al progetto del Neoteny. Racconta anche che la BEAGLE utilizz\u00f2 un metodo chiamato \"Rituale di Congiura\": rap\u00ec 130 bambini (tutti con superpoteri) e tra questi solo 1 sarebbe sopravvissuto. Questo sarebbe diventato il Neoteny, ovvero colui che avrebbe comandato le truppe ACUA. Tra questi, il sopravvissuto fu il n\u00b016, che per\u00f2 riusc\u00ec a fuggire sfruttando appunto il nuovo potere da Neoteny.\nSnake e Teliko incontrano in un ponte Leone, il quale dice loro che \u00e8 impossibile accedere al FAR, a meno che i tre non si alleino. Dopo l'appoggio di Roger avviene l'alleanza, e Leone suggerisce subito di andare alla centrale per disattivare i dispositivi di sicurezza del FAR.\nDopo che Snake e Teliko hanno tolto l'elettricit\u00e0 dalla centrale, Leone (che si trovava di fronte alle porte d'ingresso del FAR) incontra il Dottor Flemming, il quale lo rapisce. Roger, dopo il rapimento di Leone, annuncia il fallimento della missione, ma subito dopo interviene Alice che individua un passaggio fognario percorribile.\nArrivati alle fogne, Alice contatta Teliko e le dice che i soci di Snake hanno catturato Roger (lei invece \u00e8 riuscita a fuggire, avendo una premonizione). Le rivela anche che quello in realt\u00e0 non \u00e8 Snake, bens\u00ec Hans Davis mandato dal n\u00b016 per prendere Pythagoras. I due comunque proseguono e, una volta superato l'ingresso del FAR, si vedono obbligati a combattere contro Leone (dopo la cattura gli \u00e8 stato iniettato dell'ACUA e ora non riesce pi\u00f9 ad avere il controllo di s\u00e9 stesso). Leone, una volta sconfitto ed in punto di morte, affida a Snake l'incarico di dire a Roger che \"non \u00e8 stato lui\".\nSnake e Teliko, durante il loro percorso per il raggiungimento del Metal Gear, incontrano di nuovo Clown: questa veste nuovamente i panni di Teliko, ma questa volta Clown riesce a moltiplicarsi in pi\u00f9 Teliko. I due comunque riescono a sconfiggerla e rivela il perch\u00e9 \u00e8 diventata la Clown: quando era piccola rimase coinvolta in un incidente in cui la sua faccia venne rovinata dal fuoco, da qui decise allora di usare sempre delle maschere per oscurare il suo viso carbonizzato.\nMorta Clown raggiungono finalmente il Metal Gear. Qui Snake viene contattato da Flemming, il quale gli dice che bisogna sottostare alle volont\u00e0 del N\u00b016. Snake (in questo caso Hans) suggerisce che bisognerebbe colpire gli U.S.A. in quanto l\u00ec \u00e8 presente la sede della BEAGLE. Flemming allora crede di non parlare n\u00e9 con Hans Davis n\u00e9 tantomeno con Snake, bens\u00ec proprio col N\u00b016. Si dichiara stufo e pensa che la promessa di ridargli sua figlia Constance non avverr\u00e0 mai, quindi col Metal Gear decide prima di ammazzare Snake (in quanto \u00e8 il N\u00b016 secondo lui) e poi di colpire con un missile nucleare un'isola del Pacifico, ovvero l'isola in cui il N\u00b016 avrebbe sempre voluto abitare.\nDopo la battaglia vinta da Snake e Teliko contro il Metal Gear, Teliko scova Flemming intento a lanciare il missile sull'isola e lo uccide. Da qui emergono fuori diverse verit\u00e0: inanzitutto Alice non \u00e8 mai stata una veggente e si dichiara come il N\u00b016 (quindi semplicemente le sue \"visioni\" erano in realt\u00e0 i suoi ricordi in quanto c'era gi\u00e0 stata in passato); quello che incontr\u00f2 vicino alla tana di Clown non era Hans Davis bens\u00ec Flemming travestito da Davis, e sempre quest'ultimo (Davis) \u00e8 semplicemente una persona a s\u00e9 (Alice \u00e8 riuscita a far credere a Snake di essere Davis attraverso il metodo CHAIN, ovvero attraverso l'uso di analgesici, ACUA e la stessa Alice che sussurrava a Snake di essere Davis); Alice poi ammette di essere in realt\u00e0 la N\u00b0104, ed \u00e8 riuscita a sopravvivere dopo essere entrata nel corpo del N\u00b016 (dopo che il N\u00b016 aveva pugnalato il n\u00b0104, l'anima di quest'ultima riusc\u00ec ad entrare nel corpo del N\u00b016). Dopo tutte queste rivelazioni fatte da Alice, decide di colpire con un colpo di pistola Roger e successivamente avvisa che se non si sbrigano l'intero stabilimento verr\u00e0 bruciato.\nLa scena poi si sposta nell'aereo, dove appaiono le marionette ed appare anche la burattinaia: Lena. Elsie e Francis hanno ucciso quasi tutti, manca infatti solo Constance (chiamata fino ad ora Minette). Lena rivela a Constance che le \u00e8 stato iniettato dell'ACUA e le \u00e8 stato fatto credere che lei fosse appunto Minette Donnel, ed \u00e8 pronta ad ucciderla.\nUsciti dallo stabilimento, Alice contatta nuovamente Teliko e Snake e dice a loro altre rivelazioni: la NEKAL (un'azienda produttrice di indumenti di seta) ha dato in omaggio assieme ai suoi prodotti la sua polvere di seta. La polvere di seta \u00e8 appunto una polvere che, cosparsa sul cibo, rende la pelle come quella della seta. In realt\u00e0 per\u00f2 questa polvere non \u00e8 altro che ACUA (Agenti Cellule Obbedienti ad Alice). Dunque migliaia e migliaia di conosci-nome (qualsiasi essere umano che sa chi \u00e8, quindi l'essere umano che non ha assunto ACUA) sono sotto il comando del Neoteny Alice; rivela poi che l'uomo che ha assoldato Clown per uccidere il padre Teliko era Hans Davis (chiamato anche Viggo Hach o Emilio); intervengono poi il colonnello (assicurando ai protagonisti che sta bene) e successivamente l'agente della CIA Charles, assicurando che il colonnello \u00e8 fuori pericolo, che tutti gli aerei non sono pi\u00f9 sotto il controllo di Alice e che la bomba sul volo 326 \u00e8 stata disinnescata.\nLa scena poi torna sul volo 326: Constance pugnala Lena, e quest'ultima capisce che il N\u00b016 \u00e8 in realt\u00e0 Constance. Quest'ultima venne pugnalata (durante il \"Rituale di Congiura\") e la sua anima vag\u00f2 alla ricerca di un corpo in cui risiedere, fino a quando trov\u00f2 appunto il corpo senza vita della figlia di Flemming (Il N\u00b016 quindi entr\u00f2 nel corpo del N\u00b0104, ovvero nel corpo di Constance). Decise di recitare la parte dell'ostaggio credendo fosse divertente, ma cos\u00ec non fu per lei.\nAltro cambio di scenario: una telefonata. Una persona misteriosa avvisa che c'\u00e8 da comunicare alla stampa che Emilio, Viggo Hach ed Hans Davis sono la stessa persona (anche se in verit\u00e0, ammette successivamente, non \u00e8 vero ed \u00e8 solo un capro espiatorio su cui scaricare tutte le colpe), e che questi era supervisore a Lobito e responsabile del progetto Metal Gear; ammette poi che \u00e8 proprio lui il vero Emilio, che ha scoperto il Metal Gear e che ha dato informazioni; infine avvisa che il N\u00b016 non potr\u00e0 mai essere cos\u00ec potente perch\u00e9 appunto Constance (cio\u00e8 il corpo in cui risiede il n 16) \u00e8 solo una ragazzina. In risposta c'\u00e8 Charles, che dunque si dice volenteroso di avere Solid Snake in quanto pu\u00f2 diventare pi\u00f9 forte del N\u00b016.\nLa scena finale si sposta su Snake e Teliko, che si trovano sulla riva della spiaggia dell'isola in attesa dell'aereo inviato da Charles che li porter\u00e0 in montagna.\nModalit\u00e0 di gioco.\nA differenza degli altri giochi della serie, \"Ac!d\" e il suo sequel \"Ac!d\u00b2\" appartengono al genere strategico a turni: il protagonista Solid Snake infatti pu\u00f2 essere controllato esclusivamente mediante l'utilizzo di carte da gioco, le quali determinano ogni sua azione, dal movimento all'uso di un'arma.\nColonna sonora.\nLa colonna sonora di \"Metal Gear Ac!d\", costituita da 42 brani, \u00e8 inclusa nel primo CD dell'album \"Metal Gear Acid 1 &amp; 2 Original Soundtrack\" pubblicato il 21 dicembre 2005. Le musiche sono state composte da Akihiro Honda, Nobuko Toda e Shuichi Kobori.\nDurata totale: 58:45"}
{"id": "482766", "revid": "550667", "url": "https://it.wikipedia.org/wiki?curid=482766", "title": "Aurora (Torino)", "text": "Aurora, noto anche come Borgo Aurora (\"Aurora\" in piemontese), \u00e8 un quartiere della Circoscrizione 7 di Torino che confina con il centro storico torinese.\n\u00c8 delimitato:\nSviluppo e collocazione.\nIl quartiere si estende su entrambe le rive del fiume Dora ed \u00e8 caratterizzato da cinque nuclei nettamente distinguibili:\nRimane quindi un quartiere che attesta numerose trasformazioni subite dalle borgate tra il XVIII e il XX secolo, dalle antiche canalizzazioni secondarie del fiume per le officine azionate dall'energia idraulica all'industrializzazione del primo Novecento.\nOrigine del nome.\nL'origine del toponimo \"Aurora\" va ricondotta a un'antica cascina posta indicativamente al centro del quartiere (all'angolo fra gli odierni corso Giulio Cesare e corso Emilia), nel luogo, per l'esattezza, dove oggi sorge \"Casa Aurora\".L'edificio, che nelle carte topografiche ottocentesche risulta come \"Cascina l'Aurora\", fu trasformato dapprima in un opificio tessile (nel 1869) e nel secolo successivo ospit\u00f2 il Gruppo Finanziario Tessile (GFT), azienda produttrice di abiti pronti; nel 1984 l'intero complesso, che attualmente ospita una grande palestra e diversi uffici, fu ridisegnato dal celebre architetto Aldo Rossi, e da allora \u00e8 noto come \"Casa Aurora\".\nStoria.\nGi\u00e0 in epoca romana e fino al Medioevo, qui un ponte rappresentava l'unico attraversamento della Dora Riparia a Torino; dal tardo Medioevo, lungo un canale derivato dalla Dora, e che prese il nome di \"canale dei Mulini\", si stabil\u00ec un primo nucleo di opifici dotati di ruote idrauliche. Esso prese consistenza tra il Seicento ed il Settecento insieme all'abitato fuori dalla porta Doranea (corrispondente circa all'attuale piazza della Repubblica).\nNel borgo Dora avevano sede concerie, battitori da panno, peste da canapa e da olio; su essi dominava il grande complesso dei \"Molassi\", i pi\u00f9 importanti mulini per granaglie della citt\u00e0, di origine medioevale, ristrutturati nel Settecento, con relativo canale a cielo aperto, poi interrato. Vi erano inoltre due setifici, costruiti alla fine del Seicento, considerati come le prime industrie del Regno Sabaudo, di cui oggi non rimane traccia. Infine, qui sorgeva la \"Regia Polveriera\", oggi trasformata in Arsenale della Pace, a cura del Sermig.\nStorico quartiere popolare, ricevette un intenso fenomeno di inurbazione dalla fine del XVIII secolo, in particolare sotto il regno del re di Savoia Vittorio Amedeo III. Un intenso sviluppo lo ricevette anche durante gli anni della grande industrializzazione torinese (confina oltretutto con altri borghi tipicamente popolari, tra cui Vanchiglia).\nNel 1832 apre a Borgo Dora la Piccola Casa della Divina Provvidenza, meglio conosciuta come \"Il Cottolengo\", dal nome del suo fondatore.\nNel 1850 Borgo Dora contava pi\u00f9 di 20.000 abitanti, per gran parte operai, tanto da essere considerato il quartiere operaio pi\u00f9 grande di Torino.\nDurante la seconda guerra mondiale fu fortissima la resistenza antifascista, il quartiere divenne poi zona d'immigrazione nel secondo dopoguerra, quando molte grandi fabbriche trasferirono ad Aurora le proprie officine e, contestualmente, si svilupparono molte piccole imprese (artigiane, commerciali e di servizi).\nNel 1964, su iniziativa di Ernesto Olivero, viene fondato a Torino il Sermig (Servizio Missionario Giovani), con l'obiettivo di aiutare i bisognosi in citt\u00e0. Nel 1983 il Sermig decide d'investire sul quartiere che stava lentamente diventando uno dei simboli dell'immigrazione extracomunitaria. In particolare trasferisce la sua sede nel cosiddetto \"Arsenale della Pace\": originariamente un'antica fabbrica di armi in disuso, dal 1983, grazie anche al lavoro gratuito di tanti giovani che credono nel progetto di Olivero, si trasforma in una sorta di monastero metropolitano aperto 24 ore su 24, punto di riferimento per i bisognosi in citt\u00e0.\nSul finire degli anni ottanta il quartiere, a forte impronta industriale, comincia un declino di residenti in concomitanza con la chiusura di molte fabbriche (su tutte la Fiat Grandi Motori di via Cuneo). Giocano sul destino del quartiere anche le dismissioni di imponenti fabbriche nei quartieri confinanti, soprattutto in Borgata Vittoria e San Donato.\nNell'anno 1988 viene chiusa la stazione di testa della ferrovia Torino-Ceres cio\u00e8 la stazione di Torino Porta Milano di corso Giulio Cesare, arrestando il capolinea alla stazione di Torino Dora.\nServizi.\nIl quartiere, attraverso il corso Giulio Cesare e/o le linee di trasporto pubblico, \u00e8 ben servito per i collegamenti con:\nLa zona \u00e8 ricca inoltre di ristoranti, soprattutto etnici, bar, pizzerie, locali per lo svago notturno.\nOltre alla sede della circoscrizione, dei vigili urbani, della ASL e della SMAT, Aurora ospita anche la biblioteca civica \"Dina Rebaudengo\" e la biblioteca musicale \"Andrea Della Corte\" e sono presenti una serie di servizi socio assistenziali e diverse associazioni culturali, tra cui l'Istituto di ricerca in campo economico e sociale Fondazione Rosselli. \nIl quartiere ospita la Piccola Casa della Divina Provvidenza, comunemente detta \"Il Cottolengo\", che ospita in special modo malati con handicap fisici e mentali .\nLe due Aurora.\nAd oggi Aurora, si presenta letteralmente spaccata in due aree molto distinte:\nquella orientale, che si sviluppa a partire dal Borgo Rossini e al corso Palermo fino all'incrocio con la via Bologna, \u00e8 in forte espansione per diversi fattori tra cui si segnalano la maggior vicinanza al centro storico di Torino, la presenza del nuovo polo universitario, la restaurata sede dell'Italgas ma anche e soprattutto la presenza della Nuvola Lavazza coi suoi 600 nuovi lavoratori e dello IAAD. Tutto ci\u00f2 ha comportato un esponenziale apprezzamento al valore degli immobili circostanti ma soprattutto ha iniettato effervescenza e vitalit\u00e0 ad un'ex area industriale dove in passato sorgevano una centrale elettrica dismessa dall'Enel, la fabbrica dei pneumatici CEAT ed edifici popolari in un contesto prevalentemente operaio.\nL'area occidentale del quartiere, quella che sorge attorno a corso Giulio Cesare e che si protrae verso i quartieri di Barriera di Milano e di San Donato, si caratterizza invece per la presenza di immigrati stranieri sin dai primi anni ottanta, che \u00e8 andata intensificandosi a partire dal 2000 e che comporta gravi problemi di integrazione, di degrado, di delinquenza e di ghettizzazione. Qui i diversi tentativi di riqualificazione delle aree dismesse e di sostegno ai tanti progetti di integrazione, non sembrano finora aver sortito effetti particolarmente positivi,\nLa recente riqualificazione.\nAlcuni progetti di riqualificazione stanno interessando il quartiere a partire dal 2000. In particolare l'intervento sul rione di Porta Palazzo, ha comportato la costruzione di un sottopasso veicolare sull'asse di corso Regina Margherita che libera dal traffico piazza della Repubblica. Nell'area mercatale, \u00e8 stata rifatta una nuova pavimentazione della piazza in pietra di Luserna e dove in precedenza sorgeva il mercato dell'abbigliamento, si \u00e8 costruito l'edificio, in vetro traslucido e di chiara impronta contemporanea, denominato \"PalaFuksas\" (dall'architetto Massimiliano Fuksas che l'ha progettato), dove dall'aprile del 2019 ha sede il \"Mercato Centrale\", centro della ristorazione e distretto del food d'eccellenza. Nell'attigua ex caserma dei vigili del fuoco ha aperto, nel gennaio 2020, un grande ostello/bar ristorante della catena Combo e non lontano, dal 2013, \u00e8 presente anche la prestigiosa Scuola Holden di scrittura e \"storytelling\".\nNella rinnovata e riqualificata zona di largo Brescia, all'angolo tra via Bologna e corso Palermo, \u00e8 stata inaugurata la \"Nuvola\", il nuovo centro direzionale della Lavazza con gli annessi museo, l'archivio storico, l'area archeologica di San Secondo, il bistrot, il ristorante stellato e la piazza giardino. Nella stessa area si trova la nuova sede dello IAAD (Istituto d'Arte Applicata e Design) mentre poco oltre, nella struttura del Basic Village (fortunato esempio di riqualificazione di una ex fabbrica in un centro commerciale dell'abbigliamento e della ristorazione), hanno sede gli uffici della BasicNet; poco lontano, negli edifici dell'ex fabbrica CEAT, si trovano gli uffici direzionali e la prestigiosa sede legale dell'Italgas Reti con gli annessi museo ed archivio storico (oggi Heritage Lab Italgas).\nNuova destinazione d'uso e riqualificazione \u00e8 prevista inoltre anche per l'ex asilo di via Alessandria, precedentemente occupato abusivamente dagli anarchici fino al loro recente sgombero e per l'ex gallettificio militare di via Modena, mentre nella parte pi\u00f9 degradata del quartiere che si sviluppa a partire dal Corso Giulio Cesare fino al confine con gli attigui quartieri San Donato e Barriera di Milano, il Sermig, ha riqualificato la zona dei campi di calcetto abbandonati di via Carmagnola attraverso la costruzione del Palasermig, palazzetto dello sport da 400 posti, mentre per le attigue ex officine Fiat Grandi Motori tra corso Vercelli e via Cuneo, \u00e8 prevista la costruzione di un centro commerciale, anche se attualmente (2021) i lavori non sono ancora iniziati.\nAttrazione turistica al rione di Borgo Dora derivava dal 2012 inoltre dall'aerostato \"Turin Eye\" che da un'altezza di 150 m offriva ai suoi passeggeri un'ampia vista sulla citt\u00e0, in manutenzione da giugno 2019 e chiuso definitivamente a novembre 2019 , e dal famoso Mercatino di Natale che ogni anno, sempre pi\u00f9 intensamente, le prime settimane di dicembre, richiama in zona numerosi turisti e curiosi.\nAurora \u00e8 inoltre lambita dal passante ferroviario, con la costruenda nuova stazione sotterranea di Torino Grosseto, e dal \"boulevard\" della Spina 4, che ha portato una nuova riqualificazione e il ricongiungimento col quartiere di San Donato.\nAree pedonali.\nSono state pedonalizzate le seguenti aree:"}
{"id": "482770", "revid": "1610933", "url": "https://it.wikipedia.org/wiki?curid=482770", "title": "Opistocomo crestato", "text": ""}
{"id": "482771", "revid": "27723", "url": "https://it.wikipedia.org/wiki?curid=482771", "title": "Kale (astronomia)", "text": ""}
{"id": "482772", "revid": "1610933", "url": "https://it.wikipedia.org/wiki?curid=482772", "title": "Hoatzin", "text": ""}
{"id": "482773", "revid": "27723", "url": "https://it.wikipedia.org/wiki?curid=482773", "title": "Harpalyke (astronomia)", "text": ""}
{"id": "482779", "revid": "1305772", "url": "https://it.wikipedia.org/wiki?curid=482779", "title": "Stockholm", "text": ""}
{"id": "482780", "revid": "729019", "url": "https://it.wikipedia.org/wiki?curid=482780", "title": "Tupolev Tu-2", "text": "Il Tupolev Tu-2 (in cirillico \u0422\u0443\u043f\u043e\u043b\u0435\u0432 \u0422\u0443-2, nome in codice NATO Bat (pipistrello)) era un bombardiere medio bimotore ad ala alta sviluppato dall'OKB 156 diretto da Andrej Nikolaevi\u010d Tupolev e prodotto in Unione Sovietica, impiegato dalla Sovetskie Voenno-vozdu\u0161nye sily (VVS), l'aeronautica militare dell'Unione Sovietica. Oltre al classico ruolo di bombardiere, prest\u00f2 servizio anche come bombardiere in picchiata, velivolo da supporto e caccia pesante.\nDopo la seconda guerra mondiale, l'aereo fu impiegato in Unione Sovietica fino agli anni cinquanta e in quelle di numerosi Paesi del Patto di Varsavia e filosovietiche, restando in servizio, nelle sue varie versioni, fino ai primi anni sessanta\nStoria del progetto.\nIl progetto del velivolo che sarebbe diventato famoso come Tu-2 (in base alla designazione assegnata solo nel 1943) ebbe inizio nel corso del 1937 mentre Andrej Nikolaevi\u010d Tupolev era detenuto nel carcere di Butjrka, presso il quale era stato trasferito dopo un primo periodo di detenzione trascorso nelle celle della Lubjanka (all'epoca quartier generale del NKVD).\nIn sostanza Tupolev ricevette l'ordine di realizzare un velivolo che avrebbe dovuto avere come punto di riferimento il tedesco Junkers Ju 88 ed esserne superiore in quanto a prestazioni; le disposizioni prevedevano un velivolo dall'apertura alare di circa 19 m, peso di 11\u00a0000 kg e motori da 1\u00a0400 CV.\nAl progetto venne assegnata la sigla ANT-58 (ritenuta di buon auspicio, in quanto il numero coincideva con quello della cella di Tupolev). Il gruppo di progettisti carcerati posti sotto la guida di Tupolev venne identificato come \"KB-103\" (\"ufficio di progettazione 103\"), cos\u00ec il velivolo risulta designato anche come \u0421\u0430\u043c\u043e\u043b\u0451\u0442 103 (Velivolo 103).\nLa condizione di detenzione non permetteva di svolgere il lavoro in modo spedito ma, con l'aggiungersi di personale tecnico progressivamente imprigionato dal regime staliniano, alla met\u00e0 del 1938 il progetto cominci\u00f2 a prendere le sue forme definitive. La maggiore difficolt\u00e0 era rappresentata dalla progettazione dell'ala, che fino ad allora (nell'OKB-156) era la specialit\u00e0 di Vladimir Petliakov. Petliakov, a sua volta incarcerato, era infatti stato messo a capo di un altro ufficio di progettazione (il \"KB-100\"): ne nacque cos\u00ec il Petlyakov Pe-2, inizialmente identificato come Velivolo 100. I due velivoli nascevano sulla base di richieste simili che differivano, prevalentemente, nelle dimensioni e nel peso complessivo (il Pe-2 avrebbe dovuto essere leggermente pi\u00f9 piccolo del Tu-2).\nIl progetto presentato da Tupolev venne approvato nel marzo del 1940 ed il primo prototipo dell'ANT-58 (privo di motori) venne completato nell'ottobre del medesimo anno; alla sua realizzazione presero parte anche Sergej Pavlovi\u010d Korol\u00ebv (successivamente divenuto famoso per la progettazione dei primi razzi nell'ambito del programma spaziale sovietico) e Robert L\u00fbdvigovi\u010d Bartini (ingegnere italiano, espatriato nel 1923).\nL'attesa per l'installazione dei propulsori (due 12 cilindri a V Mikulin AM-37) si protrasse fino al nuovo anno. Finalmente, il 29 gennaio 1941 il prototipo (ANT-58) si lev\u00f2 in volo dimostrandosi capace di eccellenti prestazioni.\nIl successivo 18 maggio venne portato in volo un secondo esemplare definito 103 U (identificato anche come progetto ANT-59), rivisto nel tronco posteriore della fusoliera (allungata per alloggiare un mitragliere in postazione ventrale) e nelle eliche (dalle dimensioni pi\u00f9 generose).\nLa costruzione del velivolo sub\u00ec tuttavia nuovi ritardi: a causa dell'invasione tedesca dell'Unione Sovietica si decise di evacuare e trasferire il carcere di Omsk, presso il quale aveva sede l'ufficio tecnico di Tupolev e, contemporaneamente, si opt\u00f2 per l'adozione dei motori radiali Shvetsov M-82 da 1\u00a0400 cv (che solo in un secondo tempo avrebbe acquisito la designazione definitiva di Shvetsov ASh-82) a causa dell'inaffidabilit\u00e0 del Mikulin AM-37.\nAncora nel 1941, questa volta il 15 dicembre, fu la volta del terzo prototipo (ANT-60) definito 103 V: si trattava di un velivolo la cui struttura fu il pi\u00f9 possibile semplificata per agevolare la prevista produzione in serie che, tuttavia, fu preceduta da un ulteriore prototipo (ANT-61) definito 103 S, equipaggiato con motori ASh-82FNV (da 1\u00a0700 CV), mitragliatrici Beresin UBT da 12,7\u00a0mm e piani verticali modificati.\nLa lunga gestazione del Tu-2 sembrava non avere mai fine e solo nel novembre del 1942 tre velivoli furono consegnati ai reparti che operavano al fronte, nei pressi di Kalinin, dove suscitarono immediatamente reazioni entusiastiche.\nTecnica.\nIl Tu-2 era un monoplano bimotore ad ala media, con struttura interamente metallica; dotato di vano bombe posizionato centralmente, al di sotto dell'ala, poteva trasportare fino a 3\u00a0000\u00a0kg di bombe ed aveva una dotazione complessiva di 3 mitragliatrici da 12,7\u00a0mm per la difesa, posizionate nel dorso (2) e nel ventre (1) della fusoliera. L'armamento era completato da una coppia di cannoni ShVAK da 20\u00a0mm, posizionati alla radice delle semiali.\nI motori della versione di serie, come detto, erano una coppia di Shvetsov ASh-82: si trattava di un nuovo e potente propulsore radiale a 14 cilindri (a doppia stella) raffreddato ad aria, che equipaggiava i pi\u00f9 recenti aerei sovietici; i serbatoi di carburante avevano una capacit\u00e0 di circa 3\u00a0000 l.\nL'abitacolo era disposto in posizione rialzata, con il supporto dell'antenna radio di struttura massiccia che si ergeva davanti al parabrezza. L'equipaggio era composto da 4 persone: il pilota ed il marconista-mitragliere erano disposti in tandem nell'abitacolo, il navigatore era disposto all'estrema prua (vetrata nella parte inferiore) ed un secondo mitragliere trovava posto (disposto in posizione prona) nella postazione ventrale ricavata in fusoliera, anteriormente ai piani di coda.\nNella prima (e pi\u00f9 importante) versione di serie (Tu-2S) non vennero installati gli aerofreni previsti nel prototipo; verranno riproposti in un secondo momento nelle versioni da attacco in picchiata.\nImpiego operativo.\nCome lasciato immaginare dai primi esemplari consegnati, il Velivolo 103 dimostr\u00f2 ampiamente le proprie capacit\u00e0 tanto che nel gennaio del 1943 venne concesso l'utilizzo della sigla Tu-2 (che identificava il progettista) e, nel medesimo anno Tupolev ricevette per la prima volta il Premio Stalin e lui ed il suo staff vennero rimessi in libert\u00e0.\nLa prima unit\u00e0 sovietica ad essere equipaggiata con il Tu-2 fu il 132 BAP della 3 VA (\"Vozdu\u0161naja Armija\", Armata Aerea). Il velivolo ebbe il suo battesimo del fuoco nel cielo di Velikie Luki. Qui, tra il novembre ed il dicembre 1942, il Tu-2 svolse 46 sortite. Poi, l'11 febbraio 1943, il 132 BAP fu trasferito alla 17 VA per supportare l'avanzata verso il fiume Dnepr e svolse altre 47 sortire - attaccando aeroporti e snodi ferroviari - fino al 13 aprile, quando l'unit\u00e0 venne ritirata dal fronte. In questo periodo andarono persi soltanto tre Tupolev, mentre altri sette furono danneggiati.\nA seguito di nuovi ritardi sulle linee di produzione, tra cui un nuovo spostamento degli stabilimenti, il velivolo fu in grado di dare il proprio significativo apporto agli eventi bellici solamente nella primavera del 1944 ed il numero di esemplari consegnati prima della fine della guerra super\u00f2 di poco le 1\u00a0100 unit\u00e0.\nProdotto in Unione Sovietica fino al 1948, il Tu-2 rimase in servizio con la V-VS anche nell'immediato dopoguerra. L'aereo venne contemporaneamente trasferito a molti dei paesi aderenti al Patto di Varsavia e l'Aviazione cinese ne impieg\u00f2 alcuni esemplari nel corso della guerra di Corea.\nFurono eseguiti diversi sviluppi: questi comprendevano un modello d'attacco al suolo con un cannone NS-37 nel muso \"solido\" (mai entrato in servizio), un modello da caccia notturna dotato di radar e un modello d'alta quota con ali ad apertura incrementata, il Tu-6.\nI Tu-2 della V-VS vennero ritirati dal servizio operativo nei primi anni cinquanta mentre gli esemplari cinesi prestarono servizio fino al termine degli anni settanta.\nVersioni.\n\"Dati sulle versioni tratti da Enciclopedia l'Aviazione\"."}
{"id": "482781", "revid": "124676246", "url": "https://it.wikipedia.org/wiki?curid=482781", "title": "Windows NT 4.0", "text": "Windows NT 4.0 (1996) (chiamato in codice Shell Update Release), spesso chiamato impropriamente Windows NT, fu la seconda versione principale della famiglia Windows NT, distribuita il 24 agosto 1996. Fu un sistema a 32-bit disponibile nelle versioni workstation e server con un'interfaccia grafica simile a Windows 95. La sigla \"NT\", pur senza dichiarazioni ufficiali, venne resa nota come l'acronimo di \"New Technology\".\nSebbene fosse pi\u00f9 stabile di Windows 95, era meno flessibile da un punto di vista dell'utente medio. La sua stabilit\u00e0 fu dovuta alla virtualizzazione dell'hardware e all'accesso all'hardware via API piuttosto che quello diretto con il DOS e Windows 95. Di contro, l'utilizzo delle API produceva pi\u00f9 overhead e rallentava le applicazioni, soprattutto i giochi.\nLa divisione delle due famiglie NT e \"9x\" fin\u00ec con l'arrivo di Windows XP, quando le API per i giochi come OpenGL e DirectX divennero sufficientemente mature e l'hardware fu abbastanza potente per rendere accettabile l'overhead generato dalle API.\nWindows NT 4.0 fu reso obsoleto con l'avvento di Windows 2000, anche perch\u00e9 dimostrava ormai crescenti problemi di sicurezza.\nIl suono di avvio di Windows NT 4.0 era udibile anche all'inizio dell'installazione di Windows 98 e Windows Me, se lanciata da un sistema operativo.\nSviluppo.\nGi\u00e0 dopo la distribuzione di Windows 95 Microsoft incominci\u00f2 a lavorare su una shell per Windows NT 3.51 che semplificasse l'uso dell'ultima edizione di Windows NT. Molto probabilmente nel settembre 1995, Microsoft incominci\u00f2 a sviluppare il nuovo sistema operativo previsto per l'anno successivo. Lavor\u00f2 prima sull'includere di default la shell Cairo utilizzata in Windows 95. Di questa edizione non si hanno molte notizie, ma esiste qualche screenshot.\nCairo NT 4.0 era stato distribuito a poche settimane dall'avvento di Windows NT 3.51 e Windows 95 sul mercato, perch\u00e9 tutti desideravano una versione di Windows NT con l'interfaccia grafica di Windows 95. Nel settembre del 1995 fu dunque distribuito Windows NT 4.0 alpha (build 1130). Era ancora dotato di NewShell, la nuova interfaccia per NT 3.51; inoltre, Paint includeva ancora i vecchi simboli degli strumenti per dipingere, e ancora si chiamava Paint Brush. Esplora risorse non fu incluso nel menu di avvio, dove si trovavano ancora i vecchi applicativi di Program Manager. Il sistema era dotato del Pannello di controllo, in Risorse del computer.\nAnche Windows NT 4.0, ebbe numerose versioni in beta, fino all'agosto 1996 quando fu completato.\nLa Beta 1 integrava gi\u00e0 la nuova interfaccia grafica di Windows 95, sia pure non ancora finalizzata.\nNonostante la rassomiglianze con Windows 95, il nucleo del sistema era simile a quello di Windows NT 3.51, con il quale condivideva diverse voci ed icone, rimaste invariate. Il modulo software, inoltre, non era completo e definitivo.\nDopo la Beta 1, non furono introdotte numerose innovazioni. Solo con la distribuzione della beta 2 \u2013 nelle versioni Workstation e Server \u2013 nel maggio 1996, circa 3 mesi prima della data di distribuzione finale, comparvero alcune importanti innovazioni.\nIl numero di driver ottimizzati era maggiore, e maggiore la compatibilit\u00e0 con il sistema finale (Windows NT 4.0). Ma anche nel menu Start lo stile NT 3.51 scomparve, lasciando il posto allo stile di NT 4.0. Dopo la build di debug (build 1381) viene distribuita la versione finale.\nLa sigla CairoNT continuer\u00e0 fino alla versione 5.0 (distribuita come Windows 2000), il cui nome sar\u00e0 Cairo NT5 (ex memphis).\nCaratteristiche.\nLa novit\u00e0 pi\u00f9 visibile fu l'incorporazione dell'interfaccia utente di Windows 95, compresa la Windows Shell, Windows Explorer (conosciuto come Windows NT Explorer), e la nomenclatura \"Mio\" (es. \"Miei Documenti\").\nLa versione server di Windows NT 4.0 comprendeva un web server, Internet Information Services versione 2.0. Supportava nativamente le estensioni di Microsoft FrontPage.\nFu incluso anche \"Microsoft Transaction Server\" per le applicazioni di rete e Microsoft Message Queuing (MSMQ), per la comunicazione.\nUn cambiamento significativo rispetto alle vecchie versioni di Windows NT era l'incorporazione del Graphics Device Interface (GDI) dentro il kernel per velocizzare l'interfaccia utente grafica Graphical user interface (GUI), con un guadagno di prestazioni rispetto al Windows NT 3.51, ma richiedeva che anche i driver grafici fossero nel kernel, con potenziali problemi.\nWindows NT 4.0 aveva il supporto alle DirectX 3.0 e nessun aggiornamento alle nuove versioni fu mai distribuito, anche se in versione beta si trovano in rete le versioni 5.0 per NT 4.0, contrariamente a Windows 2000 e successivi.\nService Pack.\nMicrosoft distribu\u00ec i service pack per risolvere problemi vari. Windows NT 4.0, durante la sua vita, ebbe diversi service pack. L'ultimo fu il Service Pack 6a (SP6a).\nIl SP7 fu progettato nei primi mesi del 2001, ma divenne il \"Post SP6a Security Rollup\", che era un aggiornamento di protezione cumulativo al Service Pack.\nAlcuni service pack aggiungevano nuove funzionalit\u00e0, come nuove versioni di Internet Information Services: 3.0 e 4.0, il supporto per le Active Server Pages, chiavi pubbliche e certificati, smart card, supporto ai multiprocessori, scalabilit\u00e0, sistema clustering ed il supporto al component object model (COM).\nEdizioni.\nLa versione 4.0 \u00e8 l'ultima piattaforma, ufficialmente supportata, ad essere sviluppata anche per processori diversi dal x86 (se escludiamo il futuro Itanium con Windows 2000), includendo DEC Alpha, MIPS e PowerPC. Per DEC Alpha furono distribuiti anche tutti i \"Service Pack\". \nSicurezza.\nNon esisteva un fix al problema MS03-010 perch\u00e9 la Microsoft afferm\u00f2 che: \"A causa delle differenza architetturali tra Windows NT 4.0 e Windows 2000, non \u00e8 fattibile ricompilare i programmi per Windows NT 4.0 in modo da eliminare questa vulnerabilit\u00e0.\"\nMicrosoft sugger\u00ec di utilizzare un firewall per proteggere la porta 135."}
{"id": "482783", "revid": "180559", "url": "https://it.wikipedia.org/wiki?curid=482783", "title": "Juan Alais", "text": "Inizi\u00f2 a suonare in pubblico a 11 anni senza l'aiuto di un insegnante. Dal 1870 cominci\u00f2 l'attivit\u00e0 di insegnante.\nScrisse e pubblic\u00f2 87 canzoni.\nNel 1910 rimase paralizzato e mor\u00ec quattro anni pi\u00f9 tardi."}
{"id": "482793", "revid": "26891", "url": "https://it.wikipedia.org/wiki?curid=482793", "title": "Tupolev Tu-2 'Bat'", "text": ""}
{"id": "482794", "revid": "466539", "url": "https://it.wikipedia.org/wiki?curid=482794", "title": "Xabi Alonso", "text": "Con la nazionale spagnola ha vinto l'Europeo 2008, il Mondiale 2010 e l'Europeo 2012.\nBiografia.\nNato nella citt\u00e0 basca di Tolosa, trascorre i primi sei anni di vita a Barcellona e si trasferisce poi nella citt\u00e0 di San Sebasti\u00e1n, dove pratica il calcio sulla spiaggia di La Concha e diventa grande amico di Mikel Arteta, ex calciatore dell'Arsenal. \u00c8 figlio di Miguel \u00c1ngel Alonso, ex giocatore del Barcellona e vincitore di due campionati con la , squadra nella quale ha giocato anche il fratello maggiore, Mikel. Un altro fratello, Jon, \u00e8 arbitro.\nIl 21 marzo 2018, in seguito ad un processo ai suoi danni per un'evasione fiscale di due milioni di euro, vengono richiesti per Alonso cinque anni di reclusione e il pagamento di una multa di 4 milioni.\nNel marzo 2019 viene scelto come ambasciatore per l\u2019Europeo 2020.\nCaratteristiche.\nRitenuto uno dei migliori centrocampisti della sua generazione, giocava da regista per via della sua grande visione di gioco che gli permetteva di fornire assist ai compagni oltre che d'intercettare i palloni avversari. Era anche aggressivo nel pressing e bravo nei lanci lunghi e nelle verticalizzazioni, oltre a essere un ottimo tiratore dalla distanza, oltre che di punizioni e rigori.\nCarriera.\nClub.\nReal Sociedad.\nCresce nella \"cantera\" della Real Sociedad di San Sebasti\u00e1n, con la quale esordisce nella stagione 1999-2000, in Coppa del Re contro il Logro\u00f1\u00e9s.\nLa stagione successiva viene ceduto in prestito, per la prima parte della stagione, all'Eibar, per poi ritornare a gennaio nella prima squadra della Real Sociedad.\nDal 2001 diventa titolare e nel 2002-2003 chiusa al secondo posto, disputando 33 partite e siglando 3 gol. Nel 2003 arriva anche la prima convocazione nella Nazionale spagnola.\nLiverpool.\nNell'agosto del 2004 si trasferisce al Liverpool per 16,5 milioni di euro. Debutta nella Premier League il 29 agosto 2004 contro il Bolton al Reebok Stadium, gara in cui i \"reds\" perdono 0-1. Segna il suo primo gol il 16 ottobre 2004 contro il Fulham, su calcio di punizione, contribuendo alla vittoria del Liverpool (che stava perdendo 2-0).\nDiventato nel frattempo titolare nella squadra di Rafael Ben\u00edtez, il 1\u00ba gennaio 2005, durante la partita contro il Chelsea, subisce un tackle da Frank Lampard che lo colpisce alla caviglia, e l'infortunio che ne consegue lo costringe a stare lontano dal campo per tre mesi. Rientra nei quarti di finale di Champions League contro la Juventus, giocando l'intera partita (complice l'assenza di Steven Gerrard, infortunato) e conquistando la semifinale. Nella finale di Istanbul \u00e8 uno dei grandi protagonisti della rimonta sul Milan (da 0-3 a 3-3), realizzando il gol del pareggio con una ribattuta in rete del rigore paratogli da Dida. Tra l'altro quello \u00e8 stato il primo rigore calciato da lui nel corso della sua carriera.\nIl 7 gennaio 2006, nel terzo turno di FA Cup contro il Luton Town, contribuisce alla vittoria dei \"Reds\" che ribaltano il risultato ottenendo un 5-3 dopo essere stati sotto 1-3 nel secondo tempo, con due gol: il primo da quasi 40 metri mentre il secondo dalla sua met\u00e0 campo, sfruttando l'assenza tra i pali del portiere ospite spintosi nell'area del Liverpool alla ricerca del gol. Con la sua doppietta fa la fortuna di un tifoso del Liverpool che scommettendo 200 sterline su un suo gol dalla sua met\u00e0 campo durante la stagione 2005-2006, vince 25.000 sterline. Pochi mesi dopo, durante la vittoria 3-1 sul Portsmouth del 7 maggio, si procura un infortunio alla caviglia, riuscendo a recuperare in tempo per la finale della FA Cup, vinta, e disputare con la nazionale spagnola il mondiale di Germania.\nNella stagione 2006-2007 rimane il titolare del centrocampo dei \"Reds\" che arrivano terzi in campionato e perdono la finale di Champions League contro il Milan.\nL'8 giugno 2007 rinnova il suo contratto con il Liverpool, firmando un prolungamento di cinque anni, fino al 2012. Termina la stagione con 19 presenze e 2 reti in Premier, partecipando poi agli Europei in Svizzera ed Austria.\nReal Madrid.\nIl 4 agosto 2009 si trasferisce al Real Madrid per 35,4 milioni di euro, con cui firma un contratto quinquennale. Il 21 febbraio 2010 segna il suo primo gol nella Liga su rigore contro il Villarreal. Al termine della sua prima stagione in Spagna, il Real si classifica secondo nella Liga. Il 20 aprile 2011 si aggiudica con il risultato di 1-0 il suo primo trofeo con i \"blancos\", andando a conquistare la Coppa del Re ai danni proprio del Barcellona.\nL'anno successivo vince il campionato dopo aver disputato una stagione sempre da titolare. Inizia la stagione vincendo la Supercoppa di Spagna 2012 nella doppia sfida contro il Barcellona.\nIl 16 aprile 2014 vince la Coppa del Re battendo in finale il Barcellona, mentre il 24 maggio 2014, pur non giocando per squalifica, vince la sua seconda Champions League, la prima con il Real Madrid che batte l'Atletico Madrid per 4-1 ai supplementari.\nBayern Monaco.\nIl 29 agosto 2014 viene acquistato dal Bayern Monaco per 10 milioni di euro e sottoscrive con la societ\u00e0 bavarese un contratto biennale. Il 26 aprile 2015 vince il suo primo campionato tedesco con il Bayern. Con il club bavarese vince in totale tre campionati tedeschi, una Coppa di Germania e una Supercoppa di Germania.\nIl 9 marzo 2017 annuncia il ritiro dal calcio giocato al termine della stagione.\nNazionale.\nDebutta nella \"Selecci\u00f3n\" nell'aprile del 2003 nell'amichevole vinta per 4-0 contro l'. Nel 2006 viene convocato per il mondiale di Germania, durante il quale segna il suo primo gol in nazionale, nel corso dell'incontro vinto contro l' 4-0, il 14 giugno.\nIl 29 giugno 2008 con le \"Furie rosse\" vince il campionato europeo battendo in finale la . Nel 2009 viene convocato per la Confederations Cup in Sudafrica, in cui segna il gol decisivo su calcio di punizione nella finale per il terzo posto contro il . Nel 2010 \u00e8 quindi nella lista dei 23 di Vicente del Bosque per il mondiale vinto proprio dalla Spagna.\nConvocato anche per gli europei del 2012 in Polonia e Ucraina da Del Bosque, nella partita dei quarti di finale contro la segna la sua prima doppietta in nazionale con un colpo di testa nel primo tempo e al 90\u00ba minuto su calcio di rigore. La partita (la sua 100\u00aa in Nazionale) termina 2-0 in favore delle Furie rosse, risultato che le qualifica per la semifinale, dove sconfiggeranno il ai tiri di rigore per 4-2. Il 1\u00ba luglio 2012 vince il campionato europeo con la sua nazionale.\nPartecipa anche ai mondiali 2014 in Brasile. Nella prima sfida, contro i Paesi Bassi, sblocca la partita su calcio di rigore; tuttavia la Spagna perder\u00e0 per 5-1, venendo poi eliminata ai gironi dopo due altri incontri. Il 27 agosto 2014, con una lettera pubblicata sul sito della federazione spagnola, annuncia il suo ritiro dalla nazionale.\nAllenatore.\nIl 1\u00ba giugno 2018 prende la qualifica di allenatore UEFA insieme a Ra\u00fal, Xavi, V\u00edctor Vald\u00e9s, Joan Capdevila.\nIl 29 agosto entra nello staff del Real Madrid con il ruolo di allenatore della selezione \"Infantil A\".\nIl 1\u00ba giugno 2019 viene annunciato come nuovo allenatore della Real Sociedad de F\u00fatbol B.\nStatistiche.\nPresenze e reti nei club.\n\"Statistiche aggiornate al 13 maggio 2017.\""}
{"id": "482799", "revid": "458786", "url": "https://it.wikipedia.org/wiki?curid=482799", "title": "Campeonato Sudamericano de Football 1917", "text": "Il Campeonato Sudamericano de Football 1917 fu la seconda edizione della Coppa America di calcio. Fu organizzato dall'Uruguay e tutte le partite si disputarono allo stadio Parque Pereira di Montevideo dal 30 settembre al 14 ottobre 1917.\nSquadre partecipanti.\nLe quattro partecipanti, allora unici quattro membri della CONMEBOL, furono semplicemente invitate, come nell'edizione precedente.\nFormula.\nLa formula prevedeva che le quattro squadre partecipanti si affrontassero in un unico girone all'italiana, la cui prima classificata avrebbe vinto il torneo. Per ogni vittoria si attribuivano 2 punti, 1 per ogni pareggio e 0 per ogni sconfitta.\nRiassunto del torneo.\nL'Uruguay si conferm\u00f2 la massima potenza calcistica sudamericana, vincendo tutte le 3 partite, grazie ai goal di \u00c1ngel Romano e dei fratelli Carlos ed H\u00e9ctor Scarone. Di quest'ultimo fu il goal della decisiva vittoria contro l'Argentina, che regal\u00f2 alla \"Celeste\" il secondo titolo sudamericano.\nClassifica marcatori.\n4 gol\n3 gol\n2 gol\n1 gol\nAutoreti"}
{"id": "482800", "revid": "599013", "url": "https://it.wikipedia.org/wiki?curid=482800", "title": "Rami Shaaban", "text": "Carriera.\nClub.\nInizi\u00f2 la sua carriera professionistica nel di Stoccolma prima di passare all' nell'agosto 2002. Gioc\u00f2 solo 5 partite in 2 anni e sub\u00ec alcuni infortuni, tra cui una frattura alla gamba. Nel gennaio 2004 and\u00f2 in prestito al West Ham United per un mese, ma non disput\u00f2 alcuna partita ufficiale con gli \"Hammers\". Nel febbraio 2004, firm\u00f2 per il Brighton &amp; Hove Albion con un contratto a gettone, debuttando nella partita vinta 2-1 contro il , e di l\u00ec a pochi giorni firm\u00f2 un contratto fino al termine della stagione. Alla scadenza del contratto pass\u00f2 al Fredrikstad a parametro zero.\nNel 2008 passa all'Hammarby, dove gioca in totale 26 partite fino al 2011, anno del ritiro.\nNazionale.\n\u00c8 stato convocato nella rosa della nazionale svedese per i Mondiali del 2006 pur non avendovi mai giocato in precedenza. Ha esordito il 25 maggio 2006 nell'amichevole pre-mondiale contro la Finlandia, giocando 45 minuti senza subire reti. Il 10 giugno 2006 ha giocato da titolare nella partita dei mondiali contro Trinidad e Tobago. Quella \u00e8 stata l'unica partita da lui giocata in quanto \u00e8 stato riserva del titolare Isaksson; \u00e8 stato secondo di quest'ultimo anche a Euro 2008."}
{"id": "482803", "revid": "17654", "url": "https://it.wikipedia.org/wiki?curid=482803", "title": "Opistoprotto", "text": ""}
{"id": "482805", "revid": "17654", "url": "https://it.wikipedia.org/wiki?curid=482805", "title": "Tempo di Quick", "text": ""}
{"id": "482856", "revid": "23020", "url": "https://it.wikipedia.org/wiki?curid=482856", "title": "Geometria cartesiana", "text": ""}
{"id": "482861", "revid": "339392", "url": "https://it.wikipedia.org/wiki?curid=482861", "title": "Copa Am\u00e9rica 1917", "text": ""}
{"id": "482871", "revid": "1305772", "url": "https://it.wikipedia.org/wiki?curid=482871", "title": "L'Abergement (disambigua)", "text": ""}
{"id": "482881", "revid": "78273", "url": "https://it.wikipedia.org/wiki?curid=482881", "title": "Amareins", "text": ""}
{"id": "482890", "revid": "78273", "url": "https://it.wikipedia.org/wiki?curid=482890", "title": "Cesseins", "text": ""}
{"id": "482892", "revid": "287204", "url": "https://it.wikipedia.org/wiki?curid=482892", "title": "Ambleon", "text": ""}
{"id": "482893", "revid": "4106", "url": "https://it.wikipedia.org/wiki?curid=482893", "title": "Amb\u00e9rieu", "text": ""}
{"id": "482894", "revid": "287204", "url": "https://it.wikipedia.org/wiki?curid=482894", "title": "Amberieu-en-Bugey", "text": ""}
{"id": "482896", "revid": "287204", "url": "https://it.wikipedia.org/wiki?curid=482896", "title": "Amb\u00e9rieux", "text": ""}
{"id": "482897", "revid": "1564499", "url": "https://it.wikipedia.org/wiki?curid=482897", "title": "Drogone d'Altavilla", "text": "Biografia.\nDrogone era uno dei figli di Tancredi d'Altavilla e della prima moglie Muriella; giunse in Italia meridionale con i fratelli Guglielmo e Umfredo verso il 1035.\nNel 1038, prese parte, insieme al fratello Guglielmo, alla campagna di Sicilia, intrapresa da Giorgio Maniace, catapano bizantino d'Italia, e alla successiva campagna del principe Guaimario IV di Salerno contro la Puglia bizantina.\nAll'inizio del 1043, i capi normanni elessero Guglielmo come primo conte di Puglia e, dalla divisione in dodici baronie dei territori conquistati, Drogone ottenne la signoria di Venosa.\nNel 1046, mor\u00ec, senza eredi, il fratello maggiore Guglielmo. Tent\u00f2 di succedergli il conte Pietro I di Trani. Drogone d'Altavilla si scontr\u00f2 con lui in duello a Melfi, lo fer\u00ec e lo respinse.\nConte di Puglia.\nLa Contea di Puglia pass\u00f2, cos\u00ec, a Drogone, secondo conte di Puglia. Egli medi\u00f2 tra il sovrano longobardo di Salerno e la casa Drengot Quarrel e ripristin\u00f2 l'alleanza tra le tre fazioni. Guaimario, cos\u00ec, gli concesse in sposa la sorella Gaitelgrima.\nDrogone fu il primo conte di Puglia e Calabria ufficialmente riconosciuto dall'Imperatore del Sacro Romano Impero: nel febbraio del 1047, infatti, l'imperatore Enrico III conferm\u00f2 la sua posizione attribuendogli il titolo di \"Dux et magister Italiae comesque Normannorum totius Apuliae et Calabriae\", ossia duca e signore d'Italia e conte dei Normanni di tutta la Puglia e la Calabria. Questo fu il primo titolo comitale pienamente legittimo ottenuto da un Altavilla.\nProprio in quell'anno (1047), giunse nel Sud Italia il fratellastro Roberto il Guiscardo. All'epoca, Drogone aveva enormi difficolt\u00e0 nel controllare i baroni della regione e nell'arginare il fenomeno del brigantaggio e della guerra feudale.\nMorte e successione.\nNel 1051, papa Leone IX ottenne da Drogone la promessa di mettere fine alle incursioni normanne nei territori pontifici, ma il conte fu assassinato (probabilmente in conseguenza di una congiura bizantina) verso la fine di quello stesso anno in una localit\u00e0 che i cronisti dell'epoca chiamano Montoglio (o Monte Allegro o Monte Ilario o Montellari), corrispondente alla media valle del Cervaro tra i territori di Orsara di Puglia e Bovino. \nDopo un breve interregno, gli successe il giovane fratello Umfredo.\nDal matrimonio con Gaitelgrima, ebbe due femmine, Rocca ed Eremburga, ed un figlio maschio, Riccardo, che troppo giovane alla morte del padre, fu escluso dagli zii dalla successione alla contea."}
{"id": "482898", "revid": "4106", "url": "https://it.wikipedia.org/wiki?curid=482898", "title": "Andert", "text": ""}
{"id": "482899", "revid": "1305772", "url": "https://it.wikipedia.org/wiki?curid=482899", "title": "Condon", "text": ""}
{"id": "482900", "revid": "120913916", "url": "https://it.wikipedia.org/wiki?curid=482900", "title": "Agrippa von Nettesheim", "text": "Divenne medico personale di Luisa di Savoia nonch\u00e9 storiografo di Carlo V; ritenuto principe dei maghi neri e degli stregoni, riusc\u00ec tuttavia a sfuggire all'Inquisizione. Il suo pensiero risiede essenzialmente nella sua opera pi\u00f9 importante, il \"De occulta philosophia\", scritta nell'arco di circa venti anni, dal 1510 al 1530: la filosofia occulta \u00e8 la magia, considerata \u00abla vera scienza, la filosofia pi\u00f9 elevata e perfetta, in una parola la perfezione e il compimento di tutte le scienze naturali\u00bb.\nBiografia.\nHeinrich nacque il 15 settembre 1486 a Colonia nella famiglia Cornelis. Il soprannome di Agrippa, derivato dall'antico nome latino della sua citt\u00e0, \"Colonia Agrippina\", fu assunto dal padre e trasmesso ai figli. Col tempo, Heinrich latinizz\u00f2 il proprio cognome in \"Cornelius\" e, vantando dubbie origini nobiliari, si fece chiamare \"Agrippa von Nettesheym\", dal nome di un villaggio presso Neuss, non lontano da Colonia.\nApprese le prime nozioni di astrologia dal padre e studi\u00f2 arti liberali nelle scuole di Colonia, diplomandosi maestro di arti nel 1502. Intorno ai vent'anni and\u00f2 a Parigi per frequentarvi l'Universit\u00e0 ed entr\u00f2 a far parte di un circolo di studenti, fondato da un italiano di nome Landolfo. Questo gruppo si dedicava allo studio delle scienze ermetiche e, poich\u00e9 tale attivit\u00e0 poteva dar luogo a sospetti e persecuzioni, il circolo aveva tutte le caratteristiche di una societ\u00e0 segreta, di cui Agrippa, in virt\u00f9 della sua grande erudizione, divenne ben presto il personaggio pi\u00f9 influente ed ascoltato.\nNel 1508, insieme a Landolfo, and\u00f2 in Spagna, mettendosi a servizio militare del re Ferdinando: dopo qualche mese, guadagnato per i suoi meriti - cos\u00ec almeno egli sostiene - il titolo di cavaliere, s'imbarc\u00f2 da Valencia per approdare, dopo un viaggio avventuroso, in Francia e stabilirsi alla fine dell'anno ad Avignone. Di qui scrisse a Landolfo, che si trovava a Lione:\nLandolfo gli rispose il 4 febbraio 1509, proponendogli l'affiliazione di un tedesco di Norimberga residente a Lione, descritto come un \u00abcurioso indagatore degli arcani della natura [...] lancialo dunque per provarlo nello spazio e, portato sulle ali di Mercurio, vola dalle regioni dell'Austro a quelle dell'Aquilone, prendi anche lo scettro di Giove [...] e associalo nella nostra confraternita\u00bb. Mercurio, o Ermes, \u00e8 la guida ai misteri, e il volo dall'Austro all'Aquilone \u00e8 il passaggio necessario all'iniziazione del profano.\nPer questo motivo Agrippa si rec\u00f2 a Lione, poi and\u00f2 ad Autun e di qui a Dole, nella Franca Contea, allora governata, con la Borgogna e i Paesi Bassi, da Margherita d'Asburgo, zia di Carlo, il futuro imperatore allora giovanissimo e ancora sotto tutela. A lei Agrippa dedic\u00f2 il \"De nobilitate et praeecelentia foeminei sexus\" (Nobilt\u00e0 e preminenza del sesso femminile) un trattatello, che verr\u00e0 stampato venti anni dopo ad Anversa, nel quale egli sostiene la superiorit\u00e0 della donna rispetto all'uomo dal momento, afferma, che gi\u00e0 il nome della prima donna, Eva, che significa \"vita\", \u00e8 pi\u00f9 nobile di quello di Adamo, che vuol dire \"terra\"; anche l'esser stata creata dopo l'uomo \u00e8 motivo di maggior perfezione e il corpo femminile, secondo lui, galleggia in acqua pi\u00f9 facilmente. Inoltre la donna \u00e8 pi\u00f9 eloquente e pi\u00f9 giudiziosa tanto che \u00abfilosofi, matematici e dialettici, nelle loro divinazioni e precognizioni sono spesso inferiori alle donne di campagna e molte volte una semplice vecchietta ne sa pi\u00f9 di un medico\u00bb.\nAgrippa, nel tenere la sua declamazione in lode del sesso femminile, aveva colto l'occasione per ribattere davanti a tanto uditorio quanto espresso nel sesto capitolo del primo libro del \"Malleus maleficarum\" - il manuale dell'Inquisizione voluto e approvato da papa Innocenzo VIII appena venticinque anni prima. Nel \"Malleus\" si afferma infatti che le donne, per via del loro \u201cintelletto inferiore\u201d, sono per natura predisposte a cedere alle tentazioni di Satana, argomentando con un'etimologia falsa, secondo la quale la stessa parola \u201c'femmina' viene da 'fede' e 'meno' perch\u00e9 la donna ha sempre minor fede e la serba di meno\u201d. Citando le stesse fonti e gli stessi episodi dei due inquisitori domenicani, ma dando delle medesime questioni (in particolare del ruolo di Eva al momento del peccato originale) interpretazioni diametralmente opposte, Agrippa aveva deciso di confutare l'opinione teologica sull'inferiorit\u00e0 della donna. Egli vi opponeva una visione ermetico-neoplatonica, secondo la quale \u201cFra tutte le creature non v'\u00e8 spettacolo cos\u00ec meraviglioso, n\u00e9 miracolo tanto riguardevole, al punto che si dovrebbe essere ciechi per non vedere chiaramente che Dio radun\u00f2 tutta la bellezza di cui \u00e8 capace l'intero universo e la diede alla donna, acci\u00f2 che ogni creatura abbia buone ragioni per stupirsi di lei e riverirla ed amarla.\u201d\nCol difendere la dignit\u00e0 delle donne egli inoltre aveva espresso la sua adesione a una corrente, avviata circa un secolo prima, che a buon diritto si pu\u00f2 definire \u201cfemminista\u201d \"ante litteram\", di cui si trovano tracce in Francia e alla corte di Borgogna (Christine de Pizan), ma anche in Spagna (Juan Rodr\u00edguez del Padr\u00f3n) e Italia, rivendicando per loro i diritti all'istruzione e alla libera attivit\u00e0 professionale, ovvero alla conoscenza e all'indipendenza economica: \u201cMa prevalendo la licenziosa tirannia degli uomini sulla giustizia divina e sulla legge naturale, la libert\u00e0 accordata alle donne \u00e8 oggi loro interdetta da leggi inique, soppressa dalla consuetudine e dalle usanze e totalmente cancellata fin dall'educazione, perch\u00e9 la femmina appena nata e nei primi anni di vita \u00e8 tenuta in casa nell'ozio, e, quasi che ella non sia adatta a pi\u00f9 alte occupazioni, non le \u00e8 permesso nient'altro che badare all'ago e al filo; quando sar\u00e0 giunta all'et\u00e0 del matrimonio sar\u00e0 affidata alla forza e alla gelosia del marito, oppure sar\u00e0 rinchiusa nella perpetua prigione di un monastero di monache. Tutti gli uffici pubblici le sono proibiti dalle leggi. Non le \u00e8 concesso di intentare un'azione legale malgrado sia prudentissima. Inoltre \u00e8 esclusa dal giudicare, dagli arbitrati, dall'adozione, dalla intercessione, dalla procura, dalla tutela, dalla cura, dalle cause criminali e testamentarie. E pure le \u00e8 vietato di predicare la parola di Dio, il che \u00e8 assolutamente contrario alle scritture.\u201d\nSempre nel 1509, fu invitato dall'Universit\u00e0 di Dole a commentare il \"De verbo mirifico\" del Reuchlin, nel quale l'umanista di Pforzheim univa, secondo gli insegnamenti ricevuti a Firenze, la tradizione cabalistica al neoplatonismo cristiano. Fu cos\u00ec che l'eco delle lezioni tenute da Agrippa pervenne fino al francescano Jean Catilenet, del vicino convento di Gray, il quale da Gand, durante la Quaresima del 1510, lo accus\u00f2 di diffondere eresie giudaizzanti. Prudentemente, Agrippa decise di lasciare Dole per l'Inghilterra, avendo forse ricevuto dall'imperatore Massimiliano I un \u00abincarico riservatissimo\u00bb da svolgere presso il re Enrico VIII.\nEgli si stabil\u00ec a Oxford, ospite dell'umanista, amico di Erasmo, John Colet, allievo di Marsilio Ficino e lettore nell'Universit\u00e0. Qui scrisse la sua risposta al Catilenet, l\"'Henrici Cornelii Agrippae expostulatio super expositione sua in libro De verbo mirifico\", stampata nel 1529, accusando il frate di non conoscere la scienza ebraica, e di aver mancato di confrontarsi direttamente e \u00abcristianamente\u00bb con lui.\nIn Inghilterra continu\u00f2 anche a lavorare alla sua \"De occulta philosophia\", della quale aveva gi\u00e0 mandato in visione i primi due libri a Giovanni Tritemio, gi\u00e0 abate del monastero benedettino di Sponheim e ora a W\u00fcrzburg, accompagnandoli con una lettera nella quale si chiedeva perch\u00e9 mai la magia\nTritemio gli aveva risposto di stupirsi \u00abche tu, cos\u00ec giovane, abbia penetrato tali segreti, ignoti a tanti uomini istruiti, e li abbia esposti non solo in modo chiaro e preciso, ma anche con propriet\u00e0 ed eleganza esortandolo a \u00abdare fieno al bove e zucchero al pappagallo\u00bb, cio\u00e8 a non divulgare a tutti i risultati dei suoi studi, ma soltanto a chi fosse in grado di comprenderli.\nAgrippa, tornato per un breve periodo a Colonia, nel 1511 part\u00ec per l'Italia, dove sarebbe rimasto sette anni.\nIn Italia.\nNell'Italia devastata dalle guerre che vedevano protagonisti l'Impero, la Francia, il Papato e la Repubblica di Venezia, Agrippa fu per qualche mese al servizio di Massimiliano I. Quando Luigi XII indisse in settembre il concilio di Pisa, che avrebbe dovuto riformare la Chiesa e deporre papa Giulio II, Agrippa fu invitato dal cardinale Bernardino L\u00f3pez de Carvajal, animatore del concilio, a parteciparvi in qualit\u00e0 di teologo: \u00e8 possibile che egli abbia partecipato alla quarta sessione conciliare, tenutasi a Milano nel gennaio 1512.\nPass\u00f2 poi a Pavia per continuare i suoi studi, come testimonia una sua lettera del 30 aprile, in cui loda ad un amico la scienza della cabala. Anche qui lo raggiunse la guerra: il 30 giugno fu fatto prigioniero dagli svizzeri e condotto a Milano, dove si riscatt\u00f2. Seguirono una serie di viaggi: dopo il ritorno in agosto a Pavia, pass\u00f2 in novembre a Casale, presso il marchese Guglielmo IX poi, nel 1513 a Borgolavezzaro; nella primavera del 1514 fu a Milano, poi a Roma e di qui a Brindisi, finch\u00e9 nel 1515 torn\u00f2 ancora a Pavia, dove si spos\u00f2, ebbe un figlio e fu nominato professore di quella prestigiosa Universit\u00e0. Vi comment\u00f2 il Pimandro, attribuito a Ermete Trismegisto, testo greco scoperto il secolo precedente in Macedonia dal domenicano Leonardo da Pistoia e, da lui portato in Italia, fu tradotto in latino da Marsilio Ficino nel 1463. La nuova filosofia neoplatonica tendeva ad accordare ermetismo e cristianesimo ed anche Agrippa non si sottrasse a questa interpretazione.\nCon la calata dei francesi, la guerra si riaccese in Lombardia fino alla vittoria di Francesco I a Melegnano nel settembre del 1515. Nuovamente Agrippa dovette fuggire a Milano e ancora una volta i mercenari svizzeri gli saccheggiarono la casa. Tornato a Pavia per riprendere la moglie e il figlio, con loro si stabil\u00ec a Casale dove scrisse, dedicandoli al marchese del Monferrato, il \"Dialogus de homine qui Dei imago est\" (Dialogo sull'Uomo immagine di Dio) e il \"De triplice ratione cognoscendi Deum\", (I tre modi di conoscere Dio) che mand\u00f2 a un certo Agostino, suo amico, che gli rispose facendogli grandi lodi. I tre modi di conoscere Dio secondo Agrippa sono: l'osservazione della natura, la lettura degli scritti profetici e del Nuovo Testamento. Egli definisce in particolare la Cabala Ebraica l'interpretazione della Legge trasmessa oralmente da Dio a Mos\u00e8 e da questi, ancora oralmente, ad altri settanta saggi i quali a loro volta l'avrebbero ripetuta ad altri sapienti: dalla Cabala, che dunque costituisce la vera tradizione esoterica, si pu\u00f2 pertanto risalire alla completa conoscenza di tutte le cose, naturali e divine.\nLa \u00abstrega\u00bb di Woippy.\nPart\u00ec nel febbraio 1517 per Torino, ove fu lettore di teologia all'Universit\u00e0 e nel maggio si trasfer\u00ec a Chamb\u00e9ry per assumere la carica di medico del duca Carlo II di Savoia, che lasci\u00f2 tuttavia il 16 gennaio 1518, avendo accettato l'offerta di consigliere fattagli dalla citt\u00e0 di Metz, dove entr\u00f2 in rapporto con altri cultori dell'ermetismo, come Claude Chansonnet - latinizzato in \"Claudius Cantiuncula\" - o il celestino Claude Dieudonn\u00e9, ma si fece anche dei pericolosi nemici: l'occasione fu il caso di una donna del vicino paese di Woippy, fatta imprigionare da un gruppo di contadini con l'accusa di stregoneria.\nLa ragazza era stata rapita dagli sgherri degli inquisitori francescani che volevano soddisfare con lei la loro lussuria: \u201cAl principio dell'affare - scrive Agrippa in una lettera al suo amico Cantiuncula - un branco ignobile di contadini congiurati contro di lei ne invase la casa nel mezzo della notte. Questi depravati ubriachi di vino e di concupiscenza s'impadronirono della sventurata e di loro privata autorit\u00e0, senza alcun diritto, senza mandato giudiziario, la gettarono nelle segrete di un loro palazzo. Ciononostante i signori del capitolo la fecero condurre a Metz e la consegnarono nelle mani del loro giudice ordinario, l'ufficiale della curia episcopale. Venne stabilito un termine entro cui i contadini motivassero le loro azioni e queste canaglie ebbero l'audacia di denunciarla. In soli due giorni tanto pot\u00e9 prevalere l'iniquit\u00e0 degli inquisitori e della banda di poco di buono che l'ufficiale che l'aveva in custodia la consegn\u00f2 per alcuni fiorini nelle mani dei suoi accusatori, la denuncia di quattro dei quali era gi\u00e0 stata respinta in quanto noti delinquenti. La poveretta fu allora trasferita con l'aggiunta di insulti e bastonate, come si pot\u00e9 provare con testimoni. Cos\u00ec, detenuta in un carcere pi\u00f9 che ingiusto, prostrata dalle molte ingiurie, non trascorse neppure una notte tranquilla, con gli accusatori liberi di godersela col vino e nell'orgia.\"\nAgrippa prese le difese della donna e narr\u00f2 lui stesso l'episodio nelle sue lettere. L'inquisitore, il domenicano Nicola Savini, e l'ufficiale della curia vescovile, Jean L\u00e9onard, la fecero torturare, ma \u00abquale motivo allega quest'inquisitore senza piet\u00e0 per martirizzare cos\u00ec quella disgraziata? Quale prova d\u00e0 egli che questa donna sia realmente una strega? Dice che sua madre \u00e8 stata bruciata come strega; e io gli dico in faccia che i fatti degli altri non hanno valore contro un accusato [...] pretende che le streghe hanno l'abitudine di consacrare il frutto del loro ventre al diavolo e che, d'altra parte, siccome ordinariamente esse si danno al diavolo, questi \u00e8 certamente il padre dei suoi figli ai quali trasmette la sua malizia\u00bb.\nE rivolgendosi all'inquisitore: \u00abCon la tua perversa dottrina, tu misconosci la virt\u00f9 del battesimo [...] tu, inquisitore della fede, con tutti i tuoi argomenti, non sei che un eretico\u00bb. Il Savini, a sua volta, accus\u00f2 di eresia l'Agrippa: la morte dell'ufficiale della curia, che fece in tempo a rilasciare una dichiarazione giurata con la quale riconosceva l'innocenza della donna, pose fine al processo.\nUna nuova violenta polemica vide per\u00f2 coinvolto Agrippa. Egli prese le difese dell'umanista evangelico Jacques Lef\u00e8vre d'\u00c9taples, che sosteneva che sant'Anna avesse avuto una sola figlia, Maria, e non tre, come sostenuto dalla Chiesa. Additato come eretico a tutta la citt\u00e0 dal priore domenicano Claudio Salini, professore alla Sorbona, il 25 gennaio 1520 egli prefer\u00ec lasciare Metz e fare ritorno a Colonia.\nMedico di corte.\nNon rimase a lungo a Colonia: nella primavera del 1521 si mise nuovamente in viaggio con la famiglia, e proprio a Metz mor\u00ec sua moglie. Agrippa e il piccolo figlio andarono a Ginevra, dove si rispos\u00f2 in settembre con la diciottenne Jana Luisa Tissie, che gli dar\u00e0 sei figli. Nel 1522 divenne direttore dell'ospedale ginevrino ma gi\u00e0 nel 1523 decise di trasferirsi a Friburgo, assunto come medico dai governatori di quella citt\u00e0. La sua inquietudine o forse la necessit\u00e0 di guadagnare il necessario per continuare i suoi studi preferiti, lo spinsero ancora a un nuovo trasferimento: nel febbraio 1524 lasci\u00f2 Friburgo per Lione.\nIn questa citt\u00e0, una delle pi\u00f9 moderne, attive, ricche e colte della Francia, si era allora stabilito Francesco I con tutta la corte, impegnato com'era nelle guerre combattute nella vicina Italia. In agosto Agrippa divenne medico della regina madre, Luisa di Savoia, che dovette prendersi cura degli affari dello Stato dopo la sconfitta di Pavia e la prigionia del figlio, tornando a Parigi. Sono anni nei quali l'interesse e la fede nel'astrologia sono al culmine: Agrippa - che non credeva nell'astrologia, come scrisse nel \"De incertitudine et vanitate scientiarum\", composto in quell'anno - faceva anche oroscopi all'unico scopo di guadagnare qualcosa ma, quando Luisa gli chiese un oroscopo per il figlio, rifiut\u00f2. Ne scrisse anche in lettere nelle quali si lamentava della superstizione della regina che, venuta a conoscenza del loro contenuto, lo licenzi\u00f2 nell'ottobre del 1526. Lo scrive all'amico Giovanni Capellane:\nPredisse per\u00f2 grandi successi al duca di Borbone, comandante dell'esercito imperiale, sperando certamente di ingraziarselo e di farsi assegnare qualche importante incarico, ora che la sua situazione economica era divenuta precaria. E la sua sfiducia nell'astrologia si rivel\u00f2 in buona parte fondata, dal momento che il duca ebbe s\u00ec successo ma lasci\u00f2 la vita nell'assedio di Castel Sant'Angelo a Roma.\nNon avendo pi\u00f9 motivo di rimanere a Lione, Agrippa cerc\u00f2 una nuova sistemazione. Con l'aiuto finanziario del banchiere e commerciante genovese Agostino Fornari, che aveva affari a Lione e ad Anversa, nel dicembre 1527 Agrippa, passando per Parigi, raggiunse la citt\u00e0 fiamminga nel luglio 1528.\nAd Anversa continu\u00f2 ad esercitare la libera professione medica: quando nella citt\u00e0, nell'agosto del 1529, scoppi\u00f2 l'epidemia di peste nella quale mor\u00ec sua moglie, egli si prodig\u00f2 nella cura dei malati, diversamente dalla maggior parte degli altri medici, che si erano allontanati in fretta alle prime avvisaglie del morbo. Finita l'epidemia, tornarono e accusarono un certo Jesn Thibault di aver esercitato abusivamente la professione. Agrippa lo difese: \u00abSi sono visti questi dottori scappare e abbandonare la popolazione senza curarsi dei giuramenti prestati nelle mani dei magistrati e degli obblighi contratti ricevendo lo stipendio dello Stato, mentre Jean Thibault e alcuni altri si prodigavano coraggiosamente per la salvezza della citt\u00e0. E ora questi medici scolastici, questi dottori sesquipedali, vorrebbero ingarbugliare con i loro sofismi, disputando sulla nostra salute e la nostra vita a forza di sillogismi cornuti\u00bb.\nAd Anversa aveva fatto pubblicare gli scritti gi\u00e0 composti anni prima, con l'aggiunta della \"Dehortatio gentilis theologiae\", del \"De originali peccato\" e del \"Regimen adversus pestilentiam\": ora, in rotta con i maggiorenti della citt\u00e0 in cui si trovava a vivere, pens\u00f2 ancora una volta a un trasferimento: accett\u00f2 l'offerta di Margherita d'Asburgo di consigliere, archivista e storiografo dell'imperatore e, ai primi del 1530, prese possesso del nuovo incarico a Malines, allora capitale dei Paesi Bassi e sede del governo.\nStoriografo imperiale.\nQui si sposa per la terza volta e onora l'incarico ricevuto facendo pubblicare nel 1530 ad Anversa la sua \"Caroli V coronationis historia\", che celebra l'incoronazione di Carlo V avvenuta a Bologna quello stesso anno per mano del papa Clemente VII e, soprattutto, le sue opere maggiori, il \"De incertitudine et vanitate scientiarum et artium et excellentia Verbi Dei declamatio\" in settembre, e il primo libro del \"De occulta philosophia\" l'anno seguente, tutte munite di privilegio imperiale, accordato anche ai \"Commenti a Raimondo Lullo\" e alle \"Orationes er Epistolae\", che garantiva ad Agrippa la possibilit\u00e0 di stampare quelle opere per altri sei anni, salvaguardando i suoi diritti e soprattutto, fornendogli un importante riparo contro possibili attacchi polemici e censure.\nIl \"De incertitudine\".\nE infatti l'opera \u00e8 un attacco contro tutte le scienze, o quelle che tali erano reputate, e contro il clero: secondo Agrippa si fanno monaci i ribaldi per sfuggire alla giustizia, gli avventurieri che hanno perduto il loro patrimonio, i poltroni per guadagnarsi da vivere senza essere costretti a lavorare: \u00absecuri da tutti i pericoli del mondo et dalle molestie civili, mangiano il pane ozioso et furfantuoso in cambio di quello che si acquista colle fatiche, dormendo agiatamente e senza pensieri; et credono che questa sia povert\u00e0 evangelica, vivere in ozio et furfanteria delle fatiche altrui\u00bb.\nE non solo: essi frequentano prostitute che \u00abs'hanno talora mantenuto nei monasteri sotto cocolla di monaco e vestimenta di uomo\u00bb quando non vivono con concubine: \u00abun vescovo, durante un convito s'\u00e8 vantato di avere sotto la sua giurisdizione undicimila sacerdoti viventi in concubinaggio, da cui ogni anno ricavava un bel gruzzoletto d'oro\u00bb.\nIl \"De incertitudine\" contiene anche un attacco contro le \u00abscienze segrete\u00bb - alchimia, astrologia, geomanzia, magia - e rappresenterebbe perci\u00f2 una ritrattazione del \"De occulta philosophia\", del quale era gi\u00e0 stato pubblicato l'anno precedente il primo libro, e in generale degli interessi che pure egli aveva cos\u00ec a lungo coltivati, In realt\u00e0 egli attaccava i cattivi cultori che degradavano le discipline ermetiche - come si \u00e8 visto nella sua lettera al Tritemio - e insieme, probabilmente, fingeva di essere estraneo a interessi pericolosi per la sua reputazione: infatti, nella realt\u00e0, continu\u00f2 a occuparsi di \u00abscienze occulte\u00bb, fino a pubblicare l'edizione definitiva del \"De occulta philosophia\" nel luglio del 1533 a Colonia.\nIl \"De incertitudine\" fu condannato al rogo dai teologi della Sorbona il 2 marzo 1531 e l'Universit\u00e0 di Lovanio consider\u00f2 empie 43 proposizioni. Oltre a censurare le sue insinuazioni contro i costumi ecclesiastici e a considerare sospetta la sua definizione di Lutero come \"invictus haereticus\" e l'attribuzione al diavolo dell'invenzione del cappuccio dei frati, furono considerate senz'altro eretiche la sua condanna della venerazione delle immagini e delle cerimonie religiose, la svalutazione dei profeti e degli evangelisti, il suo scetticismo sull'utilit\u00e0 della teologia che pretenderebbe di definire Dio e, in generale, sull'utilizzo delle scienze per giustificare la religione.\nContro di lui fu sollecitato l'intervento dell'imperatore e Agrippa, non ricevendo da tempo il suo stipendio di storiografo, fin\u00ec in prigione per debiti. Liberato, sfugg\u00ec ai creditori tornando a Colonia dove - malgrado tutto quello che aveva scritto contro il clero - poteva godere della protezione di tre cardinali: l'arcivescovo di Colonia Hermann von Wied, quello di Liegi Eberhard von der Mark e il legato pontificio Lorenzo Campeggi, nella cui casa stessa si accinse a scrivere la propria \"Apologia\" - dedicata al Campeggi - contro le accuse dell'Universit\u00e0 fiamminga.\nIn essa ribadisce, appoggiandosi alla tesi del Cusano della \u00abdotta ignoranza\u00bb, che scienza e arte sono inutili anzi, persino fuorvianti, come sostiene lo stesso Agostino e il cristianesimo platonizzante, a una retta comprensione di Dio. Agrippa fece seguire l\"'Apologia adversus calumnias\" da una analoga \"Querela super calumnia\" che fece pubblicare in un unico volume a Colonia nel 1533. Nel novembre del 1532 si trasfer\u00ec a Bonn da dove chiese per lettera un giudizio sul suo libro a Erasmo il quale, prudentemente non si espresse, ma volle dargli un utile consiglio:\nAgrippa non volle dargli retta: come scrisse all'amico Chansonnet, \u00absono determinato a combattere senza tregua contro questo nugolo di sofisti e cappuccioni. Li dipinger\u00f2 per quello che sono veramente al popolo che essi ingannano\u00bb.\nAgrippa e la Riforma protestante.\nL'agitazione religiosa prodotta dalle nuove idee riformate aveva investito anche Colonia e nel 1529 due \u00aberetici\u00bb luterani, Peter Fliesteden e Adolf Clarenbach, erano stati bruciati sul rogo e lo stesso arcivescovo della citt\u00e0, Hermann von Wied, fin\u00ec per passare alla Riforma protestante. Agrippa non prese pubblicamente posizione, non si sa se fu soltanto per prudenza o perch\u00e9, come sembra pi\u00f9 probabile, egli non aderisse alla Riforma, in quanto la sua visione della religione restava lontana da entrambe le confessioni cristiane.\nAgrippa ebbe parole di ammirazione per Lutero gi\u00e0 nel \"De incertitudine\", che ribad\u00ec ancora a Melantone, quando scrisse da Francoforte, nel settembre del 1532, di salutargli Lutero \u00abil grande eretico invitto, che come dice Paolo negli Atti, serve Dio secondo la setta che chiamano eresia\u00bb. Si tratta di una stima riservata a un combattente coraggioso che non si estende necessariamente alle idee da lui professate e del resto Calvino non mancher\u00e0 di condannare Agrippa, nel suo \"Trait\u00e9 des scandales\" (1550), rimarcando la distanza che lo poneva dalle confessioni riformate.\nIn questi ultimi anni \u00e8 con lui, a Bonn, il giovanissimo Johann Wier, il discepolo che ne continuer\u00e0 l'opera e ne difender\u00e0 la memoria. Ai primi del 1535 Agrippa si rec\u00f2 a Lione ma vi fu presto imprigionato, non si sa se per le vecchie accuse di aver diffamato la madre di Francesco I, Luisa di Savoia, o a conseguenza della condanna al rogo del suo \"De incertitudine\", emessa dai teologi della Sorbona il 2 marzo di quello stesso anno. Rimesso tuttavia in libert\u00e0, pens\u00f2 bene di allontanarsi dalla citt\u00e0, stabilendosi a Grenoble, dove mor\u00ec pochi mesi dopo. Fu sepolto nella chiesa domenicana della citt\u00e0 ma il fanatismo connesso alle guerre di religione che imperversarono a lungo in Francia non risparmiarono la sua tomba e i suoi resti andarono dispersi.\nLa pubblicazione del \"De occulta philosophia\".\nDedicato all'arcivescovo von Wied, il primo libro dell'opera fu pubblicato contemporaneamente ad Anversa e a Parigi nel 1531, con una prefazione nella quale ritrattava l'opera che pure pubblicava, Agrippa giustificava questa contraddizione sostenendo che, iniziata da giovane e interrotta, \u00abne circolavano copie corrotte [ ... ] non solo, ma alcuni, non so se pi\u00f9 impazienti che impudenti, volevano stampare un libro cos\u00ec informe. Unicamente per evitare questo guaio, ho deciso di pubblicarlo io stesso\u00bb, aggiungendo che non era \u00abun delitto non lasciar morire questo frutto della mia giovinezza\u00bb.\nQuesta giustificazione non persuade, apparendo un metter le mani avanti nel caso - molto probabile - che avesse provocato polemiche e anche persecuzioni, tanto pi\u00f9 che Agrippa, nel novembre del 1532 consegn\u00f2 all'editore Hetorpio e al tipografo di Colonia Jean Soter il secondo e soprattutto il terzo libro dell'opera, che egli aveva da poco concluso e che non era mai circolato in precedenza. E meno ancora persuade, osservando la reazione di Agrippa alla notizia che l'inquisitore di Colonia, Conrad von Ulm, il 1\u00ba gennaio del 1533, aveva proibito la stampa dell'opera. L'11 gennaio, da Bonn, Agrippa indirizz\u00f2 la sua protesta ai magistrati di Colonia:\nFinalmente, superate le difficolt\u00e0, l\"'Henrici Cornelii Agrippae ab Nettesheym a consiliis et archivis indiciarii sacrae Caesareae majestatis de Occulta Philosophia libri tres. Nihil est opertum quod non reveletur et occultum quod non sciatur. Matthaei X. Cum gratia et privilegio Caesareae majestatis ad triennium\", comparve nel luglio 1533.\nL'apocrifo del quarto libro.\nNel 1559, a Marburgo, comparve l'edizione di un quarto libro del \"De occulta philosophia\", ovvero un \"De Caerimonjis Magicis\", trattato di magia cerimoniale, che Johann Wier, allievo di Agrippa a lui molto vicino, riconobbe come un falso e che come tale \u00e8 considerato tuttora, in virt\u00f9 dell'analisi del suo contenuto e dello stile, lontano dal latino letterario di Agrippa (il libro \u00e8 stato spesso pubblicato insieme ai \"Magica elementa\", un testo di magia bianca scritto da Pietro d'Abano. Per questo \u00e8 frequente che i due testi vengano associati nelle menzioni di XVI e XVII secolo). Il contenuto di questo testo spurio, che nelle traduzioni italiane viene tramandato come \"libro del comando\", consiste in un'iniziazione alla magia cerimoniale e all'evocazione degli spiriti.\nLa magia.\nLa \"Filosofia occulta\" \u00e8 la \"Magia\". Gi\u00e0 nei primi due capitoli del I libro dell'opera, intitolato \"La magia naturale\", Agrippa stabilisce l'intento dell'opera: premesso che esistono tre mondi, l\"\"Elementare\"', il '\"Celeste\"'e l\"\"Intellettuale\"', investigati rispettivamente da tre scienze, la \"Fisica\" o \"Magia naturale\" - che svela l'essenza delle cose terrene - la \"Matematica\" o \"Magia celeste\" - che fa comprendere il moto dei corpi celesti - e la \"Teologia\" o \"Magia cerimoniale\" - che fa comprendere \u00abDio, la mente, gli angeli, le intelligenze, i demoni, l'anima, il pensiero, la religione, i sacramenti, le cerimonie, i templi, le feste e i misteri [ ... ]\nLa \"Magia\" racchiude queste tre scienze traducendole in atto. Essa \u00e8 \u00abla vera scienza, la filosofia pi\u00f9 elevata e perfetta [ ... ] il compimento di tutte le scienze naturali\u00bb: essa \u00e8 dunque la scienza integrale della natura, tanto fisica che metafisica, e l'espressione equivalente di \u00abFilosofia occulta\u00bb indica tanto la sua natura di scienza - la filosofia \u00e8 la scienza di tutte le cose, materiali e spirituali - quanto il fatto che tale scienza \u00e8 riservata a pochi, \u00e8 sapienza esoterica ma pu\u00f2 essere appresa:\nLibro I.\nI quattro elementi costituiscono tutte le cose, materiali e spirituali.\nGli elementi che costituiscono tutte le cose \u00abterrene\u00bb sono quattro, sostiene Agrippa, seguendo le conoscenze del tempo: fuoco, terra, acqua e aria, nessuno dei quali si trova in natura allo stato puro. Due sono le qualit\u00e0 specifiche di ogni elemento, delle quali una \u00e8 propria dell'elemento, l'altra \u00e8 invece condivisa con un altro: \u00abil fuoco \u00e8 caldo e secco, la terra \u00e8 secca e fredda, l'acqua \u00e8 fredda e umida e l'aria \u00e8 umida e calda\u00bb. L'opposizione delle qualit\u00e0 rende opposti fra loro, a due a due, gli elementi: cos\u00ec, sono opposti il fuoco e l'acqua, e la terra e l'aria.\nAgrippa, tuttavia, seguendo Platone, individua altre sei qualit\u00e0, assegnandone tre a ciascun elemento: chiarezza, rarefazione e movimento al fuoco, e oscurit\u00e0, densit\u00e0 e immobilit\u00e0 alla terra; l'aria ha due qualit\u00e0 comuni col fuoco, rarefazione e movimento, e una con la terra, l'oscurit\u00e0, mentre l'acqua assume due qualit\u00e0 dalla terra, oscurit\u00e0 e densit\u00e0, e una dal fuoco, il movimento. Tali qualit\u00e0 sono presenti in grado diverso nei quattro elementi e \u00abchiunque conoscer\u00e0 le propriet\u00e0 degli elementi e le loro mescolanze, potr\u00e0 agevolmente operare prodigi ed eccellere nella Magia naturale\u00bb.\nAgrippa distingue gli elementi in tre ordini: al primo ordine appartengono gli elementi puri, cio\u00e8 non composti, non trasmutabili, non mescolabili e incorruttibili. Al secondo, gli elementi composti e impuri che, quando sono ridotti a purezza, \u00abla loro virt\u00f9 \u00e8 sopra ogni cosa\u00bb. Al terzo ordine appartengono elementi \u00abdecomposti, dissimili, provvisti di ogni sorta di qualit\u00e0, che possono cambiarsi reciprocamente l'uno nell'altro [ ... ] pochi ne intendono i profondi misteri [ ... ] attraverso di essi si possono operare meraviglie in tutte le cose naturali, celesti e sovracelesti, nonch\u00e9 tanto nella Magia naturale che in quella celeste [ ... ] si perviene a conoscere e a predire l'avvenire e da essi discende lo sterminio dei cattivi demoni e la conciliazione con gli spiriti buoni\u00bb.\nCome vi sono quattro elementi semplici, cos\u00ec quattro sono i corpi da loro composti, ossia le pietre, i metalli, le piante e gli animali. Seppure alla loro composizione concorrano tutti gli elementi, nelle pietre prevale la terra, nei metalli l'acqua, nelle piante l'aria mentre gli animali \u00abtraggono la loro forza dal fuoco e l'origine dal cielo\u00bb. Le singole qualit\u00e0 di ciascun corpo derivano dalle qualit\u00e0 dei diversi elementi: cos\u00ec, la trasparenza del quarzo deriva dall'acqua, le qualit\u00e0 del piombo dalla terra e quelle dell'oro e del ferro dal fuoco. Negli esseri viventi, la collera deriva dal fuoco, il sangue dall'aria, la bile dalla terra e, secondo Agostino, l'intelletto \u00e8 simile al fuoco, la ragione all'aria, l'immaginazione all'acqua e il sentimento alla terra.\nGli elementi non sono soltanto nelle cose del nostro pianeta, \u00abma anche nei cieli, nelle stelle, nei demoni, negli angeli e in Dio stesso, che \u00e8 il creatore e l'animatore di tutte le cose\u00bb, con la differenza di \u00abessere allo stato di purezza e in tutta la loro potenza\u00bb: in particolare, di Dio \u00e8 detto che \u00abla terra s'apra e generi il Salvatore\u00bb ed \u00e8 chiamato nelle Sacre Scritture sorgente di acqua viva e soffio vitale, mentre Mos\u00e8 e san Paolo dicono che egli \u00e8 un fuoco divorante.\nI poteri occulti delle cose.\nOltre ai poteri derivati dagli elementi alle cose, queste hanno poteri, per esempio di \u00abneutralizzare l'effetto di un veleno, di combattere gli antraci, di attirare il ferro\u00bb, derivanti dalla loro specie e forma, che si chiamano occulti perch\u00e9 \u00able loro cause ci sfuggono e lo spirito umano non pu\u00f2 penetrarli. Perci\u00f2 solo i filosofi hanno potuto, per lunga esperienza pi\u00f9 che per ragionamento, acquistarne una parziale conoscenza\u00bb. Esempi di poteri occulti sono il potere della Fenice di rinascere dalle sue ceneri, i pesci che vivono sottoterra, menzionati da Aristotele, le pietre che cantano, descritte da Pausania o le salamandre che vivono nel fuoco.\nI poteri occulti derivano alle cose dalle idee - platonicamente intese come forme pure ed eterne - che vengono infuse nelle cose dall'Anima del Mondo: la sua virt\u00f9 si comunica a tutte le cose cosicch\u00e9 \u00abtutte le qualit\u00e0 occulte si diffondono sulle erbe, sulle pietre, sui metalli e sugli animali attraverso il sole, la luna, i pianeti e le stelle che sono superiori ai pianeti. E tale spirito ci sar\u00e0 tanto pi\u00f9 utile, quanto pi\u00f9 sapremo separarlo dagli altri elementi e quanto meglio sapremo servirci delle cose in cui sar\u00e0 penetrato pi\u00f9 abbondantemente\u00bb. \u00c8 l'operazione tentata dagli alchimisti, che cercano di estrarre dall'oro il suo spirito per infonderlo agli altri metalli, \u00abcome noi abbiamo fatto e abbiamo visto fare, pur non potendo produrre una quantit\u00e0 maggiore di oro da quella originaria\u00bb.\nLe cose inferiori sono sottoposte alle superiori in un modo particolare, che fa s\u00ec che esse si ritrovino nel cielo \u00abin un modo celeste\u00bb, e quelle celesti si trovino in terra, \u00abin un modo terrestre\u00bb. Ci\u00f2 che \u00e8 in terra - pietre, piante ed animali - riceve le sue propriet\u00e0 dai pianeti e dalle stelle; cos\u00ec, nell'uomo, anche gli organi sono variamente influenzati dai corpi celesti: il cervello e il cuore dal Sole e dall'Ariete, gli arti e la bocca da Mercurio, il fegato e il ventre da Giove, i genitali da Venere e dallo Scorpione. Anche i caratteri e gli umori sono influenzati: la tristezza da Saturno, l'ira da Marte, la gioia da Giove, la sensualit\u00e0 da Venere. Nell'astrologia, insomma, si pu\u00f2 trovare la descrizione di tutti gl'influssi esercitati dalle stelle sugli uomini e sulle loro vicende.\nGli influssi dei corpi celesti possono essere attratti mescolando opportunamente le cose naturali che posseggano le qualit\u00e0 di quei corpi, dal momento che una sola cosa non pu\u00f2 comprendere tutti i poteri di un astro. Una mescolanza sar\u00e0 perfetta quando la riunione e il dosaggio siano fatti in \u00abconcordanza col cielo sotto una data costellazione\u00bb e in modo da ottenere un composto non facilmente scindibile, simile alle pietre."}
{"id": "482904", "revid": "767487", "url": "https://it.wikipedia.org/wiki?curid=482904", "title": "Umfredo d'Altavilla", "text": "Era figlio cadetto di Tancredi d'Altavilla e della sua prima moglie Muriella.\nAlcune fonti ritengono che Umfredo sia giunto in Italia meridionale insieme ai suoi fratelli intorno al 1035; ma, poich\u00e9 il suo nome manca tra i cavalieri normanni che, a Melfi, nel 1042, si spartirono i primi territori conquistati, \u00e8 ragionevole supporre che il suo arrivo risalga a qualche anno pi\u00f9 tardi, probabilmente nel 1044, durante il regno del fratello maggiore Guglielmo. A quel tempo, prese possesso di Lavello e poi succedette, nel 1051, al fratello Drogone, come conte di Puglia e Calabria.\nDi sicuro l'evento pi\u00f9 rilevante che lo vide protagonista fu la battaglia di Civitate (18 giugno 1053): Umfredo guid\u00f2 le armate degli Altavilla (insieme al giovane fratellastro Roberto il Guiscardo) e dei Drengot (insieme a Riccardo, conte di Aversa) contro le forze unite del papato e dell'impero. L'esercito pontificio fu annientato e papa Leone IX fu catturato e imprigionato a Benevento.\nUmfredo spos\u00f2 Matilda, figlia di Asclettino I Drengot da cui ebbe due figli:\nAlla morte del fratello Drogone, ne spos\u00f2 la vedova Gaitelgrima, figlia di Guaimario III di Salerno, da cui nacque Umfreda, che and\u00f2 sposa a Basileo Spadafora.\nUmfredo mor\u00ec a Venosa nel 1057 e la sua eredit\u00e0 pass\u00f2 al fratellastro ed eroe di Civitate, Roberto il Guiscardo, al quale attribu\u00ec anche la tutela dei suoi figli minorenni, Abelardo ed Ermanno. Il Guiscardo, per\u00f2, ne confisc\u00f2 l'eredit\u00e0: nel giro di due anni, avrebbe elevato il suo rango comitale allo \"status\" ducale."}
{"id": "482907", "revid": "298055", "url": "https://it.wikipedia.org/wiki?curid=482907", "title": "Domovoi Leale", "text": ""}
{"id": "482908", "revid": "1305772", "url": "https://it.wikipedia.org/wiki?curid=482908", "title": "Asni\u00e8res", "text": "Asni\u00e8res \u00e8 un toponimo francese, che probabilmente deriva dalla parola latina \"asinus\", attraverso la forma *Asinarias, che pu\u00f2 indicare un luogo ove si allevavano asini. L'esperto di toponomastica Ernest N\u00e8gre, nella sua \"Toponymie g\u00e9n\u00e9rale de la France\" lo fa risalire (\u00a7 5654) all'espressione latina \"molae asinariae\", \"mulino mosso da un asino\".\nMolti comuni francesi portano Asni\u00e8res nel nome:"}
{"id": "482909", "revid": "27723", "url": "https://it.wikipedia.org/wiki?curid=482909", "title": "Genovesato", "text": "Genovesato \u00e8 il nome con cui si definiva e, talvolta, ancora si definisce il territorio che a partire dalla seconda met\u00e0 dell'XI secolo venne assoggettato alla Compagna Communis, l'embrione del futuro comune di Genova e, poi, della Repubblica di Genova. \nIn epoche passate si \u00e8 tuttavia inteso indicare con \"Genovesato\" l'insieme dei territori direttamente dipendenti da Genova, escludendo le citt\u00e0 confederate ed i feudi imperiali. \nSotto questo aspetto, il Genovesato era il dominio di Genova in senso stretto. Oggi il significato del termine viene traslato con il territorio della citt\u00e0 metropolitana di Genova, anche se sempre pi\u00f9 spesso si tende a perdere l'antico termine privilegiando il termine \"Genovese\"."}
{"id": "482912", "revid": "125703111", "url": "https://it.wikipedia.org/wiki?curid=482912", "title": "Atalanta Bergamasca Calcio 2005-2006", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 2005-2006.\nStagione.\nL'Atalanta vuole risalire immediatamente in Serie A dopo la retrocessione della stagione precedente, cos\u00ec la dirigenza decide di affidare la panchina all'allenatore emergente Stefano Colantuono.\nLa squadra nerazzurra costruisce la promozione nel girone d'andata, dove vince tutte e 10 le partite casalinghe: rendimento molto meno costante in trasferta, dove gli orobici ottengono i 3 punti in due sole occasioni (all'esordio in campionato contro il e in casa della Cremonese).\nNel girone di ritorno l'Atalanta consolida la prima posizione in classifica, conquistando la matematica promozione il 6 maggio 2006 sul campo del .\nIn Coppa Italia l'Atalanta disputa tutte le gare delle eliminatorie estive in Toscana, battendo nell'ordine Massese, Pisa (squadre di Serie C1) e (formazione di categoria superiore).\nAgli ottavi i nerazzurri trovano l'Udinese: l'illusoria vittoria per 1-0 della gara d'andata viene ribaltata dai bianconeri nel return match.\nOrganigramma societario.\nArea direttiva\nArea organizzativa\nArea tecnica\nArea sanitaria"}
{"id": "482913", "revid": "2107423", "url": "https://it.wikipedia.org/wiki?curid=482913", "title": "Sistema politico degli Stati Uniti d'America", "text": "Il sistema politico degli Stati Uniti d'America si basa su tre principi fondamentali: la repubblica, la democrazia rappresentativa e il federalismo. Il potere politico \u00e8 condiviso fra il Presidente degli Stati Uniti, il Congresso e le corti giudiziarie federali. Allo stesso tempo, il governo federale condivide la sovranit\u00e0 politica con i governi dei singoli Stati che compongono gli Stati Uniti. La struttura del governo federale \u00e8 definita dalla Costituzione.\nLa molteplicit\u00e0 di livelli governativi riflette la storia degli Stati Uniti: il governo federale venne infatti creato dagli Stati, che come ex-colonie conquistarono un'autonomia legislativa indipendentemente l\u2032uno dall\u2032altro; all\u2032interno di ogni Stato, ognuno di questi aveva creato una propria struttura amministrativo-politica decentrata per assolvere alle proprie funzioni ed una volta che gli Stati Uniti si allargarono, si vennero a formare altri Stati modellati su quelli originari.\nEsistono delle differenze sostanziali fra il sistema politico americano e quello di molte democrazie costituzionali di matrice europea. Fra le pi\u00f9 evidenti si pu\u00f2 accennare alla presenza di un parlamento (il Congresso degli Stati Uniti d'America) in cui la \"camera alta\" ha un peso politico maggiore rispetto all\u2032altro ramo del parlamento (\"camera bassa\"), oppure al dominio di due partiti \"maggiori\" che dura da pi\u00f9 di un secolo, generando un forte bipolarismo. Quest\u2032ultimo fattore \u00e8 dovuto anche (ma non solo) a ragioni storiche, che hanno determinato una serie di norme, sia federali che statali, che limitano fortemente lo spazio politico per i cosiddetti \"third parties\", i quali oltretutto subiscono anche delle limitazioni informali per quanto riguarda la loro presenza sui \"media\".\nCultura politica.\nDa Alexis de Tocqueville in poi, diversi studiosi hanno evidenziato una forte continuit\u00e0 dei valori politici americani fin dai tempi della Guerra d'indipendenza, avvenuta alla fine del XVIII secolo.\nL'origine \"coloniale\".\nAlcune delle colonie britanniche nordamericane si differenziarono dal panorama politico europeo per la loro vibrante cultura politica, che favor\u00ec molti giovani uomini ambiziosi e di talento a gettarsi nell'arena politica. Le ragioni di questo \"eccezionalismo americano\" sono molteplici.\nAnche se nelle colonie non esistevano partiti politici simili a quelli poi formatisi nell'ultimo decennio del XVIII, nel dibattito politico erano comunque presenti delle fazioni politiche.\nL'ideologia americana.\nInsieme ad una sorta di liberalismo classico, l'ideologia politica americana dominante rimane il repubblicanesimo. I documenti pi\u00f9 importanti che attestano e fondano questa matrice politica ideologica sono la Dichiarazione d'indipendenza (1776), la Costituzione (1787), la raccolta di saggi \"Il Federalista\" (1788), la Dichiarazione dei diritti (1791) e il discorso di Gettysburg di Abraham Lincoln (1863). Nel suo saggio \"The Liberal Tradition in America\" (del 1955), il politologo Louis Hartz mise in evidenza l'origine \"nordista\" di questa matrice ideologica, la quale usc\u00ec come vincitrice nel confronto non solo militare ma anche politico-ideologico con il Sud, il quale all'inizio del XIX secolo tent\u00f2 di costruire e legittimare un sistema politico e sociale gerarchico e feudale. Altri, come David Gordon (di tendenza ultraliberale e appartenente del Mises Institute, in Alabama), sostengono al contrario che furono proprio i secessionisti che formarono la Confederazione nel 1861 ad apportare al sistema politico americano i valori liberali e repubblicani.\nIl cuore dell'ideologia politica americana lo si pu\u00f2 definire costituito dai seguenti valori:\nIn contrapposizione ad Hartz e ad altri, il politologo Rogers M. Smith ha sostenuto la tesi (nel suo \"Civic Ideals\", del 1999) che, oltre al liberalismo e al repubblicanesimo, la cultura politica degli Stati Uniti storicamente ha avuto la funzione di escludere una parte della popolazione dal pieno esercizio dei diritti di cittadinanza. Definendola come \"ascriptive inegalitarianism\"\", Smith rintraccia la rilevanza di questa matrice ideologica nelle credenze e nelle pratiche sociali sessiste e razziste, insieme alle lotte sociali per l'ottenimento dei diritti di cittadinanza a partire dal primo periodo coloniale fino alla \"Progressive Era\" (a cavallo tra la fine del XIX e l'inizio del XX secolo) e oltre.\nNel periodo storico in cui si vennero a formare gli Stati Uniti, a dominare l'economia erano il settore agricolo e le piccole imprese commerciali, cos\u00ec che i governi statali lasciavano all'iniziativa privata o locale le politiche di \"welfare\". L'ideologia del \"laissez-faire\" sub\u00ec un forte arresto negli anni trenta del XX secolo, durante la Grande depressione. Fra gli anni trenta e gli anni settanta, la politica fiscale del governo statunitense si caratterizz\u00f2 per la sua forte impronta keynesiana, un periodo di tempo durante il quale a dominare incontrastato la politica economica del paese era il liberalismo moderno americano. A partire dalla fine degli anni settanta e l'inizio degli anni ottanta, tuttavia, torn\u00f2 alla ribalta l'ideologia del \"laissez-faire\" (declinata soprattutto nella forma elaborata da Milton Friedman) che riprese a dominare il dibattito politico americano. Se il livello di spesa pubblica investita in politiche di \"welfare\" era pi\u00f9 che triplicato dopo la seconda guerra mondiale, a partire dalla fine degli anni settanta si era notevolmente abbassato arrivando al 20% del PIL. Dal 2014, a contendersi lo spazio politico sono un liberalismo moderno americano contrapposto ad un conservatorismo moderno americano, caratterizzando delle elezioni che creano grande divisione e dal risultato spesso incerto.\nUtilizzo dei termini \"destra-sinistra\".\nLo spettro politico statunitense e l'utilizzo di termini come \"destra\", \"sinistra\", \"liberalismo\" e \"conservatorismo\" differisce notevolmente rispetto al loro uso nel panorama politico europeo. Secondo lo storico Arthur Schlesinger, Jr., \u00abnel suo utilizzo americano, il liberalismo ha poco in comune con la parola utilizzata nel dibattito politico di qualsiasi paese europeo, salvo probabilmente la Gran Bretagna\u00bb. Lo stesso Schlesinger mise in evidenza che il liberalismo americano non sostiene il tradizionale obiettivo (appartenente alla matrice storica del liberalismo classico) di limitare il governo e di promuovere politiche economiche ultraliberiste. Dato che queste posizioni politiche vengono invece generalmente sostenute dai conservatori americani, lo storico Leo P. Ribuffo nel 2011 not\u00f2: \u00abquello che gli americani ora chiamano conservatorismo, la maggior parte del mondo lo definisce liberalismo, o neoliberalismo\u00bb.\nIl diritto di voto.\nIl diritto di voto negli Stati Uniti \u00e8 quasi universale, dato che ogni cittadino di qualsiasi Stato e del District of Columbia con un'et\u00e0 superiore ai 18 anni pu\u00f2 partecipare alle elezioni presidenziali. Tuttavia, a differenza dei cittadini di ogni Stato, coloro che risiedono nel District of Columbia (cio\u00e8 nella capitale degli Stati Uniti, Washington, D.C.) e nei \"territori non incorporati\" di Porto Rico, Guam, Isole Vergini americane e Isole Marianne Settentrionali non hanno la possibilit\u00e0 di votare dei propri rappresentanti al Congresso: i cittadini di questi territori votano soltanto per le cariche politiche che fanno riferimento al loro territorio. Unica concessione che si riconosce a questa particolare categoria di elettori \u00e8 quella di nominare soltanto un proprio delegato alla Camera dei Rappresentanti, il quale per\u00f2 non ha diritto di voto in questa assemblea.\nDopo la fine della Guerra civile americana (1861-1865), il diritto di voto per le donne divenne oggetto di dibattito pubblico. Quando nel 1870, con la ratifica del XV emendamento alla Costituzione, venne esteso il suffragio agli afroamericani di sesso maschile, nacquero diversi gruppi politici femminili che rivendicavano il diritto di voto anche per i cittadini di sesso femminile. Furono soprattutto due i gruppi di pressione attivi in questa battaglia politica (poi unitisi): da un lato la National Woman Suffrage Association, fondata da Susan B. Anthony ed Elizabeth Cady Stanton, che mirava anche al riconoscimento per le donne del diritto di propriet\u00e0; dall'altro la American Woman Suffrage Association di Lucy Stone. Dopo l'unione di questi due gruppi nella National American Woman Suffrage Association (NAWSA) nel 1890, la battaglia politica delle \"suffragette\" americane port\u00f2 al riconoscimento del diritto di voto alle donne nel 1920, con l'approvazione del XIX emendamento.\nDa notare che il limite dei 18 anni per poter esercitare il diritto di voto \u00e8 entrato in vigore nel 1971, a seguito della ratifica del XXVI emendamento sull'onda delle manifestazioni contro la guerra in Vietnam degli anni sessanta promosse dal movimento studentesco. In precedenza il limite era di 21 anni di et\u00e0.\nIn molti Stati, vengono privati dal diritto di voto i carcerati e coloro che hanno subito una condanna.\nLa struttura di governo generale.\nLa federazione creata con la Costituzione \u00e8 la principale entit\u00e0 del sistema di governo statunitense. Nondimeno, ogni persona fuori dalla capitale federale \u00e8 soggetta ad almeno tre livelli di governo (\"jurisdictions\"), ognuno dei quali con un proprio sistema politico soggetto ai limiti stabiliti dal livello superiore.\nQuesta molteplicit\u00e0, come gi\u00e0 ricordato, riflette la storia del Paese. Il governo federale fu creato dalle ex colonie britanniche fondate separatamente e che si erano fino a quel momento governate indipendentemente le une dalle altre. Tra queste colonie si trovavano citt\u00e0 e contee con diversi livelli di sviluppo e, di conseguenza, con differenti bisogni amministrativi. La Convenzione Costituzionale decise cos\u00ec di mantenere un'ampia autonomia per gli stati e di non rimpiazzare i diversi sistemi statali con un governo unitario. Con l'espandersi del paese, vennero annessi nuovi stati, il cui ordinamento fu modellato su quello delle entit\u00e0 statali gi\u00e0 federate.\nIl governo federale.\nIl governo federale degli Stati Uniti \u00e8 ripartito in tre \"poteri\" secondo la tradizionale suddivisione elaborata dalla dottrina della \"separazione dei poteri\", accolta in pieno dalla Costituzione statunitense. Ogni \"potere\" (legislativo, esecutivo e giudiziario) ha la possibilit\u00e0 di agire autonomamente e, allo stesso tempo, di controllare gli altri due poteri. Il reticolo di \"controlli incrociati\" fa s\u00ec che ogni potere (cio\u00e8, in pratica, ogni organo che lo detiene) venga limitato ma allo stesso tempo abbia la possibilit\u00e0 di agire politicamente per adempiere ai compiti affidatigli dai cittadini. Se questa caratteristica \u00e8 riscontrabile anche nei regimi politici europei, il sistema costituzionale degli Stati Uniti prevede inoltre che nessuno possa contemporaneamente far parte di due poteri (basti pensare, al contrario, alla carica italiana del Presidente del Consiglio dei ministri, il quale pu\u00f2 tranquillamente essere un parlamentare).\nPotere legislativo.\nA livello federale il potere legislativo \u00e8 affidato al Congresso (\"United States Congress\"), un'assemblea suddivisa in due camere. Da un lato la Camera dei Rappresentanti (\"United States House of Representatives\") che \u00e8 composta da 435 membri, ognuno dei quali rimane in carica due anni e viene eletto in rappresentanza di un distretto elettorale. Dall'altro il Senato (\"United States Senate)\", formato da 100 membri (due per ogni Stato) che rimangono in carica per sei anni. Le elezioni per il Congresso si svolgono ogni due anni, con le quali si rinnova completamente la composizione della Camera dei Rappresentanti e un terzo dei senatori.\nOltre ad alcune funzioni di controllo, le due camere hanno come funzione principale quella di approvare le leggi federali, valevoli su tutto il territorio degli Stati Uniti. Funzione legislativa che ha come limite il rispetto delle materie di competenza riservate agli organi legislativi dei singoli Stati\nPotere esecutivo.\nIl potere esecutivo \u00e8 tenuto dal Governo federale, composto dal Presidente degli Stati Uniti (\"President of the United States of America\"), dal Vicepresidente (\"Vice President of the United States of America\") e dal Gabinetto (\"Cabinet of the United States\"), cio\u00e8 il gruppo di \"ministri\" (tecnicamente chiamati \"Segretari\", tranne colui a capo dell'amministrazione della giustizia, nominato \"Procuratore generale\") a capo di ogni settore della pubblica amministrazione, i Dipartimenti. Se, come \u00e8 ovvio, i Segretari sono di nomina presidenziale, il Presidente e il Vicepresidente vengono eletti in occasione di elezioni presidenziali separate dalle elezioni per il rinnovo del Congresso e che si svolgono ogni quattro anni (con il limite massimo di due mandati).\nI poteri del Presidente sono molto forti. Oltre ad essere a capo del governo federale ed essere sia il comandante supremo delle forze armate e capo della diplomazia, il Presidente possiede anche un forte potere di veto per bloccare la promulgazione delle leggi federali emanate dal Congresso (potere superabile soltanto quando la legge viene approvata a larga maggioranza).\nPotere giudiziario.\nIl potere giudiziario, a livello federale, \u00e8 diviso secondo una struttura piramidale fra la Corte suprema (\"Supreme Court of the United States\"), le Corti d'appello (\"United States courts of appeals\") e le diverse Corti distrettuali (\"United States district court\") sparse sul territorio.\nLa Corte Suprema \u00e8 competente a giudicare nei casi in cui \u00e8 coinvolto il governo federale, nelle dispute giudiziarie fra Stati ed \u00e8 abilitata ad interpretare la Costituzione degli Stati Uniti, ovvero \u00e8 in grado di poter giudicare incostituzionale qualsiasi norma o atto amministrativo di qualunque livello (anche statale o locale).\nLe dodici Corti d'appello (ognuna competente territorialmente nel suo \"\"circuit\") sono organi giurisdizionali di secondo grado per appellarsi contro le sentenze delle corti federali, oltre anche ad essere competenti per l'appello contro le decisioni di alcune agenzie amministrative. Sono considerati gli organi giudiziari pi\u00f9 potenti degli Stati Uniti, dato che le loro decisioni vengono raramente ribaltate dalla Corte Suprema e queste stesse decisioni stabiliscono dei precedenti giudiziari in grado di avere effetti su un numero molto grande di cittadini.\nLe varie Corti distrettuali federali sono l'organo giurisdizionale di primo grado, competenti sia in materia civile che penale. Ad ogni Corte distrettuale si affianca una Corte specializzata nella giurisdizione dei casi di bancarotta. Sparse su tutto il territorio nazionale e competenti territorialmente ognuna per il proprio \"district\"\", le Corti distrettuali hanno inoltre la caratteristica di non essere state istituite dalla Costituzione, bens\u00ec dal Congresso. Ci\u00f2 significa, in linea di principio, che il sistema delle Corti federali non \u00e8 sottoposto al sindacato di costituzionalit\u00e0 della Corte Suprema.\nIl governo statale.\nPrima dell'indipendenza, come s'\u00e8 visto, le colonie si governavano separatamente, sotto l'autorit\u00e0 della Corona Britannica. Nei primi anni della repubblica, prima della Costituzione, ogni stato era praticamente un'entit\u00e0 autonoma. I delegati alla Convenzione di Filadelfia cercarono di creare un'unione federale pi\u00f9 forte, ma non potevano certo ignorare le tradizioni dei singoli stati e neppure gli interessi dei politici locali.\nIn generale, le materie che si esauriscono all'interno dei confini statali sono competenza degli stati stessi. Tipiche competenze statali sono quelle relative alle comunicazioni interne, le norme che regolano la propriet\u00e0, l'industria, gli affari e i servizi pubblici, gran parte degli illeciti penali, oppure le condizioni di lavoro all'interno dello Stato. Il governo federale richiede che i vari stati adottino una forma di governo repubblicana e che non promulghino norme che siano in contrasto con la Costituzione o con le leggi federali, oppure con i trattati firmati dagli Stati Uniti.\nCi sono, naturalmente, molte aree di sovrapposizione tra le competenze federali e statali. Soprattutto negli ultimi decenni, il governo federale ha assunto responsabilit\u00e0 sempre maggiori in materie come la sanit\u00e0, l'istruzione, il \"welfare\", i trasporti, le abitazioni e lo sviluppo urbano. Comunque, i programmi attraverso cui il governo federale esercita queste competenze, sono spesso adottati in cooperazione con gli stati e non imposti dall'alto.\nCome il governo nazionale, i sistemi statali si compongono in tre \"branches\": esecutivo, legislativo e giudiziario, che svolgono, in linea di massima, le stesse funzioni dei loro corrispondenti a livello federale. Il capo dell'esecutivo statale \u00e8 il governatore, eletto dal popolo, in genere per quattro anni (in certi stati, il mandato del governatore dura solo due anni). A parte il Nebraska, che ha un organo legislativo monocamerale, tutti gli stati hanno una legislatura con due camere, in cui la camera alta si chiama generalmente Senato e quella bassa Camera dei Rappresentanti, Camera dei Delegati, oppure Assemblea Generale. Per rendere il tutto ancora pi\u00f9 complicato, in certi stati l'intero organo legislativo, composto dalle due camere, si chiama \"General Assembly\". In molti stati, i senatori hanno un mandato di quattro anni e i membri della camera bassa di due.\nLe costituzioni dei diversi stati differiscono in qualche dettaglio, ma generalmente si basano su un modello abbastanza simile a quello della Costituzione federale. In certe materie, come gli affari, le banche, i servizi pubblici e le istituzioni di beneficenza, le costituzioni statali sono spesso pi\u00f9 dettagliate ed esplicite di quella federale. Ogni costituzione statale prevede che la pi\u00f9 alta autorit\u00e0 risiede nel popolo e pone certi principi a base del governo.\nPur non avendo, quindi, quella sovranit\u00e0 di diritto internazionale (\"westfaliana\", si potrebbe dire) caratteristica di ogni Stato, ceduta al momento della nascita della federazione, i governi statali hanno mantenuto il potere di emanare delle proprie leggi e di perseguire i reati in violazione di quelle stesse norme. Questo regime della \"doppia sovranit\u00e0\" trae origine dal X emendamento, il quale statuisce che \u00abI poteri che la costituzione non attribuisce agli Stati Uniti n\u00e9 inibisce agli Stati, sono riservati ai singoli Stati o al popolo\u00bb.\nIl governo locale.\nContee.\nLa contea \u00e8 la prima suddivisione dello Stato e ne rappresenta il livello amministrativo immediatamente sottoposto a questo. Tutti gli stati presentano una completa ripartizione del proprio territorio secondo contee, con le eccezioni dell'Alaska, divisa in Borough e Census Area, e della Louisiana, divisa in parrocchie. Per altro, in Louisiana la differenza \u00e8 solo formale, mentre in Alaska la suddivisione del territorio effettivamente non risulta ancora completata, ma solo in aree pressoch\u00e9 disabitate.\nLe funzioni di una contea possono variare enormemente a seconda dei casi. A parte i casi pi\u00f9 particolari e quelli delle cosiddette \"consolidated city-county\", dove l'amministrazione cittadina e quella della contea coincidono, nella maggior parte delle situazioni si ha che una localit\u00e0 svolge le funzioni di capoluogo, ed in essa si riunisce la commissione di contea o un organismo analogo. Nelle contee pi\u00f9 piccole, la commissione viene eletta in un unico collegio, che comprende tutto il territorio. Nelle maggiori, i commissari (o supervisori) rappresentano i vari distretti. La commissione impone i tributi, assegna i fondi, fissa lo stipendio ai dipendenti dell'ente, sovrintende alle elezioni, cura la costruzione e il mantenimento di strade e ponti, amministra i programmi di \"welfare\" nazionali, statali e di contea. In parte del New England, le contee non hanno pi\u00f9 funzioni di governo e sono unicamente divisioni del territorio utili per lo pi\u00f9 per fini statistici.\nComuni.\nL'ultimo livello amministrativo locale degli Stati Uniti \u00e8 quello comunale. Il sistema di governo delle singole citt\u00e0 \u00e8 regolato da norme statali, ognuna delle quali stabilisce gli obiettivi e i poteri del governo cittadino. La Costituzione si limita a definire gli stati e gli enti territoriali come delle suddivisioni del paese, e la Corte Suprema ha affermato la supremazia della sovranit\u00e0 statale rispetto a quella municipale. Una forma di collaborazione con gli enti statali e federali \u00e8 fondamentale per garantire il soddisfacimento dei bisogni dei cittadini, e questo \u00e8 ancora pi\u00f9 vero per le grandi citt\u00e0.\nNella maggior parte degli stati le amministrazioni comunali hanno giurisdizione strettamente limitata all'area urbana e nelle sole localit\u00e0 che hanno lo status di \"incorporated places\", che rispondono allo status di \"city\", \"town\" o \"village\". Conseguentemente le aree extraurbane e le localit\u00e0 minori, aventi status di \"unincorporated places\", sono sotto il governo diretto della contea.\nTanto pi\u00f9 sono grandi i centri abitati, quanto pi\u00f9 le relative amministrazioni comunali forniscono alla popolazione un gran numero di servizi, indispensabili alla vita di ogni giorno: dalla polizia ai vigili del fuoco, passando per i trasporti, la sanit\u00e0, le scuole e l'edilizia.\nLe tipologie di governo comunale sono innumerevoli. Praticamente in tutti i casi si ha una qualche forma di consiglio comunale eletto dai cittadini ed un organo esecutivo, assistito da diversi capi dipartimento, che sovraintende alle attivit\u00e0 amministrative. In generale, si possono individuare tre tipologie principali: il \"mayor-council\", il \"council-manager\" e quella incentrata sulla Commissione cittadina.\nNel sistema del \"\"Mayor-Council\", la forma pi\u00f9 antica e tradizionale, vi \u00e8 un sindaco eletto a capo dell'esecutivo locale ed un Consiglio, pure eletto, che esercita il potere legislativo. Il sindaco nomina i direttori dei vari dipartimenti cittadini e gli altri dirigenti, a volte con l'approvazione del Consiglio, ha potere di veto sulle ordinanze e sugli atti normativi e spesso \u00e8 pure responsabile di predisporre il bilancio. Il Consiglio approva le ordinanze, impone tributi e ripartisce il denaro tra i vari dipartimenti cittadini.\nNel sistema \"Council-Manager\"\", di origine pi\u00f9 recente, si \u00e8 pensato di affidare gran parte delle funzioni esecutive, compresi i servizi di polizia, ad una persona con esperienza gestionale, il cosiddetto \"city manager\". Questo sistema, che viene adottato da sempre pi\u00f9 citt\u00e0, prevede la presenza di un piccolo Consiglio eletto, che emana le ordinanze cittadine e determina la politica del comune e mette sotto contratto un professionista, a cui affida l'applicazione delle decisioni politiche. Il manager redige il bilancio e supervisiona gran parte dei dipartimenti cittadini, fin quando il Consiglio \u00e8 soddisfatto del suo operato.\nNel sistema basato sulla Commissione le funzioni esecutive e legislative sono svolte da uno stesso organo collegiale, di solito composto da tre o pi\u00f9 persone, elette da tutta la cittadinanza. \u00c8 tipico di realt\u00e0 non troppo grandi e pu\u00f2 o meno prevedere la figura di un presidente della commissione, non necessariamente chiamato \"sindaco\".\nUn istituto cittadino particolare, che si rintraccia soprattutto nel New England, \u00e8 il \"town meeting\". Una volta all'anno (se necessario anche pi\u00f9 volte), gli elettori registrati residenti nella citt\u00e0 si incontrano in assemblea plenaria allo scopo di eleggere funzionari, discutere di problemi locali o di modificare la struttura governativa della propria citt\u00e0. Possono, ad esempio, prendere decisioni sulla costruzione di un edificio o di una struttura pubblica, sull'aumento o diminuzione di un'imposta locale, sulla possibilit\u00e0 di riparare o meno una strada. Il \"town meeting\", che in alcune zone si viene a realizzare da almeno tre secoli, viene spesso citato come la forma pi\u00f9 pura di democrazia diretta, dove il potere di governo non viene delegato bens\u00ec viene esercitato direttamente e con regolarit\u00e0 da tutta la popolazione.\nAltre forme di governo locale.\nAi livelli dei governi federale, statale e comunale si affiancano, e in alcuni casi sovrappongono, altri soggetti responsabili dell'amministrazione di alcuni settori specifici. L'Ufficio del Censimento (dipendente dal Ministero del Commercio) nel 2002 ha identificato ben 87.576 unit\u00e0 di governo locale negli Stati Uniti, comprese contee, comuni, \"township\", ma anche distretti scolastici e distretti con altre funzioni speciali. Questi ultimi sono in aumento e rivestono funzioni sempre pi\u00f9 ampie andando a colmare vuoti che possono presentarsi in un quadro amministrativo frammentato e complesso quale \u00e8 quello statunitense.\nPartiti politici ed elezioni.\nLa Costituzione degli Stati Uniti non fa alcuna menzione dei partiti politici. Il motivo \u00e8 dato dal fatto che gli stessi Padri fondatori non avevano alcuna intenzione di rendere partitica la vita politica americana. Nei numeri 9 e 10 de \"Il Federalista\", sia Alexander Hamilton che James Madison ebbero occasione di scrivere in merito a questo tema, avvertendo dei pericoli insiti nella creazione di un sistema politico che si poggiasse sull'esistenza di opposte fazioni politiche. Neanche il primo Presidente degli Stati Uniti, George Washington, fece mai parte di alcun partito politico sia prima che durante la sua carica, esprimendo la sua speranza che non ne nascessero mai di alcun tipo e orientamento, avendo timore che la loro nascita provocasse conflitti interni e stagnazione economica. Nonostante tutto ci\u00f2, la nascita del sistema bipartitico americano emerse proprio dai componenti del ristretto circolo di consiglieri dello stesso Washington. E gli stessi Hamilton e Madison divennero successivamente addirittura i leader del sistema partitico statunitense.\nAttualmente, nelle elezioni connotate dalla presenza dei partiti politici, i candidati vengono nominati dal partito a cui appartengono oppure offrono volontariamente la propria candidatura come indipendenti. La normativa statale ha tuttavia un'ampia discrezione nel determinare i modi in cui avviene la nomina del singolo candidato, quindi influendo sulla possibilit\u00e0 o meno di un singolo cittadino di potersi presentare alle urne. In linea generale, comunque, si pu\u00f2 dire che i candidati dei due partiti maggiori (Partito Democratico e Partito Repubblicano) ricevono la \"nomination\" a seguito di elezioni primarie e/o di un congresso del partito (\"convention\"). Per quanto riguarda, invece, i candidati indipendenti o dei partiti minori, costoro hanno bisogno di completare una procedura, al termine della quale gli \u00e8 consentito di candidarsi ufficialmente.\nPartecipazione dei cittadini alla vita pubblica.\nSe in diversi paesi (tra cui l'Italia) i cittadini possono partecipare alla selezione delle candidature iscrivendosi ai partiti, prendendo la tessera e votando ai congressi locali e nazionali, negli Stati Uniti il sistema partecipativo \u00e8 molto pi\u00f9 elastico e sfumato.\nNon esiste il concetto di \"iscrizione\" al Partito Democratico o al Partito Repubblicano: una persona pu\u00f2 partecipare alla riunione del locale comitato democratico e, il giorno successivo, prendere parte ai lavori del comitato repubblicano, o viceversa. Inoltre negli Stati Uniti non si \u00e8 iscritti d'ufficio alle liste elettorali al compimento della maggiore et\u00e0: per votare alle elezioni di qualsiasi tipo, o per assumere ruoli di rappresentanza all'interno di un partito, bisogna invece \"registrarsi al voto\" come elettore di uno dei due partiti, o come indipendente. La dichiarazione fatta al momento della registrazione non \u00e8 per\u00f2 vincolante: nulla impedisce di votare diversamente il giorno delle elezioni.\nI partiti politici.\nLa struttura politica partitica attuale negli Stati Uniti consiste in un sistema bipolare in cui dominano il Partito Democratico e il Partito Repubblicano. A partire dal 1852, questi due partiti hanno vinto ogni elezione presidenziale, controllando con la loro presenza anche il Congresso dal 1856. In linea generale il Partito Democratico si allinea su una posizione politica di centro e centro-sinistra sostenendo una piattaforma politica di stampo \"liberal\" americano (corrispondente all'incirca al liberalismo sociale europeo), mentre il Partito Repubblicano si posiziona su una linea pi\u00f9 conservatrice di centro-destra o destra. Nel panorama politico statunitense, tuttavia, i termini liberalismo e conservatorismo assumono una loro connotazione peculiare rispetto alle rispettive tendenze politiche di matrice europea. Inoltre, entrambi i partiti hanno correnti interne molto diverse e spesso opposte tra loro (vedi Correnti del Partito Democratico e del Partito Repubblicano).\nGli altri partiti politici statunitensi (\"third parties\") ottengono risultati elettorali nettamente inferiori, in genere al di sotto del 10%. Il pi\u00f9 importante di essi \u00e8 il Partito Libertariano, il quale ottenne 4.489.223 voti (3,3%) alle presidenziali del 2016 e nel 2017 aveva pi\u00f9 di 600.000 elettori registrati: la sua posizione politica pu\u00f2 essere definita di centro o trasversale (economicamente di destra, ma di sinistra sui temi etici) e a sostegno di una piattaforma politica che fa riferimento al liberalismo classico e al libertarismo di destra. Altri partiti degni di nota sono il \"Green Party\", attestato su posizioni progressiste-ambientaliste (che raccolse 1,457,216 voti, pari all'1.1%, alle presidenziali del 2016) e il \"Constitution Party\" (che si posiziona \"alla destra\" del Partito Repubblicano e consegu\u00ec lo 0.1% alle presidenziali 2016).\nLe elezioni.\nA differenza della gran parte dei sistemi politici parlamentari, gli elettori americani non votano un partito politico bens\u00ec esprimono la loro preferenza per uno specifico candidato in ogni tipo di elezione (federale, statale o locale).\nA livello federale, il Presidente degli Stati Uniti viene scelto dagli elettori soltanto in via indiretta, dato che questi partecipano alle elezioni presidenziali votando i componenti di un Collegio elettorale. Attualmente lo schieramento degli elettori \u00e8 piuttosto bloccato, nel senso che \u00e8 quasi sempre pronosticabile il voto a seconda del luogo in cui esercitano il loro diritto di voto, dato che molto spesso il singolo elettore si adegua al voto che tradizionalmente si esprime nel luogo in cui vive e vota. Ecco perch\u00e9 \u00e8 cos\u00ec importante, sia per i candidati che per gli analisti, studiare le tendenze elettorali precedenti ed eventualmente i loro mutamenti nel tempo. Per quanto riguarda, invece, le elezioni statali o locali, gli elettori esprimono sempre direttamente la loro preferenza per uno dei candidati.\nEsistono diverse normative federali e statali che regolano la procedura elettorale. La Costituzione definisce (agli artt. 1 e 2 e relativi emendamenti) il modo in cui si svolgono le elezioni federali, anche se in linea generale. Sono infatti le norme dei singoli Stati che disciplinano la gran parte della procedura elettorale, fra cui il procedimento delle elezioni primarie, i limiti al diritto di voto (a parte il limite dei 18 anni di et\u00e0, di natura costituzionale e dunque non emendabile dai singoli Stati), la gestione del Collegio elettorale di ogni singolo Stato, e le modalit\u00e0 delle elezioni statali e locali.\nL'organizzazione dei partiti politici americani.\nI partiti politici statunitensi non possiedono quella struttura organizzativa tipica dei rispettivi partiti di matrice europea. Questo vale anche per i due partiti maggiori, i quali non hanno una struttura formale a livello nazionale che abbia la funzione di regolamentare e gestire l'appartenenza, l'attivit\u00e0 politica o le posizioni politiche dei singoli (una struttura del genere si pu\u00f2 invece riscontrare a livello statale, anche se comunque con differenze di rilievo rispetto ai partiti politici europei).\nQuindi, se un americano dichiara di essere membro del Partito Democratico o Repubblicano, questa \u00e8 un'affermazione che implica una partecipazione alla vita politica del proprio partito alquanto differente rispetto, ad esempio, ad un membro del Partito Conservatore o del Partito Laburista britannico. Negli Stati Uniti un'affermazione tale fa riferimento ad una situazione \"di fatto\". In alcuni Stati, addirittura, ad un cittadino \u00e8 consentito liberamente di registrarsi come elettore, ad esempio, del Partito Democratico e poi di partecipare alle elezioni primarie del Partito Repubblicano (e viceversa). L'appartenenza ad un partito non implica mai alcuna limitazione della propria libert\u00e0 di esercitare il diritto di voto; e, d'altra parte, l'elettore che partecipa alla vita politica del partito di cui \u00e8 membro non fa conseguire in capo ad esso alcun diritto o dovere nei confronti dello stesso partito, tranne il fatto di avere il diritto (a determinate condizioni) di partecipare alle elezioni primarie. Una persona, teoricamente (anche se succede qualche volta nella realt\u00e0 dei fatti), pu\u00f2 scegliere di partecipare alle assemblee del comitato locale di un partito e, allo stesso tempo, a quelle del partito avversario. L'unico fattore in grado di poter far presumere che un cittadino sia veramente partecipe alla vita politica di un partito \u00e8 dato dalla quantit\u00e0 e dalla qualit\u00e0 della sua partecipazione alle attivit\u00e0 del partito, e dalla sua capacit\u00e0 di convincere gli altri elettori a votare come lui e/o ad assumersi delle responsabilit\u00e0 nel partito a cui appartiene.\nL'identificazione ad un partito viene, in qualche modo, formalizzata soltanto quando un cittadino si candida ad una carica dove la procedura elettorale ha un carattere partitico (come detto, infatti, a livello locale esistono delle elezioni che non sono in alcun modo connotate dalla presenza dei partiti). Nella maggior parte degli Stati, ci\u00f2 avviene attraverso una dichiarazione formale e pubblica con la quale il singolo cittadino manifesta la sua candidatura alla \"nomina\" (\"nomination\", nel gergo politico statunitense) di un particolare partito in occasione delle primarie di quello stesso partito, organizzate ovviamente prima delle elezioni ad una carica pubblica (obiettivo finale del candidato). Il comitato del partito che organizza le primarie pu\u00f2 decidere di esprimere la sua preferenza per un candidato alla \"nomination\"; un consenso che in certi contesti pu\u00f2 avere un peso. Tuttavia, quello che conta \u00e8 il risultato delle primarie determinato dagli elettori che vi partecipano, e spesso risulta difficile pronosticarne il suo risultato.\nE la conseguenza di tutto ci\u00f2 \u00e8 che i partiti politici americani hanno delle strutture centrali deboli ed elaborano piattaforme politiche piuttosto vaghe, puntando invece quasi tutte le proprie risorse (ideologiche, logistiche e finanziarie) sull'ottenimento del consenso. Un partito, infatti, non ha alcuna possibilit\u00e0 di vietare la candidatura per la sua \"nomination\" ad un soggetto che non sia d'accordo sulla maggior parte della sua piattaforma politica o che, addirittura, si attivi materialmente per contrastare \"dall'interno\" i suoi obiettivi. Quello che conta, infatti, sono i voti che ottiene alle primarie. Inoltre, una volta eletto alla carica pubblica, l'eletto pu\u00f2 tranquillamente dichiarare di cambiare partito e/o agire in contrasto alle linee politiche del partito per cui \u00e8 stato eletto.\nLa ripartizione dei livelli del potere politico statunitense si riflette anche sulla struttura dei partiti politici. A livello federale, ognuno dei due partiti maggiori ha un \"comitato nazionale\" (da un lato il \"Democratic National Committee\", dall'altro il \"Republican National Committee\") che agisce come centro organizzativo-strategico delle campagne elettorali e come organo che raccoglie la maggior parte dei finanziamenti elettorali. La composizione particolare di ogni comitato varia da partito a partito. Tuttavia sono entrambi composti soprattutto da rappresentanti dei partiti statali e delle organizzazioni affiliate al partito, oltre che da personalit\u00e0 di riferimento. Ma il comitato nazionale non ha comunque alcun potere nel limitare le attivit\u00e0 politiche dei membri del proprio partito.\nOgni partito ha quindi diversi comitati per ogni rispettiva campagna elettorale a cui un suo candidato intende partecipare. I pi\u00f9 importanti e potenti sono i cosiddetti \"Hill committees\", cio\u00e8 i comitati elettorali (dei due partiti) che lavorano per l'elezione dei propri candidati al Congresso. Scendendo di livello, abbiamo dunque il \"ramo\" statale dei due partiti maggiori. La loro struttura organizzativa differisce da stato a stato, per la ragione che la loro disciplina \u00e8, appunto, statale. Anche i comitati di livello statale sono regolati da norme statali.\nTuttavia, nonostante questa struttura organizzativa debole, le elezioni assumono spesso il carattere di una sfida di valenza nazionale fra i due partiti. A causa del cosiddetto \"coattail effect\" (cio\u00e8 la tendenza di un forte leader politico di attrarre voti anche per gli altri candidati del suo stesso partito), accade che i candidati alle elezioni presidenziali diventino i leader \"de facto\" dei partiti da cui hanno ottenuto la \"nomination\". Le elezioni di \"midterm\" (dove si vota soltanto per il Congresso, e non per la carica di Presidente degli Stati Uniti) vengono infatti solitamente analizzate come una sorta di \"referendum\" sul consenso popolare al Presidente in carica: gli elettori, tendenzialmente, preferiscono i candidati al Congresso del partito del Presidente se lo sostengono, o del partito avversario se non si ritengono soddisfatti dal suo mandato. Ed ecco il motivo per cui le elezioni di \"midterm\" sono cos\u00ec importanti: se l'elettorato non \u00e8 soddisfatto del Presidente in carica, potrebbe essere eletto un Congresso con una maggioranza avversa al Presidente che lo ostacolerebbe nella sua azione per il biennio rimanente del suo mandato (con possibili conseguenze sulle elezioni presidenziali successive).\nStoria dei partiti politici americani.\nCome gi\u00e0 detto, i Padri fondatori erano per la maggior parte del tutto contrari alla nascita di partiti politici in seno all'assetto politico democratico statunitense. Tuttavia, a partire dall'ultimo decennio del XVIII secolo, la maggior parte di essi si era gi\u00e0 unita ad uno dei due partiti principali e, dagli anni trenta del XIX secolo, i partiti vennero sempre pi\u00f9 riconosciuti come corpi intermedi centrali per il funzionamento della democrazia.\nTra il 1792 e il 1794 si venne a formare un sistema partitico che la scienza politica e la storiografia americana definiscono come \"First Party System\". In competizione per la vittoria delle elezioni presidenziali, della maggioranza al Congresso e delle cariche politiche nei singoli stati, si delinearono due \"aggregati\" politici. Fino al 1801, la scena politica fu dominata dal Partito Federalista fondato da Alexander Hamilton e dai suoi seguaci, che promuoveva un forte governo centrale in grado di realizzare politiche miranti alla crescita economica e a ristabilire relazioni diplomatiche amichevoli con la Gran Bretagna. Dal 1801 in poi, la maggior parte dei consensi elettorali si spost\u00f2 sul Partito Democratico-Repubblicano di Thomas Jefferson e James Madison, un partito con posizioni pi\u00f9 decentraliste e promotore di una repubblica di stampo agrario in cui il governo centrale avesse potere limitati.\nDal 1828 in poi, questo sistema partitico collass\u00f2. Ne emerse uno nuovo, il cosiddetto \"Second Party System\", durato fino alla met\u00e0 del XIX secolo. Un sistema politico sempre dominato da due partiti, ma caratterizzato anche da un aumento del numero di votanti. Se da un lato Andrew Jackson guid\u00f2 il tuttora esistente Partito Democratico, a sostegno dell'ideale di una sovranit\u00e0 popolare che potesse dare risposta alle istanze del popolo attraverso un forte governo federale, dall'altro lato della \"barricata\" ottenne numerosi consensi il Partito Whig di Henry Clay, in grado di intercettare le istanze dei gruppi minoritari timorosi delle istanze della maggioranza della popolazione. A fianco dei due partiti maggiori, comunque, salirono alla ribalta anche il Partito Antimassonico (che assunse un ruolo di certo rilievo fino al 1834), il \"Liberty Party\" e il \"Free Soil Party\".\nA partire dagli anni sessanta del XIX secolo, al centro del dibattito politico si pose il tema della schiavit\u00f9, anche se non proprio nel senso della sua abolizione o meno, bens\u00ec sulla questione se dovesse essere permessa nei nuovi territori occupati ad ovest. Il partito Whig, a seguito delle disastrose elezioni presidenziali del 1852, si dissolse e i suoi membri confluirono alcuni nel movimento xenofobo \"nativista\" \"Know Nothing\" (destinato a non sopravvivere alle vicende della Guerra civile) mentre altri nel nuovo Partito Repubblicano. Quest'ultimo partito, su posizioni anti-schiavistiche, riusc\u00ec appena sei anni dopo, nel 1860, ad eleggere il suo candidato alla presidenza, Abraham Lincoln. E da quel momento in poi, saranno soltanto il Partito Democratico e il Partito Repubblicano a dominare la scena politica statunitense. La preferenza per un partito o per l'altro cominci\u00f2 ad essere tramandata di padre in figlio e l'attivit\u00e0 politica divenne parte integrante della vita sociale del Paese e delle sue comunit\u00e0. Sono di questo periodo le prime marce organizzate dai partiti politici e le sfarzose adunate di propaganda.\nCon gli anni venti del XX secolo, la riforma delle municipalit\u00e0, numerosi episodi di corruzione politica e l'istituzione delle primarie in grado di contrastare il potere dei leader di partito in occasione delle \"convention\" nazionali contribuirono a modificare ulteriormente il panorama politico statunitense, fissandone la sua forma nel suo attuale sistema bipolare.\nSviluppo del sistema bipolare statunitense.\nNonostante il fatto che, dalla fine del XVIII secolo, il panorama politico statunitense fosse gi\u00e0 bloccato su una struttura strettamente bipolare, durante gli anni sono nati diversi partiti politici alternativi, che spesso hanno teso (e tendono tuttora) a far emergere istanze esterne ai due partiti maggiori per poi venire inglobati in essi. In periodi diversi, partiti come il Partito Socialista d'America, il Partito Contadino-Laburista e il Partito del Popolo hanno avuto una certa risonanza pubblica, per poi scomparire\nLa maggior parte delle elezioni americane prevede un sistema che attribuisce la vittoria a chi ottiene la maggioranza dei voti. Un sistema che prende il nome di \"first-past-the-post\" e che favorirebbe sistemi politici bipolari: dato che per ogni distretto elettorale si prevede l'elezioni soltanto di un candidato, con questo sistema si penalizzerebbero i \"third parties\", il cui appoggio si schiaccerebbe su uno dei due partiti dominanti. Si potrebbe pensare, tuttavia, che il caso dell'elezione dei due senatori per ogni Stato sia un'eccezione. Tuttavia l'elezione dei due senatori avviene in tornate elettorali differenti, per cui anche in questo caso si elegge sempre un singolo candidato ad ogni elezione. Degno di essere menzionato \u00e8 comunque il tentativo da parte dello Stato dell'Illinois (e da alcune sue citt\u00e0) di sperimentare un sistema elettorale proporzionale. Un tentativo per\u00f2 che sarebbe destinato a vita breve, dato che nel 1967 il Congresso proib\u00ec l'utilizzo di questo sistema per qualsiasi tipo di legislazione federale. Un divieto che, naturalmente, favor\u00ec ancora di pi\u00f9 la conservazione del bipartitismo.\nUn altro fattore che ha favorito l'affermarsi dei due maggiori partiti \u00e8 stato determinato dalle modalit\u00e0 di voto. In origine, gli elettori andavano ai seggi e dichiaravano pubblicamente il nome del candidato preferito. Pi\u00f9 tardi, si cominciarono ad usare schede elettorali, stampate a cura dei partiti, che venivano inserite nell'urna dagli elettori. Alla fine del XIX secolo per\u00f2, il voto segreto inizi\u00f2 a diventare d'uso comune nel paese, per ostacolare il frequente malcostume dei partiti, che tendevano a far assumere nei vari enti pubblici gli elettori pi\u00f9 fedeli. La stampa della scheda elettorale divenne quindi responsabilit\u00e0 dei singoli Stati. Gli organi legislativi statali erano gi\u00e0 dominati da Repubblicani e Democratici e quindi i due maggiori partiti ebbero l'opportunit\u00e0 di ostacolare i concorrenti minori. A partire dalla paura rossa, che colp\u00ec il Paese dopo la fine della Prima guerra mondiale, furono promulgate diverse leggi restrittive che aumentavano il numero di firme necessarie per presentare un candidato, diminuendo nel contempo il periodo legale di raccolta delle stesse. Di conseguenza, le candidature dei partiti minori divennero pi\u00f9 difficili.\nNon bisogna poi sottovalutare altri ordini di ragioni che traggono origine dallo stesso ordinamento statunitense. Mentre le democrazie moderne sono caratterizzate, pur in forme diverse, dalla presenza di un vincolo fiduciario tra esecutivo e legislativo (i governi ricevono la cosiddetta \"fiducia\" da almeno una camera), negli Stati Uniti il potere esecutivo \u00e8 esercitato da un soggetto eletto direttamente dai cittadini, che non ottiene la fiducia dal potere legislativo. Ci\u00f2 avviene sia a livello federale (Presidente) sia a quello statale (Governatore) e non \u00e8 necessario ricorrere alla formazione di coalizioni in Parlamento per sostenere un Governo. In altri paesi, al contrario, il ruolo del Parlamento nella fiducia al Governo esalta il ruolo dei gruppi parlamentari e, quindi, dei partiti che li esprimono.\nInteressante \u00e8, infine, l'opinione del politologo Nelson W. Polsby. Nel suo libro \"New Federalist Papers: Essays in Defense of the Constitution\", sostiene che, anche se a prima vista sembrerebbe un sistema bipolare, quello statunitense \u00e8 un sistema nella realt\u00e0 multipartitico, dato che esistono enormi differenze fra i vari Partiti Democratici o Repubblicani dei diversi Stati. \u00abTuttavia, Democratici e Repubblicani non sono sempre uguali ovunque. Differenze (a volte sottili, altre volte evidenti) nelle 50 differenti culture politiche dei diversi Stati comportano ovunque una differenza anche nel modo e nel senso di eleggere i due partiti in ogni singolo Stato. Queste differenze suggeriscono\u00bb, conclude, \u00abche si possa giustificare qualcuno che si riferisca al sistema bipolare americano come ad un sistema molto pi\u00f9 simile ad un sistema con cento partiti.\u00bb\nIl \"gerrymandering\".\nCon il termine \"gerrymandering\" si intende un metodo che mira ad ottenere un vantaggio elettorale sul partito politico avversario attraverso la riconfigurazione dei confini dei diversi distretti elettorali prima delle elezioni (si ricordi che, in un sistema maggioritario a turno unico come la stragrande maggioranza delle elezioni statunitensi, per ogni distretto viene eletto il candidato che ottiene pi\u00f9 voti). Una pratica, non a caso, inventata proprio negli Stati Uniti dal politico e governatore del Massachusetts Elbridge Gerry (1744-1814) il quale, ben consapevole di dove fosse territorialmente concentrato il suo consenso elettorale, ridisegn\u00f2 i confini dei distretti elettorali. Un vero e proprio trucco, dunque, che \u00e8 stato addirittura denunciato dall'OSCE. Nel suo rapporto a seguito delle sue attivit\u00e0 di osservazione delle elezioni del 2004, si espresse criticamente nei confronti del \"gerrymandering\" e dei partiti che lo utilizzavano, consigliando inoltre di elaborare una normativa che assicurasse una vera competizione elettorale. Esemplare \u00e8 stato il caso che ha interessato il Texas nel 2004, dove il piano di riconfigurazione dei confini dei distretti elettorali venne elaborato dai Repubblicani al fine di ottenere (come poi avvenne) la maggioranza nella Camera statale del Texas; un risultato che il Partito Repubblicano non riusciva ad ottenere addirittura dalla fine del XIX secolo.\nIn alcuni Stati, infatti, la pratica del gerrymandering \u00e8 talmente comune che i due partiti maggiori si accordano per una nuova configurazione delle circoscrizioni elettorali allo scopo di favorire la rielezione della maggior parte dei candidati gi\u00e0 in carica. In altri Stati, tuttavia, si \u00e8 deciso per affidare la riconfigurazione delle circoscrizioni elettorali a commissioni \"ad hoc\" composte da elementi non di nomina politica (come gli Stati di Washington, Arizona, California, Rhode Island, New Jersey. La Florida ha invece deciso di emanare una normativa che limitasse il \"gerrymandering\", senza istituire una commissione \"ad hoc\" indipendente.\nDenaro e politica.\nI partiti americani non sono finanziati dallo Stato, ma dai cittadini (privati, imprese e associazioni). Le dimensioni del territorio e della popolazione statunitensi, oltre che la loro variet\u00e0, rendono la politica molto costosa, soprattutto quella a livello federale. Anche se in anni recenti i Repubblicani e Howard Dean (il secondo con l'utilizzo di Internet) hanno avuto un certo successo nella raccolta di fondi tra la gente comune, solo una minima parte dei finanziamenti alla politica provengono dalla raccolta di offerte dei sostenitori; in secondo luogo entrambi i partiti dipendono dalle donazioni effettuate dai grossi soggetti economici. Se tradizionalmente i Democratici si affidavano ai sindacati e i Repubblicani alle imprese ed alla finanza, gli ultimi vent'anni hanno determinato diversi cambiamenti.\nDal 1984 le imprese hanno superato i sindacati nel ruolo di maggiori finanziatori delle campagne democratiche. La dipendenza dai donatori \u00e8 parecchio controversa e ha portato ad una serie di leggi che hanno in parte regolamentato il fenomeno. La necessit\u00e0 di rispettare la libert\u00e0 di parola, garantita dal Primo Emendamento, ha per\u00f2 portato a leggi pi\u00f9 limitate rispetto a quelle di altri paesi. Agli inizi del 2006, lo scandalo originato dai finanziamenti concessi dal lobbista Jack Abramoff ha posto la questione una volta di pi\u00f9 sotto i riflettori della cronaca.\nGruppi di pressione politica.\nI due partiti maggiori si avvalgono dell'apporto indipendente dei vari gruppi di pressione (\"lobby\") sociale, etnica ed economica presenti nella societ\u00e0. L'ossatura dei democratici \u00e8 formata dai sindacati, dalle associazioni per il diritto di scelta della donna, dal movimento pacifista e dei diritti civili e, pi\u00f9 recentemente, dal movimento ambientalista. I repubblicani possono contare sulle organizzazioni cristiano-evangeliche, sui gruppi di pressione in difesa del diritto a portare armi, sul movimento anti tasse, sui libertariani.\nQuesti gruppi sono strutture indipendenti, separate dal partito in s\u00e9 e organizzate autonomamente, ma contribuiscono con le loro battaglie su temi circoscritti (\"single-issue\") a plasmare la piattaforma politica del partito, a influenzare le scelte politiche e a selezionare i candidati alle primarie per il Congresso o per la presidenza federale. Da parte loro, i partiti americani risentono dell'influenza dei pensatoi (\"think tank\"), cui si rivolgono per qualsiasi tipo di consulenza, e organizzano anche il palese sostegno delle grandi imprese, che sono presenti nelle aule del Congresso attraverso attivit\u00e0 legali di lobbismo.\nUn tipo di gruppo d'interesse che \u00e8 cresciuto in numero e influenza negli ultimi anni sono i Comitati di azione politica (\"Political Action Committee\" o PAC). Esistono limitazioni legali alla quantit\u00e0 di fondi che i PAC possono versare direttamente per i candidati nelle elezioni federali. Non ci sono tuttavia restrizioni sull'ammontare che i PAC possono spendere indipendentemente per difendere un punto di vista o per convincere la comunit\u00e0 ad eleggere un candidato. I PAC oggi sono migliaia.\n\"I partiti politici sono minacciati dalla crescita esponenziale dei gruppi d'interesse, dalla crescita dei loro uffici operativi a Washington, e dal fatto che si relazionano direttamente al congresso e alle agenzie federali\", dice Michael Schudson nel suo libro, pubblicato nel 1998, \"The Good Citizen: A History of American Civic Life\". \"Molte organizzazioni che guardano a Washington cercano aiuti finanziari e morali dai cittadini comuni. Siccome molti di questi si focalizzano su un ristretto numero di questioni o anche solo su un singolo problema, generalmente di enorme peso emotivo, questi competono con i partiti per i dollari, il tempo, e la passione, dei cittadini.\"\nPolitica estera.\nIsolazionismo e internazionalismo.\nPrima della Seconda guerra mondiale, gli Stati Uniti portarono avanti una politica estera isolazionista, non prendendo posizione nei conflitti tra le potenze straniere. Il paese abbandon\u00f2 questo orientamento politico quando divenne una superpotenza, ma rimase abbastanza diffidente nei confronti dell'internazionalismo.\nOrganizzazioni internazionali.\nGli Stati Uniti partecipano alle seguenti organizzazioni internazionali:\nANZUS, APEC, AsDB, Australia Group, BIS, Consiglio d'Europa (come osservatori), CERN (come osservatori), Comitato Zangger, CP, EAPC, BERS, ECE, ECLAC, ESCAP, FAO, G7, G8, G10, G12, G20, IADB, IAEA, IBRD, ICAO, ICC, ICFTU, CRMI, IDA, AIE, IFAD, IFC, IFRCS, IHO, ILO, FMI, IMO, Inmarsat, Intelsat, Interpol, CIO, IOM, ISO, ITU, MINURSO, MIPONUH, NAM (ospiti), NATO, Agenzia per l'energia nucleare (NEA), NSG, OAS, OCSE, OMM, OMS, OPCW, OSCE, PCA, SPC, ONU, Consiglio di Sicurezza delle Nazioni Unite, Unctad, Alto commissariato delle Nazioni Unite per i rifugiati, UNESCO, UNIDO, UNIKOM, UNMIBH, UNMIK, UNOMIG, UNRWA, UNTAET, UNTSO, UNU, UPU, WCL, WCO, WIPO, WTO.\nAccordi internazionali che gli Stati Uniti non hanno ratificato.\nGli Stati Uniti sono spesso criticati dalla Comunit\u00e0 internazionale, per non aver firmato, ratificato o applicato, ovvero per aver denunciato, una lunga serie di trattati inerenti alla tutela dell'ambiente, ai diritti umani, al disarmo, alla lotta contro le discriminazioni ed alla giurisdizione penale internazionale:"}
{"id": "482915", "revid": "287204", "url": "https://it.wikipedia.org/wiki?curid=482915", "title": "Asnieres", "text": ""}
{"id": "482918", "revid": "1272592", "url": "https://it.wikipedia.org/wiki?curid=482918", "title": "Marola (La Spezia)", "text": "Marola (\"Ma\u00f2a\" in dialetto spezzino) \u00e8 una frazione del comune della Spezia, una delle tredici borgate marinare del Golfo della Spezia.\nStoria.\n\u00c8 il secondo centro abitato che si incontra sulla strada che porta dal capoluogo spezzino a Portovenere, lungo la strada voluta da Napoleone Bonaparte, al fine di congiungere una serie di batterie militari in quel tratto di costa del Golfo della Spezia.\nAntichit\u00e0.\nOltre che da racconti tradizionali (quasi completamente persi) \u00e8 avvalorato anche dalle fonti storiche un insediamento romano: nel XV secolo, don Claudio Maria Torriani, descrive rinvenimenti fortuiti di pavimenti in marmo a tessere bianche e nere, elementi edilizi con parti di tubature in piombo.\nIl ritrovamento di un probabile edificio termale, con soffitti a volta e tubature di piombo, viene descritto dall'abate spezzino Gasparo Massa nel secolo XVII. Ancora: stanze affiancate con frammenti vitrei e mucchi di carboni, elementi in probabile connessione con l'attivit\u00e0 termale (Francesco Curletti 1790 circa).\nNel XVIII si ha il ritrovamento di un sarcofago contenente resti umani con elmo e spada (perduto).\nIl sito era probabilmente gi\u00e0 utilizzato dai romani in et\u00e0 repubblicana almeno come approdo navale. In et\u00e0 imperiale era un vero e proprio cento abitato.\nTra i reperti pi\u00f9 rilevanti provenienti dall'area, attualmente esposti presso il Museo del Castello nel Museo Archeologico spezzino del Castello S.Giorgio (Sala I), vi sono:\nLe reliquie del santo, contenute in preziosa urna, furono donate dai Consoli della Repubblica di Genova alla comunit\u00e0 di Marola nel 1037 e si trovano attualmente nella nuova chiesa.\nUnit\u00e0 d'Italia.\nLa vita del borgo \u00e8 segnata dalla costruzione dell'arsenale militare (anni '60 del 1800), che segna la perdita di ampi spazi, dell'approdo naturale al mare, e delle attivit\u00e0 ad esso legate. Con l'edificazione della base militare viene completamente distrutto il borgo di S.Vito ed il cimitero. Durante i lavori sono stati rinvenuti ulteriori resti romani e alto-medievali che sono stati quasi totalmente persi; attualmente \u00e8 sconosciuto al grosso pubblico il passato romano dell'area, talvolta, e paradossalmente, si ritiene che l'esistenza di Marola sia postuma alla costruzione della base navale, mentre in realt\u00e0 la costruzione medesima comport\u00f2 un notevole disagio ed un danno enorme all'economia della comunit\u00e0. \nCon l'insediamento dell'Arsenale, Marola aveva dovuto rinunciare anche alla sua antica chiesa (S.Vito), risalente al XIII secolo e dedicata a San Vito martire, festeggiato il 15 giugno. Il luogo di culto fu demolito per far posto alle \"vasche\" o \"fosse\" dell'insediamento militare, si costru\u00ec per indennizzo un edificio sostitutivo (oggi sede delle Scuole Elementari - \u00e8 infatti absidato) ma che subito dimostr\u00f2 carenze strutturali (infiltrazioni di umidit\u00e0 ad es.). I Marolini insieme agli abitanti del Mattone ricostruirono nel 1884 l'attuale chiesa a loro spese, in un luogo pi\u00f9 centrale del paese.\nIl 22 agosto 1886 il pastore battista Edward Clarke, in seguito all'epidemia di colera che aveva colpito la localit\u00e0, fond\u00f2 un orfanotrofio. \nOggi.\nIl muro che circonda l'Arsenale militare preclude ogni accesso al mare. L'unico attracco \u00e8 rappresentato da uno spazio attrezzato, interno alla base stessa, che dispone di pochi mezzi natanti, tutti di propriet\u00e0 dei residenti, compreso l'armo da palio della borgata. L'ingresso \u00e8 regolato a ore dalla Marina Militare che richiede un apposito documento per l'accesso. \nAttualmente, la zona di banchina di fronte al borgo non \u00e8 utilizzata militarmente, ma invasa da rovi, rottami, automezzi inutilizzabili, capannoni fatiscenti, imbarcazioni inutilizzate di altri corpi (Carabinieri ecc.) e navi in disarmo contenenti amianto per coibentazione delle tubazioni nel loro interno (Carabiniere, Alpino, Ardito, Audace ecc.). \u00c8 stata utilizzata persino per demolire una vecchia bettolina per trasporto olio combustibile. Uno dei moli (Varicella) \u00e8 stato oggetto di polemiche per l'imbarco su nave civile di scorie radioattive senza che la popolazione fosse stata avvertita (marzo 2014). La passeggiata, che collegava il paese alla Spezia, venne demolita, scollegandolo di fatto dalla citt\u00e0.\nAttualmente si discute sulla futura destinazione d'uso delle aree sottratte a Marola che la Marina non utilizza pi\u00f9. Dal 2010, si \u00e8 costituita un'associazione denominata MuratiVivi, costituita da abitanti del paese, e non solo, per lo pi\u00f9 animata da giovani, che rivendicano la rimozione delle sostanze nocive presenti nell'Arsenale, in particolare quelle in vicinanza dell'abitato (tetti in eternit , discarica di Campo in ferro, rottami dei navigli, depositi di combustibili), rivendicando la restituzione delle aree militari non utilizzate, all'uso pubblico.\nSport.\nMarola \u00e8 una borgata marinara che partecipa al Palio del Golfo. Con 9 vittorie, \u00e8 al terzo posto nella speciale classifica delle vincitrici del Palio. In particolare, tra il 2000 al 2006, ha inanellato una serie impressionante di sei vittorie consecutive, fatta eccezione per l'anno 2004, in cui si impose il Fezzano.\nSono presenti una societ\u00e0 calcistica ed una societ\u00e0 cestistica dilettantistica."}
{"id": "482923", "revid": "21880", "url": "https://it.wikipedia.org/wiki?curid=482923", "title": "Diplomonadini", "text": ""}
{"id": "482933", "revid": "116552312", "url": "https://it.wikipedia.org/wiki?curid=482933", "title": "Russula", "text": "Russula Pers., \"Observationes Mycologicae\" 1: 100 (1796).\nRussula \u00e8 un genere che comprende pi\u00f9 di 750 specie di funghi basidiomiceti leucosporei, terricoli, simbionti, micorrizici con arbusti e piante di alto fusto, sia latifoglie che conifere.\nGran parte di queste specie sono commestibili, molte non commestibili ed alcune velenose.\nDescrizione.\nI corpo fruttiferi (carpofori) hanno taglia da piccola a medio-grande (possono misurare fino a 20\u00a0cm di altezza) e carnosit\u00e0 variabile. Queste le principali caratteristiche del genere:\nCappello.\nPu\u00f2 avere un diametro da 2 a 20\u00a0cm, ha una forma da depressa a globosa. La cuticola pu\u00f2 essere asciutta, pruinosa, vellutata, verrucosa, viscida, glutinosa, areolata e di vari colori, spesso vivaci (dal giallo, al verde, al rosso e al marrone spesso mischiate fra di loro fino ad interamente bianco-crema, cosa che rende spesso incerta la determinazione della specie); essa pu\u00f2 essere pi\u00f9 o meno aderente al cappello, e pu\u00f2 essere definita: \"adnata\", se non si stacca dal cappello, o \"separabile\" in caso contrario. Pu\u00f2 essere un dato significativo ai fini del riconoscimento della specie il punto fin dove la cuticola si stacca dal margine (es. \"cuticola separabile fino ad 1/3\").\nTalvolta il cappello pu\u00f2 presentare screpolature, areolature, pruinosit\u00e0 e pi\u00f9 spesso delle striature al bordo. Il margine pu\u00f2 essere \"intero\" o \"scanalato\".\nGambo.\nCentrale, liscio o corrugato, sodo, a volte cavo, biancastro ed alle volte con sfumature dello stesso colore del cappello, pu\u00f2 presentare macchie alla base di solito di color ruggine o rossastre di fondamentale importanza per la determinazione della specie; non presenta volva n\u00e9 anello.\nLamelle.\nDa fitte a spaziate, spesso biforcate, biancastre intere o pi\u00f9 corte a partire dal bordo del cappello, adnate e solo in poche specie decorrenti.\nCarne.\nBianca o virante al rosso o al nero, di consistenza gessosa, poich\u00e9 \u00e8 composta da sferocisti (ife a forma sferica), si differenzia dal genere Lactarius perch\u00e9 non emette lattice alla rottura.\nOdore.\nMolto variabile (rose, miele, crostacei, pesce, frutta, mela, geranio) e costituisce un carattere molto importante per il riconoscimento delle specie appartenenti al genere nonostante la percezione dell'olfatto sia soggettiva. Ad esempio la \"Russula atropurpurea\" si riconosce per il tipico odore di frutta e \"Russula melliolens\" per quello di miele, da cui il nome.\nParticolare il caso della \"Russula foetens\" (velenoso): possiede un odore molto cattivo ed immediatamente percepibile che ricorda l'urina.\nSapore.\nPu\u00f2 essere piccante oppure addirittura bruciante (vedi Russula emetica), amaro, dolce (es. R. virescens, R. cyanoxantha), nauseabondo (es. R. foetens) ed \u00e8 importante per il riconoscimento delle specie.\nL'assaggio va fatto staccando con i denti un pezzettino di carne ed espellendolo dalla bocca dopo averlo assaporato per almeno un minuto, in quanto in alcune specie l'acredine non si presenta subito alle papille gustative.\nUna regola empirica, valida per la stragrande maggioranza dei casi, sostiene che la commestibilit\u00e0 di una Russula \u00e8 legata al sapore dolce della sua carne. in alcuni casi, tuttavia, tale regola non \u00e8 certa, come ad esempio per la Russula olivacea che \u00e8 dolce, ma \u00e8 commestibile solo dopo la cottura.\nSpore.\nBianche, variamente ornate (verrucose, reticolate o con creste), generalmente amiloidi.\nCommestibilit\u00e0 delle specie.\nImportante.\nSvariate le specie di rilevante interesse gastronomico (es. \"R. virescens\"), molte quelle eduli, altrettante quelle di poco pregio oppure non commestibili, alcune specie sono tossiche che provocano sindrome gastrointestinale o resinoide in genere di limitata gravit\u00e0 (es. \"R. emetica\").\nInteressante il caso della \"Russula olivacea\" (edule con cautela) in quanto tossica da cruda oppure poco cotta: quest'ultima ha provocato avvelenamenti in alcuni casi anche piuttosto seri, per cui si consiglia prudenza, anche perch\u00e9 confondibile con specie congeneri che le somigliano per forma e livrea.\nReazioni macrochimiche.\nConsiderata la difficolt\u00e0 di distinguere i funghi appartenenti a questo genere per la scarsit\u00e0 di caratteri macroscopici distintivi, le reazioni chimiche sono fondamentali per la loro determinazione.\nSono particolarmente importanti quelle con il FeSO4 (solfato ferroso), il guaiaco ed il fenolo.\nTassonomia.\nIl genere Russula pu\u00f2 essere diviso in due gruppi, a loro volta divisi in sezioni:\nEtimologia.\nGenere: dal latino \"russula\" = diminutivo di \"russa\" = rossa, col significato di rosseggiante per il colore di alcune specie comuni.\nSpecie di \"Russula\".\nLa specie tipo \u00e8 la \"Russula emetica\" (Schaeff.) Pers. (1796), altre specie sono:"}
{"id": "482941", "revid": "438678", "url": "https://it.wikipedia.org/wiki?curid=482941", "title": "L'albero degli impiccati", "text": "L'albero degli impiccati (\"The Hanging Tree\") \u00e8 un film del 1959 diretto da Delmer Daves.\nUltimo film western di Delmer Daves e di Gary Cooper, fu nominato all'Oscar 1959 per la miglior canzone (\"The Hanging Tree\" di Jerry Livingston e Mack David).\nTrama.\nIn un piccolo accampamento nel Montana giunge il Dottor John Frail, uomo tormentato, dal passato oscuro. Il dottore salva dall'impiccagione Rune, un giovane accusato di aver rubato una pepita, accogliendolo come suo forzato aiutante. Nel frattempo una diligenza viene assalita e l'unica superstite \u00e8 Elizabeth, una giovane molto bella di origine svizzera, la quale, a causa della prolungata esposizione al sole, \u00e8 affetta da temporanea cecit\u00e0 e necessita delle cure del dottor Frail.\nIl dottore si occupa di lei con grande passione aiutandola a guarire completamente. Elizabeth si innamora del burbero dottore che per\u00f2 la respinge: nel suo passato infatti si nasconde una tragica vicenda che ha portato alla morte in una sola notte di sua moglie e di suo fratello. Elizabeth decide allora di dedicarsi alla ricerca dell'oro e, in societ\u00e0 con Rune e con Frenchy Plante, un rozzo cercatore, investe tutte le sue energie in questa nuova avventura, senza peraltro avere alcuna fortuna.\nMa le cose cambiano in una notte di temporale, un albero viene abbattuto dal vento e rivela tra le sue radici una miracolosa fortuna. L'avidit\u00e0 tuttavia porta il viscido Plante a tentare di abusare di Elizabeth, ma fortunatamente il dottor Frail accorre in suo soccorso uccidendo davanti a tutti Plante.\nLa popolazione tuttavia, decide di impiccare il dottor Frail, reo di aver ucciso un uomo. Proprio mentre il dottore con il cappio al collo \u00e8 rassegnato al suo destino, Elizabeth e Rune barattano la sua libert\u00e0 con tutto l'oro che faticosamente si sono guadagnati e cedono anche il diritto di propriet\u00e0 della miniera. Il dottore \u00e8 salvo, Elizabeth si volta per andarsene, ma lui la chiama e la abbraccia.\nProduzione.\nIl brano \"The Hanging Tree\" fu composto da Jerry Livingston e Mack David. Il motivo fu reso celebre dal cantante Marty Robbins."}
{"id": "482942", "revid": "251174", "url": "https://it.wikipedia.org/wiki?curid=482942", "title": "Bart Sibrel", "text": "Biografia.\nEx regista di mediometraggi, sostiene fin dal 2001 che l'uomo non sia mai sbarcato sulla Luna. Ha presentato molti argomenti in favore della sua teoria (realizzando spesso dei documentari di varia durata), sempre smentiti da scienziati ed esperti. Tuttavia egli non ha cambiato opinione e per anni ha inseguito gli astronauti dell'Apollo 11 (Neil Armstrong, Buzz Aldrin e Michael Collins) chiedendo loro di giurare sulla Bibbia il fatto che essi abbiano effettivamente compiuto l'allunaggio. Un giorno, Buzz Aldrin si trovava a Beverly Hills, poich\u00e9 era stato invitato ad un programma giapponese per ragazzi. Quando usc\u00ec dal suo albergo, trov\u00f2 Sibrel con la Bibbia in mano che gli chiese il famoso giuramento sul testo sacro: al rifiuto di Aldrin, Sibrel gli diede del \"ladro, codardo e bugiardo\"; nonostante fosse molto pi\u00f9 anziano e decisamente pi\u00f9 basso, l'ex astronauta gli sfoder\u00f2 per tutta risposta un pugno in faccia."}
{"id": "482945", "revid": "599013", "url": "https://it.wikipedia.org/wiki?curid=482945", "title": "Shaka Hislop", "text": "Anche suo cugino Makan \u00e8 un calciatore.\nCarriera.\nClub.\nCresciuto nell'Howard Bison, nel 1992 si \u00e8 trasferito in Inghilterra, al Reading. Nel 1995 si \u00e8 trasferito al Newcastle United, con cui ha esordito in Premier League nella stagione 1995-1996. Dopo tre stagioni al Newcastle United, si \u00e8 trasferito al West Ham United. L'8 novembre 1998, con la maglia del West Ham durante una gara di Premier League contro il , si \u00e8 scontrato con l'attaccante italiano Pierluigi Casiraghi. Quest'ultimo ha subito la frattura del ginocchio che lo ha costretto al ritiro dal calcio professionistico. Nel 2002 si \u00e8 trasferito al Portsmouth, in First Division, con cui ha ottenuto la promozione in Premier League nel 2003. Nel 2005 \u00e8 tornato al West Ham United, che nell'estate 2006 lo ha ceduto agli statunitensi del Dallas. Nel 2007 si \u00e8 ritirato.\nNazionale.\nAl Campionato mondiale di calcio 2006 Hislop \u00e8 stato il portiere titolare di Trinidad e Tobago, in cui ha potuto giocare grazie alla cittadinanza dei genitori, prendendo il posto dell'infortunato Kelvin Jack. Esordisce contro la Svezia, la partita termina 0-0. Gioca anche la gara successiva persa 2-0 contro l'Inghilterra. In precedenza ha disputato una partita con la maglia dell'Inghilterra Under-21.\nHa debuttato nella Nazionale caraibica il 28 marzo 1999 contro la Giamaica ed ha fatto parte della squadra che ha disputato i Mondiali del 2006, a cui Trinidad e Tobago ha partecipato per la prima volta."}
{"id": "482949", "revid": "1543377", "url": "https://it.wikipedia.org/wiki?curid=482949", "title": "Cetaganda", "text": "Cetaganda \u00e8 un romanzo di fantascienza della scrittrice statunitense Lois McMaster Bujold. Pubblicato nel 1996, \u00e8 il settimo romanzo del \"ciclo dei Vor\".\nTrama.\nCetaganda, da cui il titolo dell'opera, \u00e8 un sistema stellare, formato da otto pianeti (Rho Ceta, Eta Ceta etc.), tra i pi\u00f9 ricchi e importanti dell'universo creato dalla Bujold.\nMolto prima della nascita di Miles Vorkosigan (protagonista del romanzo), immediatamente dopo la fine dell'era dell'isolamento l'esercito invasore Cetagandano aveva tentato di assorbire Barrayar all'impero. Il progetto fall\u00ec grazie alla strenua resistenza della popolazione. Il nonno di Miles, il Generale Conte Piotr Vorkosigan, \u00e8 tra coloro che hanno combattuto per scacciare l'invasore.\nIn questo romanzo si narra la prima missione diplomatica di Lord Miles Vorkosigan, accompagnato da sui cugino Lord Ivan Vorpatril, al di fuori del dominio barrayarano. Miles viene mandato presso il pianeta centrale dell'Impero Cetagandano, quale rappresentante dell'Imperatore Gregor Vorbarra, ai funerali di stato dell'imperatrice madre di Cetaganda.\nMiles \u00e8 stato spedito lontano da Barrayar, per tenersi lontano dai guai. Ci\u00f2 nonostante e suo malgrado, viene coinvolto in una complotto teso a rovesciare l'attuale regnante dell'Impero Cetagandano, coinvolgendo Barrayar in un tentativo di depistaggio. Tale situazione potrebbe riaccendere l'odio mai sopito tra i due imperi e scatenare una guerra interstellare.\nNonostante i tentativi del cugino di dissuaderlo dall'intervenire, Miles si mette in testa di risolvere la situazione, anche grazie all'aiuto che nel corso del romanzo gli viene fornito da alti personaggi della residenza imperiale cetagandana."}
{"id": "482953", "revid": "767487", "url": "https://it.wikipedia.org/wiki?curid=482953", "title": "Ren\u00e9-Louis Baire", "text": "Baire si \u00e8 laureato all'\u00c9cole Normale Sup\u00e9rieure nel 1895, ed ha ivi ottenuto il Ph.D. nel 1899 con un'importante tesi riguardante le propriet\u00e0 delle funzioni continue e limitate.\nNel 1902 ha ottenuto la cattedra all'Universit\u00e0 di Montpellier, nel 1905 a Digione.\nRen\u00e9 Baire ha alternato la ricerca universitaria all'insegnamento nei licei, ed ha effettuato solo un numero limitato di pubblicazioni, sebbene di notevole rilevanza. La sua carriera accademica \u00e8 stata resa difficile anche dalla sue cattive condizioni di salute. Diverse strutture topologiche portano il suo nome. Fra l'altro, si deve a Baire l'introduzione della nozione di continuit\u00e0 per funzioni a valori reali, ottenuta dalla simultaneit\u00e0 di semicontinuit\u00e0 inferiore e superiore.\nTra i suoi lavori pi\u00f9 noti \"Th\u00e9orie des nombres irrationels, des limites et de la continuit\u00e9\" (1905), e \"Le\u00e7ons sur les th\u00e9ories g\u00e9n\u00e9rales de l'analyse\" (1908), divenuto un classico della didattica dell'analisi matematica."}
{"id": "482956", "revid": "62244", "url": "https://it.wikipedia.org/wiki?curid=482956", "title": "Il mondo come volont\u00e0 e rappresentazione", "text": "Il mondo come volont\u00e0 e rappresentazione (\"Die Welt als Wille und Vorstellung\", prima edizione 1819) \u00e8 l'opera fondamentale di Arthur Schopenhauer (1788-1860), filosofo tedesco che influenzer\u00e0 fortemente il pensiero di Friedrich Nietzsche e successivamente di Sigmund Freud, padre della psicoanalisi, e del suo allievo Carl Gustav Jung.\nLa prima edizione dell\"'opus maius\" schopenhaueriano ebbe pochissimo successo, tant'\u00e8 vero che gran parte delle copie stampate fin\u00ec al macero. Sorte poco diversa sub\u00ec anche la seconda edizione del 1844 (a cui vennero aggiunti cinquanta capitoli di \"Supplementi\"), questa ristampa venne esaurita solo nel 1858 anche grazie all'inaspettato successo dei \"Parerga e paralipomena\" (1851, raccolta di saggi dal carattere brillante e popolare). Del 1859 \u00e8 la terza edizione, l'ultima stampata \"in vita auctoris\"."}
{"id": "482959", "revid": "1318658", "url": "https://it.wikipedia.org/wiki?curid=482959", "title": "Domenico Alberto Azuni", "text": "Biografia.\nNacque nel 1749 a Sassari da famiglia medio borghese, nella casa all'angolo tra Via al Duomo e Via Gioacchino Mundula. Suo padre era farmacista. Il 29 gennaio 1772 si laure\u00f2 in giurisprudenza nell'Universit\u00e0 di Sassari. Esercit\u00f2 l'avvocatura dapprima a Sassari e dal 1774 a Torino, dove esercit\u00f2 fino al 1777 fino a quando non assunse la carica di funzionario dell'ufficio generale delle Finanze, fino a raggiungere, nel 1780 il grado di vice intendente generale a Nizza.\nNella stessa citt\u00e0 nel 1782 fu elevato alla carica di giudice del Consolato di commercio di Nizza e pot\u00e9 approfondire gli studi di giurisprudenza riguardanti le norme del commercio marittimo internazionale. \nFra il 1786 ed il 1788 pubblic\u00f2 in quattro tomi il \"Dizionario universale ragionato di giurisprudenza mercantile\". Per questo motivo nel 1789 il re di Sardegna Vittorio Amedeo III lo nomin\u00f2 senatore e nel 1791 lo incaric\u00f2 di predisporre il codice della marina mercantile del Regno di Sardegna. Il progetto non si attu\u00f2 per l'occupazione di Nizza da parte dei francesi nel 1792 e Azuni si rifugi\u00f2 a Torino.\nIl 29 giugno 1795 divenne socio dell'Accademia delle scienze di Torino.\nAccusato di giacobinismo, per cui gli furono confiscati i beni, fu costretto a trasferirsi a Firenze, Trieste, Venezia e altre citt\u00e0.\nDurante questi anni di esilio aveva lavorato al \"Sistema universale dei principi del diritto marittimo d'Europa\" che pubblic\u00f2 in due tomi fra il 1795/76 a Firenze e, nel 1798, con una lettera dell'avvocato napoletano Bartolomeo Pagano a Ignazio Ferrante, allora consigliere del Supremo Magistrato di Commercio, gli fu mossa un'infondata accusa di plagio dell'opera di Michele de Jorio per incarico di Ferdinando IV.\nTuttavia l'opera fu molto apprezzata e Azuni riscosse tanta fama fino a ottenere da parte di Napoleone l'incarico di partecipare alla stesura del \"Code de commerce\", che fu adottato nel 1807.\nOttenuta la cittadinanza francese, and\u00f2 a vivere a Parigi.\nTra il 1799 e il 1802 diede alle stampe il libro \"Essai sur l'histoire g\u00e9ographique, politique et naturelle du royaume de Sardaigne\".\nIl 4 giugno 1807 fu nominato presidente del Tribunale di appello di Genova, dove rimase fino al 1814, anno dell'occupazione inglese di Genova. \nNel 1818 fu richiamato in Sardegna da Vittorio Emanuele I che lo nomin\u00f2 giudice del Consolato di Cagliari e direttore della biblioteca dell'Universit\u00e0 di Cagliari. Azuni mor\u00ec nel 1827 a Cagliari e fu sepolto nella Basilica di Bonaria.\nA Sassari gli \u00e8 dedicata una centralissima piazza, ove \u00e8 stato collocato il suo monumento, ed un Liceo classico, Cagliari gli ha dedicato una via e l'Istituto Professionale di Stato per i servizi commerciali, turistici, mentre Roma gli ha dedicato l'omonima via tra Piazza della Marina e Ponte Matteotti."}
{"id": "482960", "revid": "42020", "url": "https://it.wikipedia.org/wiki?curid=482960", "title": "Boemondo I di Antiochia", "text": ""}
{"id": "482962", "revid": "123920208", "url": "https://it.wikipedia.org/wiki?curid=482962", "title": "\u00cele de France (transatlantico)", "text": "Il transatlantico francese di 44.500 tonnellate \u00cele de France, varato nel giugno del 1926 dai cantieri di Penho\u00ebt a St. Nazaire e propriet\u00e0 della Compagnie G\u00e9n\u00e9rale Transatlantique, deve gran parte della sua notoriet\u00e0 all'eccezionale contributo che diede in occasione del naufragio dell'\"Andrea Doria\", la notte tra il 25 ed il 26 luglio 1956.\nFino a quella notte l'\"\u00cele de France\" aveva vissuto un'esistenza piena e felice, famosa per la piacevolezza e la comodit\u00e0 della vita a bordo. Durante la Seconda guerra mondiale la nave aveva trasportato pi\u00f9 di 600.000 soldati in ogni parte del mondo; dopodich\u00e9 venne completamente ristrutturata nel cantiere di origine e riprese i suoi viaggi transatlantici nel 1949.\nQualche anno dopo la nave, ormai destinata alla rottamazione in Giappone, fu acquistata dal produttore cinematografico americano Andrew L. Stone per affondarla realmente nella realizzazione del film \"La crociera del terrore\", da lui stesso diretto.\nI soccorsi all'Andrea Doria.\nLa notte della collisione tra \"Andrea Doria\" e \"Stockholm\" l'\" \u00cele de France\" era comandata dal capitano Raoul, barone de Beaud\u00e9an, che ricevuto l'SOS dall'\"Andrea Doria\" alle 23:30 del 25 luglio, e dopo aver avuto conferma dell'assoluta necessit\u00e0 di assistenza della nave italiana per l'evacuazione dei suoi 1500 passeggeri e membri dell'equipaggio, a circa 40 miglia nautiche dal luogo del disastro fece invertire la rotta che l'avrebbe condotta a Le Havre per raggiungere l'\"Andrea Doria\" alla massima velocit\u00e0 possibile.\nDe Beaud\u00e9an non allarm\u00f2 i passeggeri della propria nave, che in larga parte continuarono a dormire per tutta la notte, e fece subito predisporre le misure necessarie ad attuare l'operazione di soccorso: preparazione delle lance, scelta degli equipaggi delle stesse, allestimento dell'ospedale della nave, per poter accogliere il maggior numero possibile di feriti, raccolta di coperte, preparazione di cibo e caff\u00e8 caldo, non lasciando nulla al caso.\nL'\" \u00cele de France\" continu\u00f2 a procedere attraverso la fitta nebbia (causa della collisione tra \"Andrea Doria\" e \"Stockholm\") alla massima velocit\u00e0 e attorno alle 2 del mattino del 26 luglio raggiunse l'\"Andrea Doria\". L'arrivo del grande transatlantico francese fu lo spartiacque emotivo di quella tragica notte: alla vista della nave, illuminata a giorno per ordine del capitano de Beaud\u00e9an, i passeggeri e l'equipaggio dell'\"Andrea Doria\" tirarono un sospiro di sollievo: da quel momento capirono che quella notte non sarebbero morti e il panico si plac\u00f2, permettendo un'evacuazione della nave decisamente pi\u00f9 tranquilla ed efficace di quanto fosse stata fino ad allora.\nCon un'eccezionale manovra de Beaud\u00e9an accosto l'\" \u00cele de France\" a soli 370 metri dall'\"Andrea Doria\", mettendo la propria nave sottovento al lato di dritta della nave italiana, quello che si stava inabissando e da cui venivano evacuati i naufraghi, creando inoltre uno specchio d'acqua liscio e calmo tra le due navi, perfetto per le operazioni di salvataggio.\nL'\" \u00cele de France\" fu la terza nave a giungere sul luogo della sciagura, ma grazie alla perizia del suo capitano e al numero delle sue lance di salvataggio fu quella che riusc\u00ec ad accogliere pi\u00f9 passeggeri dell'\"Andrea Doria\": ben 750.\nLa nave francese ripart\u00ec alla volta di New York attorno alle 6 del mattino, quando fu chiaro che l'evacuazione dei passeggeri della nave italiana si era conclusa. Per accomiatarsi de Beaud\u00e9an fece issare ed ammainare per tre volte il tricolore di Francia mentre il transatlantico percorreva un'ampia curva attorno alla sventurata nave italiana, per poi emettere tre fischi prolungati con la sirena a vapore.\nEra il suo saluto d'addio a una delle pi\u00f9 giovani e pi\u00f9 belle dame dell'\"\u00e9lite\" delle navi passeggeri di lusso, che dopo quella notte conobbero un rapido declino a favore del trasporto aereo."}
{"id": "482963", "revid": "1543377", "url": "https://it.wikipedia.org/wiki?curid=482963", "title": "Il Conciliatore", "text": "Il Conciliatore \u00e8 stato un periodico milanese, pubblicato con cadenza bisettimanale. Fondato nel 1818 da Silvio Pellico e Giovanni Berchet, venne soppresso dagli Austriaci nel 1819.\nI fondatori.\nI finanziatori furono Luigi Porro Lambertenghi e Federico Confalonieri, ricchissimi proprietari terrieri lombardi, di antica e nobile casata, che coinvolsero intellettuali a loro vicini, quali Silvio Pellico, Piero Maroncelli, Giovanni Berchet, Adeodato Ressi e Ludovico di Breme.\nEssi affidarono la pubblicazione allo stampatore Vincenzo Ferrario.\nIl programma editoriale.\nIl titolo intendeva esprimere la volont\u00e0 di assumere posizioni non radicali n\u00e9 in politica n\u00e9 in letteratura, ma di fatto l'orientamento si precis\u00f2 rapidamente in senso romantico e progressista anti-austriaco, oltre ad opporsi ai pregiudizi e alle forze ostacolanti quello spirito liberale propulsivo per il progresso europeo.\nIl \"programma\" del periodico prevedeva un indirizzo multidisciplinare, aperto anche a \"materie utili\" come l'economia, la tecnica, il diritto. \nIl piano redazionale comprendeva:\n\u00c8 possibile perci\u00f2 riconoscere una linea di continuit\u00e0 con l'altro importante periodico milanese di qualche decennio prima, \"Il Caff\u00e8\" del Verri (1764-1766).\nIl motto della rivista fu \"Rerum concordia discors\", motivato dal desiderio di conciliare tutti i veri amanti del vero.\nNel primo numero, uscito il 3 settembre 1818, comparve il programma, scritto da Pietro Borsieri.\nL'importanza per la cultura italiana.\nNei due anni recano il loro contributo alcuni dei migliori pensatori della prima restaurazione: Pietro Borsieri, Giuseppe Pecchio, Gian Domenico Romagnosi, Melchiorre Gioia.\nGli scritti compresero recensioni di libri, per lo pi\u00f9 stranieri, di politica, di letteratura, di storia e di costumi, allo scopo di allargare l'orizzonte della cultura italiana.\nNel novembre-dicembre 1818 Ermes Visconti firmava sei fondamentali articoli che saranno poi raccolti in volume sotto il titolo di \"Idee elementari sulla poesia romantica\".\nAlessandro Manzoni non era lontano dal gruppo pur senza farne parte attiva. Foscolo, in quegli anni esule in Inghilterra, promise di collaborare, ma non riusc\u00ec a mantenere la promessa.\nLa reazione austriaca.\nPer ragioni politiche il giornale ebbe vita breve: la censura austriaca inizi\u00f2 a fare pressioni sempre pi\u00f9 insistenti sul Pellico, finch\u00e9 il 26 ottobre 1819 questi fu convocato al commissariato di polizia dove il conte Villata gli impose di non inviare pi\u00f9 articoli di natura politica alla censura, pena la sua espulsione dal regno. Gli amici e collaboratori del giornale decisero cos\u00ec, come atto di solidariet\u00e0 e insieme di estrema protesta, di sopprimere il giornale. Contemporaneamente il governo austriaco fece stampare il giornale \"L'attaccabrighe\" teso a criticare duramente i movimenti romantici."}
{"id": "482970", "revid": "599013", "url": "https://it.wikipedia.org/wiki?curid=482970", "title": "Daniel Osvaldo", "text": "Biografia.\nNel 2006, dal matrimonio con l'argentina Ana, concluso con una separazione, ha avuto un figlio di nome Gianluca. Ha altre due figlie: Victoria, nata nel 2009, e Maria Helena, nata nel 2012, avute dalla relazione con la fiorentina Elena. Successivamente \u00e8 stato legato all'attrice Jimena Bar\u00f3n, dalla quale nel marzo del 2014 ha avuto il suo quarto figlio, Morrison, il primo della coppia.\nDurante la sua militanza nella , \u00e8 stato soprannominato \"Simba\", dall'omonimo personaggio della saga Disney \"Il re leone\"; l'appellativo gli \u00e8 stato assegnato dai tifosi giallorossi in virt\u00f9 della sua somiglianza, nel look e nell'esultanza, con Gabriel Batistuta, il cui soprannome era proprio \"Re Leone\". A seguito dell'arrivo alla Roma di Garcia (in panchina), passa al Southampton per alcuni mesi, prima di girare sei squadre in meno di tre anni.\nSi \u00e8 ritirato temporaneamente dal calcio giocato all'et\u00e0 di trent'anni e si \u00e8 dedicato alla musica, fondando nel 2016 il gruppo Barrio Viejo.\nNel novembre 2017 racconta in esclusiva alla \"La Gazzetta dello Sport\" di aver preferito la birra e l'asado alle proposte della Cina e di alcuni club della Champions. Rivela errori, donne, doping e omosessualit\u00e0 dell'ambiente: \nNel 2019 partecipa come concorrente a \"Ballando con le stelle\" in coppia con Veera Kinnunen, arrivando in finale e piazzandosi terzo.\nCaratteristiche tecniche.\nBuon realizzatore, \u00e8 un attaccante forte fisicamente e propenso al gioco di squadra. Avvezzo a segnare reti in acrobazia.\nCarriera.\nClub.\nGli inizi.\nInizia a giocare a calcio nel 1995, a nove anni, nel settore giovanile del . Nel 1999 si trasferisce al e l'anno successivo all', squadra di Buenos Aires, sempre nelle giovanili. Nel 2005 esordisce in prima squadra, nel campionato argentino di seconda divisione, collezionando 33 presenze e 11 gol.\nNel gennaio del 2006 arriva in Italia, all', giocando 3 partite e segnando un gol sul finire della stagione, contribuendo alla vittoria del campionato di Serie B. Nell'estate seguente viene ceduto in compropriet\u00e0 al , sempre in B, dove segna il primo gol in Lecce- il 9 settembre 2006. La prima parte della stagione lo vede titolare con l'allenatore Zden\u011bk Zeman; dopo 18 giornate del campionato 2006-2007 Zeman viene esonerato e sostituito da Giuseppe Papadopulo, che lo impiega meno frequentemente e col quale non riesce a mettersi in luce. Chiude la stagione con 8 reti in 31 presenze.\nFiorentina.\nNell'estate seguente la risoluzione della sua compartecipazione ha esito positivo per l'Atalanta, che riscatta il calciatore a titolo definitivo per 1,6 milioni di euro, per poi cederlo nell'agosto 2007 alla per 4,5 milioni di euro. Il 29 settembre successivo debutta in Serie A con la maglia viola, segnando una doppietta in trasferta contro il nella partita vinta per 3-0. Il 29 novembre segna il primo gol in Coppa UEFA al 29' in casa dell' che pareggia dopo quattro minuti dalla sua rete; il risultato finale di 1-1 contribu\u00ec alla qualificazione dei gigliati ai sedicesimi. Il 2 marzo 2008 segna, all'ultimo minuto del recupero, il gol della vittoria per 3-2 della Fiorentina in casa della rivale , successo che mancava ai viola da vent'anni; nell'occasione viene anche espulso per somma di ammonizioni. All'ultima giornata del medesimo campionato di Serie A 2007-2008, ancora in trasferta a Torino questa volta contro il (1-0), Osvaldo segna con una rovesciata che regala ai toscani il quarto posto in campionato, con qualificazione al terzo turno preliminare della UEFA Champions League.\nNella stagione 2008-2009, in cui Osvaldo non viene impiegato con continuit\u00e0, esordisce in Champions League nella partita pareggiata per 1-1 contro il del 5 novembre 2008. Conclude la sua esperienza fiorentina con 21 presenze e 5 gol.\nBologna ed Espanyol.\nil 20 gennaio 2009 il acquist\u00f2 a titolo definitivo il giocatore per 7 milioni.\nOsvaldo esordisce in rossobl\u00f9 otto giorni dopo, in Atalanta-Bologna, partita vinta 1-0 dai felsinei. Si infortuna nella gara persa 1-0 contro l' a febbraio. Ritorna in campo il 14 marzo nella gara persa per 4-1 contro la Juventus, subentrando al compagno Bombardini al 29' minuto di gioco. Segna il primo gol coi felsinei nell'incontro della prima giornata della Serie A 2009-2010, il 22 agosto 2009, proprio contro la sua ex squadra, la Fiorentina. Il resto della stagione lo vede spesso in panchina, sicch\u00e9 nel mercato di gennaio viene ceduto in prestito oneroso ( euro) all' sino al termine della stagione. Conclude la sua esperienza bolognese con 25 presenze e 3 gol.\nNel gennaio del 2010 viene riscattato dal club catalano per 5 milioni di euro. Debutta con la sua nuova squadra il 16 dello stesso mese, nella partita persa 2-0 contro l'. In questa stagione si rende protagonista di notevoli prestazioni. Il 24 gennaio 2010, giorno della sua seconda apparizione con il club spagnolo, sigla la sua prima rete nella partita pareggiata 1-1 contro il . Il 20 marzo 2010, nella gara contro il , segna una doppietta e viene nominato miglior giocatore del match. Durante la prima stagione con il club spagnolo, Osvaldo segna 7 gol in 20 presenze.\nNella seconda stagione con il club spagnolo continua a rendersi protagonista di ottime prestazioni e, nonostante sia costretto a uno stop di due mesi per infortunio, conclude la stagione segnando 13 gol in 24 partite. In totale con la maglia biancobl\u00f9 riesce ad andare a segno 22 volte in 47 partite.\nRoma.\nIl 25 agosto 2011 passa a titolo definitivo alla , che versa 15 milioni di euro nelle casse dell'Espanyol. Gioca la sua prima partita in maglia giallorossa l'11 settembre 2011, al debutto stagionale contro il all'Olimpico, venendo sostituito nel secondo tempo da Fabio Borini; la partita terminer\u00e0 2-1 in favore dei sardi. Segna il suo primo gol con la maglia capitolina il 22 dello stesso mese, contro il . Il 25 novembre 2011, dopo la sconfitta contro l'Udinese, Osvaldo si \u00e8 lamentato per un mancato passaggio del compagno Erik Lamela e, negli spogliatoi, ha dato un pugno al volto del giocatore. Il 4 gennaio 2012, durante la sessione di allenamento pomeridiana, riporta una lesione muscolare di secondo grado alla coscia destra, che lo costringer\u00e0 a stare lontano dai campi da gioco per circa un mese. Conclude la sua prima stagione in giallorosso con un totale di 11 gol e 26 presenze.\nIl 21 ottobre 2012 segna una doppietta, la prima in giallorosso, contro il , gara terminata 4 a 2 per i giallorossi. Il 20 dicembre 2012 viene squalificato per tre giornate per aver colpito volontariamente un avversario con una gomitata al volto durante la gara di Coppa Italia contro l'Atalanta. Il 28 aprile 2013, nella partita vinta per 4-0 contro il Siena, segna la sua prima tripletta in carriera.\nIl 26 maggio ritorna in campo per la finale di Coppa Italia, dopo aver scontato le giornate di squalifica: al termine della gara, vinta dai concittadini e rivali della per 1-0, Osvaldo lascia il campo inveendo contro il suo tecnico Aurelio Andreazzoli per avergli concesso poco spazio nella partita; l'attaccante, inoltre, diserta la cerimonia di premiazione, comportamento che spinger\u00e0 il CT della nazionale Cesare Prandelli a non convocarlo per la Confederations Cup 2013.\nIl giorno seguente alla partita, Osvaldo twitta una frase contro l'allenatore Andreazzoli, preludio a uno strappo con la societ\u00e0 giallorossa. Conclusa la stagione con 17 reti in 30 partite, Osvaldo ammette, poco prima dell'inizio del campionato successivo, di non essere pi\u00f9 felice con la squadra, soprattutto a causa dei numerosi dissidi avuto con la societ\u00e0 e la tifoseria. Conclude, cos\u00ec, l'esperienza giallorossa, disputando in totale 56 partite e segnando complessivamente 29 gol in campionato.\nSouthampton.\nIl 18 agosto 2013 passa al per 15,1 milioni di euro.. L'attaccante italo-argentino, fortemente voluto dall'allenatore Mauricio Pochettino che lo aveva gi\u00e0 allenato all'Espanyol, diventa l'acquisto pi\u00f9 costoso nella storia della squadra inglese. Il 24 agosto esordisce con la maglia biancorossa, subendo anche un'ammonizione, nel pareggio casalingo per 1-1 contro il . Segna il suo primo gol con la nuova squadra il 28 settembre 2013 contro il in Premier League. Il 3 gennaio 2014 viene squalificato per tre giornate e riceve una multa di 40.000 sterline per essere intervenuto nella rissa scoppiata al 94' della gara tra Southampton e . Il 23 gennaio seguente, invece, viene sospeso per due settimane dalla sua squadra a causa di una lite scaturita tra lui e il compagno Jos\u00e9 Fonte: al termine dello scontro, Fonte ha riportato gravi lesioni sulla faccia.\nPrestiti a Juventus, Inter e Boca Juniors.\nIl 31 gennaio 2014 torna in Italia, passando alla in prestito gratuito semestrale. Esordisce in maglia bianconera il 9 febbraio seguente, nel pareggio esterno per 2-2 contro il . La sua prima rete in maglia bianconera arriva il 20 dello stesso mese, nel 2-0 del club torinese al ai sedicesimi di Europa League. Il 4 maggio, grazie alla vittoria del sulla Roma, arriva la conquista del primo scudetto personale per Osvaldo. L'11 maggio segna proprio ai giallorossi, sua ex squadra, il gol della vittoria juventina (1-0), l'unico in campionato in maglia bianconera. Il 31 maggio, scaduto il prestito, il club torinese decide di non esercitare il diritto di riscatto (fissato a 19 milioni di euro) sul giocatore, il quale fa quindi ritorno in Inghilterra.\nIl 6 agosto 2014 si trasferisce all' con la formula del prestito con diritto di riscatto (fissato a 7 milioni di euro). Esordisce nella partita vinta per 3-0 sul campo dello , valida per l'andata dei play-off di Europa League; nella partita di ritorno, vinta per 6-0 dai meneghini, segna il primo gol in nerazzurro. Il 14 settembre seguente, alla seconda giornata di campionato, realizza una doppietta nella vittoria per 7-0 contro il a San Siro. Il 27 novembre il suo gol del 2-1 al , nella fase a gironi di Europa League, decide la qualificazione dell'Inter ai sedicesimi di finale con un turno di anticipo. L'8 gennaio 2015, in seguito a un diverbio con il compagno Mauro Icardi avvenuto durante il derby d'Italia di Torino di due giorni prima, viene messo fuori rosa dalla societ\u00e0. Nei giorni seguenti, dopo aver disertato gli allenamenti, il 21 gennaio viene sospeso da tutte le attivit\u00e0 tecniche del club nerazzurro, vedendosi negare anche l'accesso alle strutture della Pinetina. Qualche giorno dopo l'Inter gli fa causa, appellandosi al Collegio Arbitrale, per la rescissione del contratto e un risarcimento. Il 10 febbraio rescinde il suo contratto coi meneghini.\nChiuso anticipatamente il suo rapporto con la squadra lombarda, il 12 febbraio torna in Argentina passando, ancora in prestito, al . Va in gol al debutto con la nuova maglia, il 26 dello stesso mese, realizzando il definitivo 2-1 nel successo dei giallobl\u00f9 in Coppa Libertadores sul . Nell'estate seguente, terminato il prestito semestrale in Sudamerica con 15 presenze e 7 gol complessivi, rescinde il suo contratto con il Southampton.\nPorto, ritorno al Boca Juniors e primo ritiro.\nIl 5 agosto 2015 torna nel calcio europeo, accordandosi con il . Debutta in campionato il 22 dello stesso mese, giocando gli ultimi 11 minuti di gara contro il (1-1). Il primo e unico gol con i Dragoni arriva in Porto- 4-0 del 4 ottobre. L'8 gennaio 2016 i lusitani annunciano la rescissione del contratto con il giocatore.\nIl giorno dopo il Boca Juniors annuncia il ritorno dell'italo-argentino tra i propri ranghi. Il 16 maggio dello stesso anno la societ\u00e0 giallobl\u00f9 rescinde il contratto con il calciatore a causa del suo comportamento negli ottavi di finale della Coppa Libertadores contro gli uruguaiani del (dove si \u00e8 messo a fumare davanti ai suoi compagni, e ha avuto una discussione dopo esser stato ripreso per il suo comportamento). Nella sua seconda esperienza in maglia \"xeneize\" mette assieme 3 presenze in Primera Divisi\u00f3n e 5 presenze totali senza segnare nessun gol.\nIl 1\u00ba settembre 2016, trovandosi privo di contratto, rifiuta la proposta del Chievo e annuncia il ritiro dall'attivit\u00e0 agonistica per dedicarsi alla musica.\nIl ritorno al calcio giocato con il Banfield.\nIl 2 gennaio 2020, ad oltre tre anni dalla decisione di ritirarsi dal calcio giocato, viene tesserato dal , club della Superliga argentina, con cui firma un contratto annuale. Quasi quattro anni dopo l'ultima partita di calcio professionistico giocata, torna in campo il 16 febbraio 2020, subentrando a Jes\u00fas D\u00e1tolo per l'ultimo quarto d'ora del match di campionato perso per 1-0 in casa del . Rimane svincolato dopo sole due partite disputate.\nNazionale.\nNazionali giovanili.\nIn possesso della cittadinanza italiana per via dei suoi avi originari di Filottrano, nella provincia anconetana, Osvaldo ha deciso di giocare per l'.\nConvocato in Nazionale Under-21 dal CT Pierluigi Casiraghi, ha debuttato il 16 novembre 2007 in Italia-Azerbaigian (5-0), sfida valida per le qualificazioni all'Europeo Under-21 2009. Il 5 febbraio 2008 realizza un gol nella partita amichevole Italia-Olanda (2-1) giocata con formazioni Under-23 in preparazione delle Olimpiadi.\nCon la Nazionale Olimpica partecipa al Torneo di Tolone 2008 nel quale, il 29 maggio 2008, realizza il gol decisivo nella finale vinta 1-0 contro il Cile.\nNazionale maggiore.\nIl 5 ottobre 2011 riceve la sua prima convocazione da parte della nazionale italiana, chiamato dal commissario tecnico Cesare Prandelli in sostituzione degli infortunati Mario Balotelli e Giampaolo Pazzini, per le ultime due partite delle qualificazioni all'Europeo 2012. Esordisce in nazionale l'11 ottobre 2011, a 25 anni, entrando al posto di Cassano nel secondo tempo della partita contro l'Irlanda del Nord (3-0) disputata a Pescara. Debutta da titolare il 15 novembre successivo a Roma contro l'Uruguay (0-1).\nIl 7 settembre 2012 parte da titolare nella partita di qualificazione al Mondiale 2014 contro la Bulgaria, segnando una doppietta (primi gol azzurri per lui) nel 2-2 finale. Un oriundo \u00e8 tornato a segnare due reti a cinquant'anni di distanza: l'ultimo fu Jos\u00e9 Altafini. Segna il terzo gol in azzurro, sempre nelle qualificazioni ai mondiali, il 12 ottobre, nella gara vinta 3-1 contro l'Armenia. Il 16 ottobre 2012, a San Siro, contro la Danimarca nella partita valida per le qualificazioni al Mondiale 2014, viene espulso per una manata in faccia al danese Nicolai Stokholm, pochi secondi dopo l'inizio della ripresa. Inoltre, a causa del suo comportamento nella finale di Coppa Italia, perde la possibilit\u00e0 di essere convocato per la Confederations Cup 2013.\nRitorna in Nazionale nell'amichevole contro l' disputata allo stadio Olimpico di Roma, finita 2-1 per i sudamericani. A quasi un anno di distanza, ritrova il gol in nazionale nella gara contro la Danimarca dell'11 ottobre 2013 (2-2); nella stessa gara, nel recupero del secondo tempo, propizia il pareggio per l'Italia calciando verso la porta e colpendo il compagno Alberto Aquilani che, quasi involontariamente, devia in porta. Nonostante le continue convocazioni durante tutto il biennio 2013-2014, il CT Prandelli non lo inserisce nella lista dei convocati per il Mondiale 2014.\nStatistiche.\nPresenze e reti nei club.\n\"Statistiche aggiornate al 21 febbraio 2020.\""}
{"id": "482973", "revid": "1226", "url": "https://it.wikipedia.org/wiki?curid=482973", "title": "Europa nella fantascienza", "text": ""}
{"id": "482975", "revid": "767487", "url": "https://it.wikipedia.org/wiki?curid=482975", "title": "Masterplan (album)", "text": "Masterplan \u00e8 l'album d'esordio della band omonima, pubblicato nel 2003 dall'etichetta discografica AFM Records.\nIl disco.\nLe undici tracce dell'album esplorano le sonorit\u00e0 del power metal grazie all'apporto derivante dall'esperienza degli ex membri degli Helloween e soprattutto del cantante J\u00f8rn Lande, che con la sua voce ruvida, temprata da anni di militanza in svariate hard-rock band, ben interpreta \"Spirit Never Die\" e \"Enlighten Me\" (primo singolo pubblicato). L'esperienza di Lande con gli Ark contribuisce a far tesoro di un genere di metal pressoch\u00e9 indefinibile, rendendo \"Masterplan\" un album imprescindibile, complici le potenti sonorit\u00e0.\n\u00c8 infine da citare la presenza di Michael Kiske (ex Helloween) nel brano \"Heroes\"."}
{"id": "482978", "revid": "254401", "url": "https://it.wikipedia.org/wiki?curid=482978", "title": "Ville di Genova", "text": "I palazzi di villa hanno rappresentato uno dei pilastri della storia sociale ed economica del Genovesato. Sin dal XIV secolo la villa divenne il simbolo del potere dell'oligarchia aristocratica e della ricca borghesia mercantile, per le quali era lo specchio del palazzo cittadino: fuori le mura si portavano il lusso e la magnificenza che si vivevano nelle dimore cittadine.\nPi\u00f9 di duecentosessanta erano le ville sul solo territorio della Grande Genova, un universo di dimore in parte andate perdute, per la maggior parte oggi in decadenza o destinate ad usi diversi, che per\u00f2 lasciano intravedere, attraverso le poche oggi restaurate e visitabili, la magnificenza di una classe dirigente divenuta incredibilmente ricca grazie alle proprie capacit\u00e0 imprenditoriali e politiche.\nStoria.\nLe origini.\nLa diffusione delle ville suburbane, che avrebbero caratterizzato per secoli il paesaggio genovese, ebbe inizio a partire dal XIII secolo, quando nelle aree suburbane accanto ai numerosi insediamenti monastici sorsero le prime dimore dei ricchi cittadini, legate alla presenza di fondi agricoli. Le ville pi\u00f9 antiche avevano una struttura architettonica semplice e si affacciavano con alti porticati su giardini, orti e frutteti racchiusi da alti muri.\nTra le residenze suburbane pi\u00f9 antiche (XIII secolo) \u00e8 quella appartenuta al doge Simon Boccanegra sulla collina di S. Tecla, a San Martino, recentemente recuperata. Situata oggi entro il perimetro del complesso ospedaliero di San Martino, dopo anni di abbandono \u00e8 stata restaurata nel 2005 ed \u00e8 ora utilizzata come sede per seminari e congressi.\nPer le difficolt\u00e0 di comunicazione dell'epoca le residenze estive sorsero principalmente nelle zone collinari e costiere immediatamente al di fuori delle mura cittadine, in particolare quelle pi\u00f9 idonee allo sviluppo di fondi agricoli. Questa vicinanza fece s\u00ec che la citt\u00e0 e i sobborghi apparissero, gi\u00e0 nel Trecento, a chi arrivava a Genova dal mare, come un'unica grande estensione punteggiata di sontuose dimore e giardini, come testimoniato da illustri viaggiatori, primo tra tutti il Petrarca.\nDal XVI al XVIII secolo.\nA partire dal Cinquecento, con il consolidarsi della ricchezza in citt\u00e0 tra le famiglie nobili di origine feudale (quali Doria, Spinola, Fieschi, Grimaldi e Imperiale) e quelle dei ricchi mercanti e banchieri genovesi si diffuse un nuovo modo di concepire la villa, che da centro di produzione agricola divenne anche residenza di villeggiatura e di rappresentanza. Le aree suburbane di Genova divennero cos\u00ec sede delle prestigiose dimore delle ricche famiglie patrizie che nei mesi estivi lasciavano i palazzi in citt\u00e0 per \"recarsi in villa\" a trascorrere la stagione calda.\nLa moda della villeggiatura diede vita ad una vera e propria competizione tra le famiglie aristocratiche per realizzare sontuosi palazzi di villa che suscitarono l'ammirazione anche di illustri viaggiatori, chiamando a progettarli i migliori architetti dell'epoca, primo fra tutti il perugino Galeazzo Alessi, che divenne uno dei protagonisti del rinnovamento culturale genovese nel Cinquecento. L'Alessi introdusse a Genova un modello architettonico innovativo: con il cosiddetto \"cubo alessiano\", caratterizzato da un compatto edificio a base quadrata, senza corte interna ma con un ampio salone al centro del piano nobile, la copertura piramidale e alte logge aperte nel prospetto principale o nella facciata posteriore, che determinavano un nuovo rapporto con lo spazio esterno, la villa diveniva un elemento dominante nel paesaggio.\nLe ville sorsero numerose principalmente sulla collina di Albaro e a Sampierdarena, localit\u00e0 prossime alla citt\u00e0, ma anche nei centri rivieraschi pi\u00f9 vicini, a levante (da Quarto a Nervi) e ponente (da Cornigliano a Voltri) e nelle valli del Polcevera e del Bisagno. In particolare Sampierdarena tra Cinquecento e Seicento divenne una tra le pi\u00f9 note localit\u00e0 di villeggiatura italiane.\nAlcune ville sorsero anche nelle aree a margine del centro urbano, in zone che nel XVII secolo sarebbero state racchiuse entro la cerchia delle mura ma che fino ad allora erano localit\u00e0 \"fuori porta\". Mirabile esempio \u00e8 la Villa del Principe, edificata da Perin del Vaga all'inizio del Cinquecento per Andrea Doria nella localit\u00e0 di Fassolo, appena fuori della porta S. Tommaso, simbolo della supremazia del \"principe\" nella vita politica ed economica genovese; il parco della villa si estendeva dalla collina di Granarolo fino al mare.\nLa costruzione delle ville prosegu\u00ec nei secoli successivi, raggiungendo il suo culmine nel Seicento. Le famiglie patrizie non lesinarono le risorse destinate alla costruzione delle loro case, un immenso patrimonio edilizio e storico che comprende ancora oggi oltre duecento ville suburbane, quasi la met\u00e0 delle quali tra Albaro e Nervi.\nIl pennello di Alessandro Magnasco ci ha lasciato un'istantanea della vita e dell'ambiente in cui la societ\u00e0 ricca trascorreva la sua villeggiatura nella prima met\u00e0 del XVIII secolo. Nel dipinto \"Trattenimento in un giardino di Albaro\" (1735), conservato a Palazzo Bianco, si vedono piccoli gruppi di persone in un giardino (identificato come quello della villa Saluzzo Bombrini di Albaro) intente a conversazioni, danze e giochi di carte, sullo sfondo della piana del Bisagno, nella zona di San Fruttuoso, ancora tutta coltivata a orti. Questa villa di Albaro \u00e8 nota ai Genovesi come Villa Paradiso ed \u00e8 stata la residenza di Fabrizio de Andr\u00e9 da giovane. Molte delle sue prime ballate sono sicuramente nate e sono state cantate per la prima volta in una stanzetta al piano terra che il cantautore aveva eletto a sua \"tana\".\nNel tardo Settecento tra gli aristocratici pi\u00f9 colti si diffuse un interesse per la botanica, che spinse molti di essi a introdurre nei loro giardini piante esotiche provenienti da tutto il mondo, dando cos\u00ec origine ai primi orti botanici.\nNell'area genovese i pi\u00f9 conosciuti erano quello fondato da Ippolito Durazzo sul bastione di Santa Caterina (oggi villetta Di Negro) e quello istituito da Clelia Durazzo Grimaldi a Pegli, oggi integrato nel parco della villa Durazzo-Pallavicini, realizzato nell'Ottocento da Ignazio Pallavicini.\nIn quello stesso periodo molti edifici dei secoli precedenti vennero adattati al gusto neoclassico e pre-romantico, soprattutto ad opera di Emanuele Andrea Tagliafichi, celebre architetto paesaggista dell'epoca, che cur\u00f2 anche la riconversione dei parchi di molte ville alla nuova moda, come la villa Lomellini Rostan di Multedo, la villa Rosazza nel quartiere di San Teodoro e la villa Gropallo dello Zerbino (dove Ippolito Durazzo trasfer\u00ec il suo giardino botanico).\nL'epoca delle sontuose dimore di villeggiatura delle famiglie patrizie fin\u00ec con la discesa in Italia di Napoleone e la fine, nel 1797, della Repubblica di Genova, che ribattezzata Repubblica Ligure pass\u00f2 di fatto sotto il controllo della Francia repubblicana, determinando il declino della societ\u00e0 aristocratica immortalata dal pennello del Magnasco.\nXIX e XX secolo.\nLa ricca borghesia imprenditoriale che a partire dall'Ottocento era divenuta la nuova classe dirigente fece costruire eleganti villini, soprattutto nel levante e sulle alture del centro storico, ma questi non raggiunsero pi\u00f9 lo sfarzo delle ville patrizie, anche se non mancano eccezioni. Una di queste \u00e8 rappresentato dal parco romantico, con accenti esoterici, della villa Durazzo-Pallavicini di Pegli, realizzato da Michele Canzio per il marchese Ignazio Pallavicini. Aperto fin dall'inizio alle visite del pubblico, ebbe uno straordinario successo tra i contemporanei.\nTra la fine dell'Ottocento e i primi anni del Novecento, degne di nota sono le costruzioni in stile neogotico, come il castello d'Albertis, costruito da un gruppo di architetti sotto la supervisione di Alfredo d'Andrade, il castello Mackenzie e il castello Bruzzo nella zona di Castelletto, la villa Canali Gaslini in corso Italia e il castello Turke al capo di Santa Chiara, al confine tra Albaro e Sturla, tutti disegnati da Gino Copped\u00e8 nel suo personalissimo stile ispirato al gotico fiorentino.\nNello stesso periodo le ville storiche, troppo grandi per le nuove necessit\u00e0, venivano divise in appartamenti o cedute a comunit\u00e0 religiose, nella maggior parte dei casi perdendo comunque, per le lottizzazioni e l'espansione urbanistica, i loro rigogliosi giardini; i pochi sopravvissuti sono oggi parchi pubblici.\nPeggiore fu la sorte di quelle nel ponente cittadino, che tra Ottocento e Novecento visse un periodo di intensa industrializzazione, con le fabbriche che sorgevano sulle antiche propriet\u00e0 fondiarie annesse alle ville, a cui si opposero inutilmente gli ultimi rappresentanti dell'aristocrazia legati alle rendite fondiarie. Le ville stesse, in molti casi, vennero inglobate nel tessuto produttivo come sedi di uffici e magazzini e in molti casi andarono incontro ad un degrado spesso irreversibile.\nLottizzazioni, speculazioni edilizie e cambi di destinazioni d'uso sono proseguiti nel corso del Novecento, causando la perdita di molte ville storiche e lasciandone altre in stato di completo di abbandono. Tuttavia quanto resta di questo immenso patrimonio edilizio consente ancora oggi, pur nel deterioramento degli edifici, di percepire quello che fu lo splendore di quelle dimore di villeggiatura che avevano caratterizzato per secoli il paesaggio genovese.\nVille storiche.\nIn questa sezione sono elencate molte delle ville storiche pi\u00f9 significative per ragioni storiche o architettoniche comprese nel territorio del comune di Genova. La maggior parte delle ville superstiti sono sottoposte a vincolo architettonico da parte della Direzione Regionale per i Beni Culturali e Paesaggistici della Liguria.\nVille del centro storico.\nLe ville suburbane nell'area storica di Genova sorsero nei sestieri di San Teodoro e San Vincenzo, che prima della costruzione delle seicentesche \"Mura nuove\" erano al di fuori della cinta muraria cittadina. La zona di Castelletto (gi\u00e0 parte del sestiere di San Vincenzo) ospita anche alcune delle costruzioni realizzate a cavallo tra Ottocento e Novecento.\nVille del levante.\n\u00c8 questa la parte della citt\u00e0 che ha subito minori trasformazioni a carattere produttivo e dove restano numerose e meglio conservate le antiche dimore patrizie, anche con i loro parchi e giardini, pur ridimensionati dalla forte espansione residenziale.\nAlbaro.\nNumerose sono ancora oggi le ville storiche presenti in questo quartiere, che fu una delle zone preferite dagli aristocratici genovesi; molte di esse, ristrutturate, in parte sono suddivise in appartamenti, altre ospitano istituti scolastici e sedi universitarie, cliniche e case di riposo.\nNervi.\nIl quartiere pi\u00f9 a levante della Grande Genova \u00e8 caratterizzato dal pi\u00f9 vasto complesso di parchi urbani presente sul territorio comunale, derivati dalla trasformazione dei giardini delle storiche ville patrizie in parchi paesistici. I parchi di Nervi, posti a monte della passeggiata lungomare e della linea ferroviaria, si estendono per circa 9 ettari e sono formati dall'unione dei parchi delle ville Saluzzo-Serra, Gropallo e Grimaldi-Fassio, acquisite dal comune di Genova tra il 1927 e il 1979. I parchi costituiscono un significativo esempio di giardino tardo settecentesco, in cui si trovano alberi d'alto fusto insieme ad arbusti tipici della macchia mediterranea e piante esotiche.\nVille di Sampierdarena.\nSampierdarena fu, al pari di Albaro, una delle localit\u00e0 di villeggiatura preferite dagli aristocratici, ma con l'avvento delle industrie e la conseguente urbanizzazione scomparvero totalmente i parchi che si estendevano dal mare fino ai colli di Belvedere e Promontorio, ad eccezione di parte di quello della villa Imperiale Scassi, divenuto giardino pubblico, e le ville stesse furono destinate ad usi impropri, quali uffici o magazzini, quando non vennero demolite per lasciar spazio a fabbriche ed abitazioni.\nParticolarmente significativo il gruppo di tre ville cinquecentesche noto come \"triade alessiana\", perch\u00e9 costruite secondo i dettami architettonici introdotti a Genova da Galeazzo Alessi e a lungo ritenute opera dell\u2019architetto perugino; solo ricerche condotte da studiosi nel Novecento hanno consentito la loro attribuzione a suoi collaboratori e seguaci attivi a Genova in quel periodo. Le tre ville, costruite dalle potenti famiglie genovesi Imperiale, Grimaldi e Lercari, sono conosciute rispettivamente con gli appellativi di \"Bellezza\", \"Fortezza\" e \"Semplicit\u00e0\".\nVille del ponente.\nCornigliano.\nAnche a Cornigliano sorsero numerose ville patrizie, pi\u00f9 antiche di quelle dei quartieri circostanti come Sampierdarena, le ville di Cornigliano sono l'embrione iniziale del fenomeno della villa patrizia fuori citt\u00e0 e l'epoca di costruzione di alcune di queste risale al XIV secolo (come \u00e8 il caso di Villa Spinola Narisano e Villa Spinola Dufour). La strada lungo la quale erano allineate, originariamente chiamata \"via dorata\" e che seguiva il tracciato dell'Antica Via Aurelia (rientrata rispetto all'attuale via Cornigliano, ma ancora presente in vari spezzoni) partiva dal ponte di Cornigliano e passava ai piedi della collina di Coronata proseguendo verso Sestri Ponente. Le ville di Cornigliano ebbero un momento di grande decadimento quando la nobilt\u00e0 cittadina prefer\u00ec altri quartieri del ponente per il soggiorno, venne successivamente riscoperta nel Settecento con il restauro e rimaneggiamento di alcuni degli edifici di villa, inoltre nell'Ottocento fu costruita sorgeva una delle ville ottocentesche pi\u00f9 famose di Genova, che ha per\u00f2 avuto vita breve, il Castello Raggio.\nIl Castello Raggio era stato costruito negli anni ottanta dell'Ottocento dall'architetto Luigi Rovelli per l'imprenditore Edilio Raggio, prendendo a modello il castello di Miramare di Trieste. Il \"castello\" sorgeva sul promontorio di Sant'Andrea, anticamente sede di un monastero benedettino, e fino alla prima guerra mondiale la famiglia Raggio vi ospit\u00f2 alti rappresentanti della nobilt\u00e0 e della politica. Con la seconda guerra mondiale e l'interramento del mare antistante per la costruzione dello stabilimento siderurgico Ilva fu abbandonato andando incontro ad un inarrestabile degrado e fu demolito nel 1951."}
{"id": "482979", "revid": "1652635", "url": "https://it.wikipedia.org/wiki?curid=482979", "title": "Viandante sul mare di nebbia", "text": "Il Viandante sul mare di nebbia (in tedesco \"Der Wanderer \u00fcber dem Nebelmeer\") \u00e8 un dipinto a olio su tela del pittore romantico tedesco Caspar David Friedrich, realizzato nel 1818 e conservato alla Hamburger Kunsthalle di Amburgo. \u00c8 una delle opere pi\u00f9 rappresentative della pittura romantica ottocentesca.\nDescrizione.\nAl centro della composizione, in primo piano, un viandante solitario si staglia in controluce su un precipizio roccioso, dando la schiena all'osservatore: ha i capelli rossi e scompigliati al vento, \u00e8 avvolto in un soprabito verde scuro e nella mano destra, appoggiata al fianco, impugna un bastone da passeggio. \u00c8 lui il vero centro focale e spirituale del dipinto (\u00e8 al centro dell'opera): ci\u00f2 malgrado, ben poco si sa su quest'uomo, a parte la sua natura errabonda e introversa. Secondo alcune testimonianze, sotto le vesti del pellegrino vi sarebbe il colonnello della fanteria sassone Friedrich Gotthard von den Brinken, defunto amico di Friedrich che con questa tela ne volle conservare vivo il ricordo.\nIl viandante \u00e8 proteso sull'orlo di uno sperone roccioso freddo e inospitale, lontano da ogni vegetazione, ma collocato in una posizione rialzata, che gli consente di contemplare il panorama che gli si apre davanti. Si tratta di una valle arcaica dal fascino primordiale, avvolta dalla foschia, come se fosse mare (da cui il titolo dell'opera): dal \u00abmare di nebbia\u00bb sporgono audaci diverse cime, sulle quali si pu\u00f2 notare la presenza di alberi e vegetazione. In lontananza, a sinistra si ergono sbiadite montagne che degradano verso destra. Oltre, la nebbia si espande in modo indefinito arrivando a mescolarsi con l'orizzonte e a diventare indistinguibile dal cielo nuvoloso.\nIl \"Viandante sul mare di nebbia\", sebbene dipinto in studio, riproduce il paesaggio montano realmente esistente dell'Elbsandsteingebirge, in Boemia. Sullo sfondo, a destra, \u00e8 presente lo Zirkelstein, del quale si intravede la caratteristica forma cilindrica, mentre a sinistra si profila il Rosenberg; le rocce sopra le quali si erge il viaggiatore, invece, fanno parte di un gruppo della Kaiserkrone.\nTecnica.\nL'opera, alta 95\u00a0cm e larga 75\u00a0cm, presenta uno sviluppo verticale che rifiuta le consuete proporzioni orizzontali; la verticalit\u00e0 della composizione, inoltre, serve anche a dare maggior risalto alla verticalit\u00e0 del viandante ritratto al centro.\nAltra peculiarit\u00e0 del \"Viandante sul mare di nebbia\" \u00e8 la presenza della \"R\u00fcckenfigur\": si tratta di un personaggio visto di schiena, perso in un'assorta contemplazione della natura. Questa escogitazione figurativa fa s\u00ec che l'osservatore si immedesimi nella figura del viandante e si compenetri nella sua situazione psicologica ed emotiva.\nLa tavolozza di Friedrich in quest'opera \u00e8 composta da toni insolitamente luminosi, e comprende una mescolanza luminescente di blu, grigi, rosa e gialli per il mare di nebbia, contrapposta alle tonalit\u00e0 opache e fangose per le rocce: questo forte stacco cromatico tra le tonalit\u00e0 chiare e quelle scure esalta la contrapposizione tra gli elementi reali (l'uomo e le rocce), realizzati con una precisione analitica, e quelli indefiniti (il mare di nubi), caratterizzati da una pennellata molto liquida, quasi vaporosa. La luce, infine, sembra nascere da una fonte collocata al di sotto delle rocce in primo piano, inondando la scena e rischiarando in qualche modo l'abisso nebbioso.\nInterpretazione.\nNella figura del pellegrino rapito dalla voragine brumosa Friedrich sintetizz\u00f2 magistralmente idee e suggestioni tipicamente del proprio tempo, tanto che il \"Viandante sul mare di nebbia\" \u00e8 considerato un'icona del Romanticismo tedesco.\nL'opera, infatti, irradia messaggi multiformi, glorificando i temi dell'infinito, del sublime del divino e dell'errabondo. Attesta infatti il senso di imperfezione, di \"humilitas\" (umilt\u00e0), sperimentato dall'uomo durante la contemplazione dell'Infinito, ovvero di Dio, qui rappresentato dall'immenso mare di nebbia che fa emergere la vista del paesaggio sottostante che \u00e8 la vita. Il viaggiatore romantico si perde di fronte al baratro nebbioso in un atteggiamento contemplativo visto come estrema esperienza interiore e spirituale: in questo modo, egli indaga impietosamente, nella sua nudit\u00e0, la propria anima, la sua fede, con tutte le sue insicurezze, i suoi errori, i suoi dubbi e certezze.\n\u00c8 proprio l'eroico isolamento del viandante che diventa viaggio della vita e che celebra una presenza onnipervasiva di Dio il sublime, ovvero lo stato d'animo misto di sgomento e piacere percepito dall'uomo quando diviene consapevole della stupefacente grandiosit\u00e0 della natura. Questa potenza irresistibile non annienta il viandante, bens\u00ec lo induce a riflettere in senso filosofico sulla propria condizione, consentendogli quindi di unirsi al divino. I paesaggi di Friedrich sono infatti carichi di simbolismi religiosi, ma prigionieri di una struggente malinconia; come di una domanda su chi \u00e8 l'uomo; in questo modo, il sublime nel \"Viandante sul mare di nebbia\" si manifesta nel contesto naturale, che \u00e8 creazione, che accende l'animo del viandante e gli permette di arrivare fino a Dio.\nScriveva Marco Bona Castellotti, in \"Friedrich: un viandante su un mare di luce\":\nLo stesso Bona Castellotti considera questo capolavoro il suo preferito in assoluto, anche se, sempre secondo lui, \u00e8 il preferito della maggior parte della popolazione europea.\nAlla sublimit\u00e0 del creato si unisce il tema dell'errabondo. L'uomo ritratto nel quadro, oltre che solitario, \u00e8 infatti anche un \"homo viator\", un pellegrino alla ricerca di spirituali risposte (come si pu\u00f2 dedurre dal bastone che \u00e8 pure sostegno divino): questa condizione si ricollega alla figura dell'esule \u00abbello di fama e di sventura\u00bb, tipica della cultura romantica."}
{"id": "482980", "revid": "219110", "url": "https://it.wikipedia.org/wiki?curid=482980", "title": "Manele", "text": "Manele (singolare: \"Manea\") \u00e8 un genere musicale balcanico di creazione contemporanea. Questo genere si \u00e8 particolarmente sviluppato nel Sud- Est europeo e viene generalmente considerato dagli intellettuali come una forma di sottocultura. Si tratta di un fenomeno musicale che \u00e8 presente in Turchia, Bulgaria, Serbia, Romania, Bosnia, Montenegro, Grecia, Ungheria e in Albania.\nCaratteristiche.\nManele \u00e8 un mix di musiche orientali che hanno le radici nella musica culturale turca. Denotano una forte influenza balcanica con connotazioni di origine zingara che spesso trattano di temi come l'amore, i nemici, i soldi, l'alcolismo e le difficolt\u00e0 della vita in genere, o di eventi quali feste, nozze, e funerali. \nImpatto culturale.\nIl manele \u00e8 riscontrato particolarmente fra gli strati centrali e pi\u00f9 bassi della societ\u00e0 balcanica. Questo tipo di musica in alcuni paesi \u00e8 escluso dai canali di radio e televisione, \u00e8 interdetto ai festival, nei mezzi di trasporto pubblico, taxi, spazi pubblici, con l'accusa di kitsch, primitivismo, bassa cultura e volgarit\u00e0. In altri paesi, come la Romania, invece, vi sono canali radio e televisione apposta per l\u2019ascolto di tale genere musicale.\nContenuti dei testi.\nIl tema dominante nei testi delle canzoni manele \u00e8 l'amore, spesso difficile o contrastato. Alcune canzoni contengono anche dei testi di temi come il vanto delle doti sessuali, della superiore intelligenza del capo, della capacit\u00e0 di attrarre i membri del sesso opposto con l'ausilio della bella macchina e della ricchezza. A volte tutti questi concetti sono espressi in un'unica canzone. Altre volte incitano alla delinquenza, soprattutto ai furti perseguiti all'estero. Alcuni cantanti usano intenzionalmente delle rime ripetute, semplicistiche e spesso sgrammaticate, a volte con contenuti esplicitamente sessuali e misogini."}
{"id": "482981", "revid": "83531", "url": "https://it.wikipedia.org/wiki?curid=482981", "title": "Wyatt Earp", "text": "Celebre sceriffo, cacciatore di bisonti, giocatore d'azzardo, ladro di cavalli e gestore di saloon nel Selvaggio West americano e delle frontiere minerarie della California e dell'Alaska.\n\u00c8 soprattutto noto per aver partecipato alla sparatoria all'O.K. Corral con i fratelli Virgil e Morgan e con Doc Holliday. La sua leggendaria figura ha ispirato numerosi film western: il regista John Ford lo conobbe personalmente quando, ancora giovane, girava film muti. Dai suoi racconti trasse spunto per uno dei suoi capolavori: \"Sfida Infernale\" (\"My Darling Clementine\").\nBiografia.\nWyatt Earp nacque da Nicholas Porter Earp (1813-1907), un bottaio e agricoltore, e dalla sua seconda moglie Virginia Ann Cooksey (1821-1893). Quinto di nove figli, ricevette il nome di Wyatt in onore di Wyatt Berry Stapp, ufficiale comandante di suo padre durante la guerra messicano-americana.\nNel marzo del 1849 la famiglia Earp lasci\u00f2 Monmouth per la California che per\u00f2 non raggiunsero mai, stabilendosi nello Iowa dove vissero in una fattoria nei pressi di Pella.\nIl 4 marzo 1856 il padre di Wyatt vendette la sua fattoria per fare ritorno a Monmouth, ma una volta l\u00ec non riusc\u00ec a trovare lavoro n\u00e9 come bottaio n\u00e9 come bracciante agricolo. Senza lavoro scelse di diventare guardia municipale e rest\u00f2 in servizio per circa tre anni. L'uomo tuttavia cre\u00f2 una seconda fonte di guadagno grazie al commercio di alcolici scatenando su di s\u00e9 le ire del locale movimento proibizionista. Proprio a causa di queste inimicizie nel 1859 venne processato ed accusato di traffico illegale di alcolici, e, incapace di pagare la multa impostagli dalla sentenza del tribunale, fu costretto a vendere all'asta la sua propriet\u00e0 l'11 novembre 1859. Due giorni dopo la famiglia Earp lasci\u00f2 Mommouth per fare ritorno a Pella. Durante il secondo soggiorno degli Earp a Pella, scoppi\u00f2 la guerra di secessione e i tre fratelli Earp, Newton, James e Virgil, si arruolarono nell'esercito unionista l'11 novembre 1861. Poich\u00e9 aveva solo tredici anni, il giovane Wyatt non venne accettato nell'esercito per unirsi ai suoi fratelli, nonostante i suoi numerosi tentativi che lo videro per\u00f2 costantemente ripreso dal padre e riportato a casa. Dopo essere stato gravemente ferito a Fredericktown, suo fratello James fece ritorno a casa nell'estate del 1863, mentre Newton e Virgil combatterono al fronte diverse battaglie prima di fare ritorno a casa sani e salvi.\nIl soggiorno in California.\nIl 12 maggio 1864 la famiglia Earp si un\u00ec ad una carovana diretta in California. Alla fine dell'estate del 1865 Wyatt e suo fratello Virgil trovarono lavoro nella compagnia di trasporti del noto finanziere Phineas Banning, e presero servizio lungo la linea di trasporti nella Imperial Valley. Nella primavera del 1866 Wyatt inizi\u00f2 a lavorare come capo carovana lungo la rotta Wilmington-Prescott in Arizona. Nel 1868 venne assunto per fare la stessa attivit\u00e0 per conto di una compagnia che trasportava materiali e rifornimenti per conto della compagnia ferroviaria Union Pacific Railroad. Diversi biografi sostengono che fu durante questo periodo che il giovane Earp venne iniziato al gioco d'azzardo e inizi\u00f3 la sua attivit\u00e0 di arbitro di pugilato, incontrandosi tra gli altri con pugili del calibro di John Shanssey e Mike Donovan.\nLa carriera di sceriffo.\nNella primavera del 1868 la famiglia Earp si trasfer\u00ec a Lamar, una cittadina del Missouri, dove il padre di Wyatt divenne lo sceriffo locale. Quando Nicholas Earp rassegn\u00f2 le dimissioni per diventare giudice di pace il 17 novembre 1869, Wyatt venne eletto sceriffo al suo posto.\nIl 10 gennaio 1870 Wyatt spos\u00f2 la sua prima moglie Urilla Sutherland (1849-1870), proveniente da una famiglia di origini newyorchesi. Tuttavia il loro matrimonio fu relativamente breve a causa della morte della donna, le cui cause di decesso sono ancora incerte (forse per un attacco di tifo). In seconde nozze, nel 1878, Wyatt Earp spos\u00f2 Celia Ann Blaylock (1850-1888), e in terze nozze, nel 1882, la ballerina Josephine Sarah Marcus (1861-1944), accanto alla quale oggi i suoi resti giacciono.\nDodge City, Kansas.\nA partire dal 1875, Dodge City era diventata una delle stazioni ferroviarie pi\u00f9 importanti della linea servita dalla compagnia Chisholm Trail. Circa nel maggio 1876 Wyatt Earp fu nominato assistente dello sceriffo di Dodge City, Lawrence Deger, e trascorse l'inverno del 1876-77 nella cittadina di Deadwood, South Dakota, in piena corsa all'oro. In primavera torn\u00f2 a Dodge City su richiesta del sindaco James H. Kelley.\nNell'ottobre 1877, il fuorilegge Dave Rudabaugh rapin\u00f2 una filiale della Sante Fe Railroad e fugg\u00ec a sud. A Earp fu affidato l'incarico di mettersi sulle sue tracce, e Wyatt insegu\u00ec senza sosta Rudabaugh per tutto il Texas, da Fort Clark, a Fort Griffin, ma senza mai riuscire a catturarlo. L'11 maggio 1878, i giornali di Dodge riportarono la notizia che Earp era tornato in citt\u00e0, e il \"Times\" fece notare che il 14 maggio era stato riconfermato nel ruolo di vice, questa volta dello sceriffo Charlie Bassett. Nell'estate del 1878, Ed Morrison e una dozzina di altri cowboy si misero a terrorizzare la citt\u00e0, galoppando a gran velocit\u00e0 lungo Front Street. La banda entr\u00f2 nel Long Branch Saloon, distruggendo gli arredi del locale, ed importunando i clienti. Informato dei fatti, Earp si rec\u00f2 al saloon ma appena entrato si trov\u00f2 puntate addosso numerose pistole; secondo un'altra versione dei fatti, solo tre o cinque cowboy erano nel locale al momento dell'arrivo di Wyatt. In entrambe le versioni, Doc Holliday stava giocando a carte nel retro e punt\u00f2 la pistola alla testa di Morrison, costringendo lui e i suoi uomini a gettare le armi. Earp diede sempre merito a Holliday di avergli salvato la vita quel giorno, e i due divennero amici.\nIl 26 luglio 1878, George Hoyt (riportato in alcune cronache dell'epoca come \"Hoy\") ed altri cowboy ubriachi si misero a sparare verso le 3 di notte all'interno del Comique Theater di Dodge City. Fortunatamente, non ci furono morti o feriti. Wyatt Earp e l'agente Bat Masterson risposero al fuoco, insieme a vari altri cittadini accorsi sul posto, appena avvertiti dell'accaduto. La banda fugg\u00ec a cavallo ma all'altezza del ponte sul fiume Arkansas, Hoyt cadde da cavallo, colpito a un braccio o a una gamba. A posteriori Earp raccont\u00f2 al suo biografo Stuart Lake di aver visto la sagoma di Hoyt che si stagliava contro l'orizzonte mattutino, e di aver sparato un colpo mortale uccidendolo sul colpo; tuttavia il \"Dodge City Times\" riport\u00f2 la notizia che Hoyt era deceduto il 21 agosto seguente a causa di una gangrena alla gamba che aveva reso necessaria l'amputazione dell'arto.\nTombstone, Arizona.\nIl 9 settembre 1879, Earp diede le dimissioni dalle forze di polizia di Dodge City e si mise in viaggio verso Las Vegas nel New Mexico con l'amante dell'epoca Mattie Blaylock, il fratello Jim, e la moglie di questi, Bessie. A Las Vegas il gruppo si riun\u00ec con Doc Holliday e la sua compagna Big Nose Kate, e tutti insieme si recarono a Prescott, in Arizona. Wyatt, Virgil Earp, e James Earp arrivarono a Tombstone con le rispettive compagne il 1\u00ba dicembre 1879, mentre Doc Holliday rimase a Prescott.\nLa citt\u00e0 di Tombstone era stata fondata il 5 marzo 1879 con una popolazione di circa 100 persone. Gli Earp arrivarono nove mesi dopo, quando la popolazione era gi\u00e0 salita a 1000 residenti.\nIn aprile o maggio del 1880 Wyatt venne assunto dall'agente della Wells Fargo Fred J. Dodge come parte della scorta armata alle diligenze della compagnia. A fine luglio 1880, arriv\u00f2 anche il fratello pi\u00f9 giovane Morgan, lasciando la moglie Lou a Temescal, California (vicino a San Bernardino). Anche Warren Earp si trasfer\u00ec a Tombstone. Doc Holliday arriv\u00f2 da Prescott in settembre, rimpinguato dai lauti guadagni ottenuti con il gioco d'azzardo (barando).\nLo sceriffo della Contea di Cochise Charles A. Shibell reclut\u00f2 Wyatt come agente operativo degli US Marshals di Tombstone il 28 luglio 1880, ed Earp pass\u00f2 il suo lavoro di agente di scorta alla Wells Fargo al fratello minore Morgan.\nIl 28 ottobre 1880, lo sceriffo di Tombstone Fred White cerc\u00f2 di disperdere un gruppo di cinque ubriachi che in piena notte si erano messi a sparare alla luna su Allen Street. Il vice sceriffo Earp si trovava l\u00ec vicino nell'Owens Saloon, sebbene disarmato. Sent\u00ec i colpi di pistola e corse sulla scena, dopo aver preso in prestito una pistola da Fred Dodge, per dare manforte a White. Egli vide il tentativo dello sceriffo di disarmare Curly Bill Brocius che per\u00f2 riusc\u00ec a sparargli all'inguine prima di mollare la pistola. Allora Earp spar\u00f2 a Brocius, colpendolo di striscio, poi lo prese per il bavero e gli disse di alzarsi in piedi. Brocius chiese: \u00abChe cosa ho fatto?\u00bb. Fred Dodge giunse in loco, e anni dopo ricord\u00f2 la scena che si trov\u00f2 davanti agli occhi in una lettera a Stuart Lake:\nIn seguito Earp alter\u00f2 leggermente la storia, dicendo a John H. Flood Jr. di non avere visto la pistola di Brocius cadere a terra perch\u00e9 era buio, e di essersene accorto solo dopo, sparandogli pensando che fosse ancora armato.\nMichael O'Rourke, un giocatore d'azzardo locale, uccise Henry Schneider, ingegnere capo della Tombstone Mining &amp; Milling Company, giustificandosi con un atto di legittima difesa. Schneider era molto benvoluto, e cos\u00ec una folla di minatori decise di vendicarlo linciando O'Rourke impiccandolo a un albero. La biografia di Earp scritta da Lake descrive Wyatt Earp che da solo riesce a disperdere la folla inferocita distogliendola dal suo proposito, ma i resoconti dell'epoca del \"The Epitaph\" danno credito a Ben Sippy di aver calmato la gente, assistito da Virgil Earp, Wyatt Earp, e Johnny Behan. Nondimeno, la versione di Lake aggiunse un alone di leggenda alla figura di Earp come uomo di legge.\nSparatoria all'O.K. Corral.\nL'episodio chiave che port\u00f2 alla sparatoria pi\u00f9 celebre che vide coinvolto Wyatt Earp, fu un tentativo di assalto alla diligenza avvenuto il 15 marzo 1881, nel quale persero la vita due persone, il conducente Eli \"Budd\" Philpot e un passeggero di nome Peter Roerig. All'epoca Wyatt Earp concorreva all'elezione di sceriffo della Contea di Cochise e aveva come avversario Johnny Behan. Wyatt afferm\u00f2 in seguito di aver cercato di indurre Ike Clanton a rivelare i nomi degli assalitori promettendogli di consegnargli la taglia offerta dalla Wells Fargo, titolare della diligenza assaltata. Probabilmente Wyatt era convinto che la gloria per aver acciuffato i rapinatori della diligenza l'avrebbe sostenuto nella corsa all'elezione di sceriffo, e afferm\u00f2 che Ike Clanton avesse rifiutato l'offerta dopo che i veri responsabili della rapina erano stati tutti uccisi in altri episodi. Ike Clanton, da parte sua, afferm\u00f2 al processo che Wyatt e Doc Holliday fossero entrambi coinvolti nella rapina e che cercarono di ucciderlo perch\u00e9 lui ne era a conoscenza, ma non riusc\u00ec mai a spiegare per quale motivo, come lui stesso disse, i due avrebbero dovuto rivelargli una notizia del genere.\nLa sparatoria ebbe luogo il 26 ottobre 1881, poco dopo le 14:30, in una stretta striscia di terreno non ancora assegnata nota come \"lotto 2\", nel 17\u00ba blocco, non molto distante dall'ingresso posteriore del \"corral\" (ricovero per cavalli) di Tombstone, in Arizona. I fratelli Wyatt Earp, Morgan Earp e Virgil Earp con Doc Holliday ingaggiarono uno scontro a fuoco con Billy Claiborne, Frank McLaury, Tom McLaury, Billy Clanton e Ike Clanton. In trenta secondi furono sparati una trentina di colpi di pistola. I due McLaury furono uccisi, cos\u00ec come Billy Clanton, mentre Billy Claiborne e Ike Clanton fuggirono perch\u00e9 disarmati. Sull'altro fronte, Morgan Earp, Virgil Earp e Doc Holliday rimasero feriti, ma sopravvissero tutti.\nSebbene abbia causato un numero relativamente basso di vittime, questo scontro a fuoco viene generalmente indicato come il pi\u00f9 celebre del Far West. \u00c8 molto pi\u00f9 noto di altre sparatorie dove le vittime furono anche pi\u00f9 numerose (ad esempio la sparatoria dei quattro morti in cinque secondi, che coinvolse lo sceriffo di El Paso e il pistolero Dallas Stoudenmire, o la sparatoria di Hide Park nel Kansas) ed \u00e8 divenuto rappresentativo di quell'epoca e di quei vasti territori di \"frontiera\" dove tutto era ancora da scoprire e da costruire, ma dove la legge non era ancora arrivata o vi era rappresentata troppo debolmente per poter scoraggiare i soprusi e le violenze di lestofanti e fuorilegge.\nVita dopo Tombstone.\nLa sparatoria di Tombstone dur\u00f2 solo 30 secondi, ma fin\u00ec per condizionare l'esistenza di Earp per tutto il resto della sua vita. Dopo la sparatoria all'O.K. Corral, Frank Stilwell e i suoi complici cercarono di eliminare gli Earp per rappresaglia. Virgil Earp venne ferito e perse un braccio. Morgan Earp venne assassinato il 18 marzo 1882. Due giorni dopo, il 20 marzo, Stilwell, a quel tempo aiutante dello sceriffo della Contea di Cochise Johnny Behan, e Ike Clanton cercarono di tendere un agguato agli Earp a Tucson ma vennero intercettati da Wyatt. Stilwell venne freddato da Wyatt Earp a colpi di doppietta. L'omicidio di Stilwell avvi\u00f2 la serie di episodi di violenza poi noti come \"vendetta degli Earp\". Poich\u00e9 le sue azioni avevano iniziato a ricevere \"troppa\" attenzione da parte della stampa nazionale dopo l'uccisione di Stilwell, e Behan aveva spiccato un mandato di cattura nei suoi confronti, Wyatt lasci\u00f2 l'Arizona con suo fratello Warren, Holliday, Sherman McMaster, \"Turkey Creek\" Jack Johnson e Texas Jack Vermillion. Il gruppo fece sosta ad Albuquerque, New Mexico, dove Wyatt e compagnia si incontrarono con il vice sceriffo Bat Masterson, amico di Earp. Masterson si rec\u00f2 con loro a Trinidad, Colorado, citt\u00e0 della quale divenne successivamente sceriffo.\nNel maggio 1882 Wyatt Earp part\u00ec alla volta di Gunnison, Colorado, insieme a McMaster, Vermillion e Warren Earp. L\u00ec Doc Holliday e Wyatt Earp si incontrarono nuovamente nel giugno 1882, dopo che Earp era intervenuto in favore dell'amico che era accusato di omicidio e stava per essere arrestato. Earp vide Holliday per l'ultima volta nell'inverno del 1886, nella hall del Windsor Hotel. Josephine Marcus descrisse lo scheletrico Holliday che tossiva di continuo e si teneva in piedi a stento.\nSuccessivamente, a San Francisco Wyatt si fece una reputazione come giocatore d'azzardo e proprietario di una scuderia di cavalli.\nWyatt e Josephine rimasero a San Francisco per circa nove mesi fino all'inizio del 1883 e poi si trasferirono a Silverton, Colorado.\nNel 1884 Earp arriv\u00f2 a Eagle City, Idaho, insieme a Josephine, ai fratelli Warren e James, e alla moglie di James, Bessie. Eagle City era all'epoca una localit\u00e0 dove era in corso la febbre dell'oro; attualmente \u00e8 una citt\u00e0 fantasma completamente abbandonata situata nella Contea di Shoshone, Idaho. Dapprima Earp si un\u00ec ai cercatori d'oro e in seguito apr\u00ec un saloon chiamato \"The White Elephant\". Fu nominato vice sceriffo della zona, e prese parte in diverse controversie sulla propriet\u00e0 di miniere e giacimenti. Il 28 marzo, un minatore di nome Bill Buzzard stava costruendo una casa sul terreno di propriet\u00e0 di Jack Enright, e i due uomini cominciarono a discutere animatamente. Buzzard spar\u00f2 diversi colpi di arma da fuoco a Enright con il suo fucile Winchester, poi entrambi gli schieramenti si assestarono su posizioni difensive sparandosi a vicenda. Earp e il fratello James aiutarono a sedare gli animi e a risolvere pacificamente la questione.\nNel 1887, Earp e Josephine si trasferirono a San Diego, California, dove stava per arrivare la ferrovia e si prospettava l'esplosione di un boom edilizio che poteva garantire grossi profitti. La coppia rimase in citt\u00e0 per circa quattro anni, soggiornando al Brooklyn Hotel. Earp riusc\u00ec a speculare sul mercato immobiliare di San Diego, e divenne proprietario di quattro saloon e case da gioco tra il 1887 e il 1896, tutti situati nella zona \"rispettabile\" della citt\u00e0. Nello stesso periodo Wyatt cominci\u00f2 ad interessarsi alle corse dei cavalli e all'organizzazione di incontri di pugilato, arrivando anche ad arbitrare alcuni match a San Diego, Tijuana, e San Bernardino. Nel 1891 gli Earp fecero ritorno a San Francisco per permettere a Josephine di stare vicina alla famiglia della sua sorellastra Henrietta; Wyatt mantenne il controllo delle sue propriet\u00e0 a San Diego, ma in seguito non fu pi\u00f9 in grado di pagare le tasse e vendette tutti i locali.\nIl 2 dicembre 1896, Earp fu sorprendentemente scelto per arbitrare l'incontro di pugilato dei pesi massimi Bob Fitzsimmons vs. Tom Sharkey al Mechanics' Pavilion di San Francisco; un match molto atteso. Fitzsimmons era dato per favorito, ma Earp ferm\u00f2 l'incontro all'ottava ripresa affermando che Fitzsimmons aveva colpito Sharkey con un colpo proibito sotto la cintura, sebbene nessuno se ne fosse accorto, e decret\u00f2 l'inaspettata vittoria di Sharkey indispettendo il pubblico, circa 15,000 spettatori. Si ipotizza che Earp abbia \"truccato\" il match perch\u00e9 aveva scommesso sulla vittoria di Sharkey.\nCorsa all'oro del Klondike.\nMentre si trovava a Yuma, Wyatt venne a conoscenza della febbre dell'oro che era in corso nello Yukon. Il 5 agosto 1897, Wyatt e Josephine partirono alla volta di San Francisco. Era loro intenzione imbarcarsi su una nave diretta in Alaska, ma la partenza dovette essere posticipata di sette settimane a causa di un infortunio causato a Wyatt da una caduta da cavallo. Josephine scopr\u00ec di essere incinta, ma poco tempo dopo sub\u00ec un aborto. Riuscirono finalmente a partire il 21 settembre 1897. Giunsero a Dawson nello Yukon a fine settembre, ma la coppia vi rimase solamente un mese. Spostandosi a nord, a Wyatt fu offerto un lavoro come sceriffo a Wrangell, Alaska, ma esercit\u00f2 per soli 10 giorni. Josephine rimase nuovamente incinta, e gli Earp tornarono a San Francisco l'11 ottobre a bordo della nave \"City of Seattle\". La moglie di Wyatt abort\u00ec per la seconda volta.\nLa coppia trascorse l'inverno a Wrangell prima di tornare a Dawson e raggiungere in seguito la citt\u00e0 di Rampart sul fiume Yukon. Gli Earp presero in affitto una baracca da Rex Beach per $100 al mese e vi passarono l'inverno 1898-1899.\nSi spostarono poi a St. Michael dove Wyatt apr\u00ec un piccolo negozio nella primavera 1899, vendendo birra e sigari per la Alaska Commercial Company. Ma Tex Richard, amico di Wyatt, gli scrisse una lettera consigliandogli di lasciare la cittadina perch\u00e9 troppo lontana dalle opportunit\u00e0 offerte dalla vera \"corsa all'oro\" e di trasferirsi a Nome in Alaska.\nSeattle e Nome in Alaska.\nEarp arriv\u00f2 a Seattle, Washington, con l'idea di aprire un saloon/casa da gioco. Il 25 novembre 1899, il \"Seattle Star\" lo descrisse come un \"uomo di grande reputazione tra zotici e criminali\". Il \"Seattle Daily Times\" fu anche pi\u00f9 negativo, annunciando il suo arrivo in un breve articolo e scrivendo che aveva reputazione in Arizona di essere un \"uomo cattivo\".\nAssociandosi con Thomas Urquhart, noto giocatore d'azzardo locale, Earp apr\u00ec il saloon \"Union Club\" a Pioneer Square. Il \"Seattle Star\" scrisse che due settimane dopo l'inaugurazione, il locale era gi\u00e0 molto frequentato. Poich\u00e9 il gioco d'azzardo era illegale, anche se ampiamente tollerato, il 23 marzo 1900 il procuratore legale dello Stato di Washington fece causa a vari tenutari di sale da gioco, inclusi Earp e il suo socio. Gli arredi della sala da gioco furono confiscati e bruciati.\nIl 14 giugno 1900, Wyatt e Josephine si imbarcarono sul piroscafo \"SS Alliance\" da Seattle, con destinazione la citt\u00e0 di Nome in Alaska. Nella cittadina di circa 20,000 abitanti, aprirono un albergo chiamato \"The Dexter\" dove era presente anche una bisca per il gioco d'azzardo. A Nome Wyatt fu arrestato due volte per reati minori, inclusa ubriachezza molesta, sebbene non fu mai processato. Molti membri della legge furono corrotti per non dare seguito alle accuse. Il 6 luglio 1900, Warren Earp, fratello di Wyatt, fu ucciso a colpi di arma da fuoco in un saloon a Willcox, Arizona. Wyatt venne a sapere della morte poco tempo dopo, e nonostante alcune ricerche moderne abbiano reso plausibile che egli si fosse recato in Arizona per vendicare la morte del fratello, la distanza e il tempo necessario per il viaggio furono di impedimento, e non esistono prove contemporanee a supporto di tale ipotesi.\nNel novembre 1901, all'et\u00e0 di 40 anni, Josephine rimase nuovamente incinta (ma successivamente perdette il bambino), e lei e Wyatt decisero cos\u00ec di lasciare l'Alaska. Vendettero le quote del Dexter al loro socio, Charlie Hoxie.\nWyatt e compagna lasciarono l'Alaska a bordo della \"SS Roanoke\" ed arrivarono a Los Angeles il 13 dicembre 1901, prendendo alloggio allo Hollenbeck Hotel.\nLos Angeles.\nNel 1910, all'et\u00e0 di 62 anni, Wyatt Earp fu assunto dal Los Angeles Police Department come \"cacciatore\" di criminali da recuperare in Messico, occupazione che svolse con caparbiet\u00e0 e diligenza. Tale lavoro port\u00f2 Wyatt al suo ultimo confronto armato. Nell'ottobre 1910, gli fu chiesto dall'ex commissario di polizia di Los Angeles H. L. Lewis di dirigere e proteggere una spedizione di topografi della American Trona Company che stava cercando di mappare alcune miniere situate nel deserto del Mojave nella zona controllata dalla compagnia rivale California Trona Company. Wyatt e il gruppo di esperti venivano visti come degli intrusi non autorizzati in territori di propriet\u00e0 privata e furono accolti con le armi dai rappresentanti dell'altra compagnia. Secondo alcuni resoconti, Wyatt estrasse dal cappotto un fucile Winchester, sparando ai piedi del federale Stafford W. Austin intimandogli: \u00abStai indietro o ti faccio saltare le cervella, o non mi chiamo pi\u00f9 Wyatt Earp\u00bb.\nIl 23 luglio 1911, Earp venne arrestato a Los Angeles con l'accusa di aver cercato di truffare al gioco J. Y. Peterson, un agente immobiliare. Dato che i soldi non avevano cambiato mano, l'accusa nei confronti di Earp fu ridotta a vagabondaggio e Earp fu rilasciato dietro pagamento di una multa di 500 dollari.\nGli Earp acquistarono un piccolo cottage a Vidal. A partire dal 1911 e fin quasi alla morte di Wyatt, i coniugi Earp trascorsero l'estate a Los Angeles e il resto dell'anno nel cottage di Vidal nel deserto.\nCirca nel 1923, Charles Welsh, ingegnere ferroviario in pensione che Earp conosceva fin dai tempi di Dodge City, invit\u00f2 gli Earp a far visita alla sua famiglia a San Bernardino.\nQuando la famiglia di Welsh si trasfer\u00ec a Los Angeles, gli Earp accettarono l'invito di stare insieme a loro per qualche tempo fino a quando non avessero trovato a loro volta una sistemazione in citt\u00e0. Wyatt Earp e Josephine presero in affitto un bungalow l\u00ec vicino, e la figlia di Charlie Welsh, Grace Spolidora, ricorda che la moglie di Earp, non avendo mai avuto propensione alle faccende domestiche, si occupava molto poco dei mestieri o di cucinare per il marito. Lei e sua sorella Alma si preoccuparono del modo nel quale Josephine si occupava di Wyatt. Anche quando era seriamente malato, raramente cucinava per lui, e dovevano essere Spolidora, e le sorelle, a portargli qualcosa di caldo da mangiare.\nLegami con la nascente industria cinematografica.\nVivendo a Los Angeles nell'ultima parte della sua vita, Wyatt Earp divenne un consulente non retribuito per diversi film western dell'epoca del muto agli albori del cinema. Nel 1915, Earp visit\u00f2 il set del film \"Il meticcio della foresta\" (\"The Half-Breed\") del regista Allan Dwan, con protagonista Douglas Fairbanks.\nEarp fece amicizia con William Hart e Tom Mix, due dei pi\u00f9 famosi attori western dell'epoca. Hart era molto attento al realismo nelle sue interpretazioni, e probabilmente chiese consiglio a Earp circa la reale vita dei cowboy di frontiera. Spesso Earp si recava a trovare sul set il regista John Ford. In seguito il figlio di Ford, Patrick, scrisse: \"Mio padre era molto in buoni rapporti con Wyatt Earp, e anche se ero un bambino me lo ricordo\". Conobbe anche il giovanissimo John Wayne, impegnato allora sul set come aiuto di scena, che divenne un suo grande ammiratore e per lui fu sempre un riferimento nella carriera di attore.\nNel 1916, Earp and\u00f2 insieme allo scrittore Jack London, che aveva conosciuto a Nome in Alaska, a visitare il set del regista Raoul Walsh, che stava girando un film in uno studio della Mutual Film a Edendale, California. Walsh invit\u00f2 i due uomini a cena. Durante la cena, si un\u00ec a loro anche Charlie Chaplin, che rimase molto impressionato dall'ex sceriffo di Tombstone.\nNei primi anni venti, Wyatt Earp fu insignito del titolo onorario di vice sceriffo della Contea di San Bernardino.\nMorte.\nWyatt Earp era l'ultimo sopravvissuto dei fratelli Earp e l'unico ancora in vita della sparatoria all'O.K. Corral quando il 13 gennaio 1929 mor\u00ec all'et\u00e0 di ottant'anni nel suo piccolo bungalow in affitto al numero 4004 W di 17th Street, a Los Angeles, a causa di una cronica infezione delle vie urinarie. Il \"Los Angeles Times\" riport\u00f2 la notizia che Earp era malato di fegato da tre anni. Suo fratello Newton era morto circa un mese prima, il 18 dicembre 1928. Wyatt Earp mor\u00ec senza figli: ne ebbe uno dalla prima moglie nel 1870, che per\u00f2 mor\u00ec a un solo giorno di vita. La figlia di Charlie Welsh, Grace Spolidora, e sua nuora, Alma, furono le uniche testimoni della cremazione del corpo di Wyatt. Josephine era apparentemente troppo addolorata per assistere.\nRelazione con Josephine Marcus.\nJosephine scrisse nelle sue memorie di aver sposato Wyatt Earp nel 1892 a bordo dello yacht del multimilionario Lucky Baldwin sulle coste della California. Raymond Nez scrisse che i suoi nonni avevano presenziato alla cerimonia, ma non esiste nessuna registrazione ufficiale del matrimonio.\nLa relazione sentimentale tra Earp e Josephine fu sempre burrascosa, poich\u00e9 lei era dedita al gioco d'azzardo e lui le era spesso infedele. Wyatt Earp frequent\u00f2 numerose altre donne durante il loro rapporto, e spesso Josephine era al corrente delle sue relazioni extraconiugali. Negli anni venti, Earp diede a Josephine documenti legali firmati e tasse di deposito per un contratto di locazione petrolifera a Kern County, California. Lei perse la propriet\u00e0 al gioco e gli nascose la verit\u00e0 circa la reale proficuit\u00e0 dell'investimento. Earp diffidava delle capacit\u00e0 della moglie di gestire le sue finanze e prese accordi con la sorellastra Henrietta Lenhardt di occuparsi del mantenimento di Josephine una volta che lui fosse morto. Nel febbraio 1926, Josephine intent\u00f2 causa alla sorella reclamando la libert\u00e0 di disporre liberamente delle sue finanze.\nWyatt Earp nella cultura di massa.\nCinema.\nLa figura di Wyatt Earp ha ispirato numerosi registi che hanno girato film western (e non) incentrati sulla sua figura:\nTelevisione.\nIn tv \u00e8 interpretato da Don Collier nella serie televisiva \"Wagon Train\" nell'episodio \"The Silver Lady\" (1965); da John Alderson nella storia \"The Gunfighters\" (1966) della serie tv \"Doctor Who\", dove il TARDIS si materializza a Tombstone poco tempo prima della sparatoria all'O.K. Corral. Nel 1968 viene interpretato da Ron Soble nell'episodio \"Lo spettro di una pistola\" della serie \"Star Trek\". Nel film tv del 1983 \"I Married Wyatt Earp\" diretto da Michael O'Herlihy, e tratto dalle memorie della moglie Josephine Earp, \u00e8 Bruce Boxleitner a recitare nel ruolo di Wyatt Earp. La figura di Wyatt Earp ricompare in televisione nella serie tv \"Deadwood\", interpretato da Gale Harold. Wyatt Earp viene citato nell'episodio 5x22 di \"Modern Family\" in cui Cam afferma di avere una fibbia indossata dallo stesso Wyatt. \"Westworld - Dove tutto \u00e8 concesso\", serie televisiva ideata da Jonathan Nolan e Lisa Joy e trasmessa su HBO nel 2016: ambientata in un futuristico parco divertimenti a tema western, il nome del personaggio pi\u00f9 malvagio \u00e8 Wyatt. A lui \u00e8 stato dedicato la serie televisiva Wynonna Earp, sua nipote che ha ereditato la maledizione della famiglia Earp e che ora \u00e8 costretta a rimandare all'inferno i criminali, ora divenuti demoni, che suo nonno una volta uccise.\nFumetto.\nA Wyatt Earp \u00e8 dedicato il 6\u00b0 volume della serie \"I protagonisti\" di Rino Albertarelli, pubblicato dalla Daim Press (ora Sergio Bonelli Editore) nel febbraio 1975; l'autore d\u00e0 una connotazione fortemente negativa del personaggio, basandosi soprattutto sulle memorie scritte dalla cognata di Wyatt, Allie Sullivan.\nIl personaggio compare inoltre due volte nella \"Saga di Paperon de' Paperoni\", nel capitolo 8 (\"L'argonauta del Fosso dell'Agonia Bianca\") e nell'8 bis (\"La prigioniera del fosso dell'agonia bianca\"), entrambi ambientati durante la corsa all'oro del Klondike. \u00c8 da segnalare anche la serie regolare Marvel Comics intitolata appunto \"Wyatt Earp\", durata 34 numeri che sono stati pubblicati in USA dal 1955 al 1973.\nNel fumetto di Lucky Luke intitolato \"O.K. Corral\", pubblicato nel 1997, Lucky Luke aiuta Wyatt Earp e i suoi fratelli, per permettere elezioni oneste nella citt\u00e0 di Tombstone."}
