{"id": "445686", "revid": "117899854", "url": "https://it.wikipedia.org/wiki?curid=445686", "title": "Filosofia moderna", "text": "La filosofia moderna si fa iniziare con l'Umanesimo (XIV secolo circa) dalla rivalutazione dell'uomo e della sua esperienza eminentemente terrena, e terminare con la figura di Immanuel Kant (1724-1804) che aprir\u00e0 la strada al Romanticismo e alla filosofia contemporanea. Il tratto distintivo di quest'epoca \u00e8 un accentuato antropocentrismo, unito pur sempre ad un costante riferimento a valori assoluti, fino a quando in alcuni pensatori, soprattutto verso la fine del XVIII secolo con l'Illuminismo, si avr\u00e0 l'abbandono di un tale connubio, che porter\u00e0 all'inizio della post-modernit\u00e0 tipica del positivismo e dell'et\u00e0 odierna.\nUmanesimo e Rinascimento.\nLa filosofia rinascimentale vide una rinascita del neoplatonismo e del pensiero di Plotino, identificato allora interamente con quello di Platone; in esso erano presenti inoltre concetti propri dell'aristotelismo. Tra gli esponenti di spicco del neoplatonismo vi fu in Germania Nicola Cusano. Questi formul\u00f2 una metafisica basata su quella che era stata definita teologia negativa nelle opere risalenti al V secolo attribuite a Pseudo-Dionigi l'Areopagita, affermando (e interpretando Socrate secondo la scuola di pensiero risalente a Platone) che vero sapiente \u00e8 colui che, sapendo di non sapere, possiede perci\u00f2 una \"dotta ignoranza\": da un lato riconosce che Dio \u00e8 al di l\u00e0 di tutto, persino del pensiero, ed \u00e8 perci\u00f2 irraggiungibile dalla filosofia; dall'altro per\u00f2 Dio va ammesso quantomeno sul piano dell'essere, perch\u00e9 \u00e8 la meta a cui la ragione aspira. La filosofia deve culminare cos\u00ec nella religione. Dio pertanto \u00e8 il fondamento della razionalit\u00e0, ma di Lui possiamo avere solo una conoscenza intuitiva perch\u00e9 la Verit\u00e0 non \u00e8 qualcosa da possedere ma da cui si viene posseduti.\nIn Italia abbiamo Marsilio Ficino e Pico della Mirandola. Ficino concep\u00ec il platonismo come una vera e propria preparazione alla fede cristiana, intitolando la sua opera pi\u00f9 celebre \"Theologia platonica\". Mentre Pico della Mirandola concili\u00f2 il platonismo con l'aristotelismo, esaltando il valore dell'uomo come l'unico essere vivente a cui Dio abbia concesso il dono della libert\u00e0.\nIn un tale rinnovato clima culturale riprese vigore una disciplina emblematica di questo periodo: l'alchimia, che funse per certi aspetti da apripista alla chimica e alla scienza moderna. Cultore dell'alchimia fu in particolare Giordano Bruno, che anticip\u00f2 per via filosofica le scoperte dell'attuale astronomia, introducendo il concetto di infinito in rottura con la visione geocentrica dell'universo.\nLa rivoluzione scientifica.\nIn questo ambito, un ruolo centrale assume la scienza, che, staccandosi da sistemi e visioni trascendenti, si rivolge sempre pi\u00f9 ad indagare il campo della natura attraverso gli strumenti matematici, grazie alle ricerche di scienziati e pensatori come Niccol\u00f2 Copernico, Francesco Bacone, Galileo Galilei, Renato Cartesio, Isaac Newton.\nMentre nella filosofia classica il metodo scientifico per eccellenza era considerato quello matematico-deduttivo, basato sull'ideale aristotelico di poter giungere all'essenza della realt\u00e0 tramite un processo dimostrativo innescato dai princ\u00ecpi primi dell'intelletto, nell'et\u00e0 moderna esso si trasforma, diventando un metodo \"sperimentale\": si inizia cio\u00e8 a considerare scienza solo quell'insieme di conoscenze ricavate dall'esperienza e valide per l'esperienza. E poich\u00e9 ogni esperimento deve essere pur sempre guidato da un\"'ipotesi\" di partenza, seguendo criteri ben precisi, il nuovo metodo scientifico viene detto ipotetico-sperimentale.\nGalileo Galilei per primo progett\u00f2 un'analisi dell'esperienza limitata agli aspetti quantitativi della realt\u00e0, rinunciando alla conoscenza delle qualit\u00e0 e delle essenze (che era il proposito della filosofia classica-aristotelica). Con Galilei, alla matematica resta comunque assegnato un ruolo fondamentale. Si pu\u00f2 dire che egli congiunse i vantaggi del metodo matematico con quello sperimentale. Basti pensare alle leggi sulla caduta dei gravi, elaborate da Galilei anzitutto come ipotesi matematiche, e poi controllate con esperimenti appositamente costruiti.\nContemporaneo di Galilei fu Francesco Bacone, il quale invece si pose in polemica aperta contro il metodo matematico-deduttivo di Aristotele. Bacone pose l'induzione a fondamento della scienza, ossia un procedimento che risalga dai casi particolari fino a leggi universali. Egli tent\u00f2 di costruire un metodo rigoroso (l\"'Organum\"), al quale egli voleva ricondurre ogni aspetto della realt\u00e0, tramite il quale poter evitare quei pregiudizi (gli \"Idola\") che ostacolerebbero una reale precezione dei fenomeni della natura. In seguito anche Newton aderir\u00e0 al metodo induttivista di Bacone; \u00e8 da notare come anche Newton si serve della matematica per descrivere i fenomeni (si pensi alle leggi di gravitazione universale), ma con lui viene a cadere quella fede in una struttura matematica dell'universo che ancora Galileo considerava alla base delle sue dimostrazioni.\nIl razionalismo cartesiano.\nInserendosi nell'ambito della rivoluzione scientifica, Cartesio si propose di ricercare la verit\u00e0 attraverso la filosofia; per fare questo, egli ne spost\u00f2 il baricentro dal \"fine\" al \"mezzo\", cio\u00e8 concentrandosi pi\u00f9 sul metodo da seguire che sugli obiettivi da raggiungere. In maniera simile a Bacone (ma partendo da una prospettiva opposta), egli intendeva ricostruire l'\u00abedificio del sapere\u00bb, fondandolo su un'autonomia della ragione. Nacque cos\u00ec il concetto di \"sistema filosofico\", ossia di un sistema che viene costruito a partire dalle fondamenta.\nCartesio ritenne che criterio basilare della verit\u00e0 sia l'evidenza, ci\u00f2 che appare semplicemente e indiscutibilmente certo. Dopo aver scartato la possibilit\u00e0 che una tale evidenza scaturisca dalla percezione sensibile, o anche dalle conoscenze matematiche e geometriche, Cartesio si convinse che l'unica certezza che resta all'uomo \u00e8 il fatto in s\u00e9 di dubitare, perch\u00e9 nel dubbio non si pu\u00f2 dubitare del dubbio stesso. Egli in un certo senso riprese Agostino, ma capovolgendone la prospettiva: per Agostino, infatti, il dubbio era espressione della verit\u00e0 (e questa ne rimaneva al di sopra); Cartesio invece afferm\u00f2 che il dubbio fa scaturire la verit\u00e0, cio\u00e8 \"precede\" la verit\u00e0 stessa. Il fatto di dubitare (\"Cogito\") \u00e8 la condizione che mi permette di dedurre l'essere o la verit\u00e0: \"Cogito ergo sum\", ovvero \u00abdubito, quindi sono\u00bb. Il dubbio, cos\u00ec, diventa \"metodico\": arrivando a giustificarsi da s\u00e9 (e non sulla base della verit\u00e0), esso stesso si assume il compito di distinguere il vero dal falso. Ne deriv\u00f2 una frattura tra la dimensione gnoseologica (cio\u00e8 della conoscenza) e quella ontologica, tra \"res cogitans\" e \"res extensa\", in virt\u00f9 del fatto che l'essere risult\u00f2 sottomesso al pensiero, e la verit\u00e0 concepita come oggetto da possedere.\nPartendo dalla certezza di s\u00e9, Cartesio quindi arriv\u00f2, formulando tre prove ontologiche, alla certezza dell'esistenza di Dio, che nella sua concezione \u00e8 bene e pertanto non pu\u00f2 ingannare l'uomo: Dio si renderebbe garante del metodo, permettendo al filosofo di procedere alla creazione del suo \"edificio del sapere\". In tal modo egli cadde agli occhi dei contemporanei in un dualismo circolare: partendo dal pensiero logico giungeva alla dimostrazione di Dio, sulla quale per\u00f2 si basava a sua volta per giustificare lo stesso pensiero logico.\nLa posizione di Cartesio ricevette per questo le critiche di Blaise Pascal, fautore di un ritorno alla tradizione agostiniana: secondo Pascal, Cartesio si era servito di Dio come mezzo anzich\u00e9 come fine. Pascal fu inoltre anticipatore di un certo esistenzialismo cristiano, che respingeva le pretese della ragione di potersi fondare da sola.\nSpinoza e Leibniz.\nAnche l'olandese Spinoza si propose di rimediare agli errori di Cartesio, ricollocando Dio e l'intuizione al di sopra del pensiero razionale; in tal modo egli pot\u00e9 ricondurre ad un unico principio, cio\u00e8 un'unica sostanza, il dualismo che Cartesio aveva postulato tra \"res cogitans\" e \"res extensa\". Spinoza comp\u00ec una sintesi originale tra la nuova scienza del suo tempo, e la metafisica tradizionale (soprattutto quella di stampo neoplatonico). Egli ripristin\u00f2 l'integrit\u00e0 della razionalit\u00e0 cartesiana identificando il pensiero con l'essere, e persino Dio con la Natura stessa. Un tale panteismo non significava tuttavia materialismo, poich\u00e9 Spinoza postul\u00f2 sempre la precedenza di Dio e dello Spirito sulla natura, concepita mai come autonoma o autoponentesi da sola.\nUn nuovo tipo di razionalit\u00e0 fu elaborata anche da Gottfried Leibniz, ma pi\u00f9 articolata e capace di conciliare l'unit\u00e0 spinoziana con una realt\u00e0 pluralistica, che salvaguardasse la libert\u00e0 degli individui: pur suddividendo l'Essere in un numero infinito di monadi, esse secondo Leibniz sono tutte coordinate secondo un'armonia prestabilita da Dio. In polemica contro l'empirismo di Locke, Leibniz riafferm\u00f2 la tesi platonica dell'innatismo, sostenendo che la conoscenza non \u00e8 una semplice ricezione di dati, ma \u00e8 un'attivit\u00e0 autocosciente che scopre le relazioni logiche esistenti tra pi\u00f9 idee. Leibniz critic\u00f2 anche Cartesio, secondo cui esisteva solo ci\u00f2 di cui si ha coscienza (e quindi se non ne ho coscienza non esiste): per Leibniz invece esistono anche pensieri inconsci, perch\u00e9 pensare non significa necessariamente avere delle idee chiare e oggettive. L'universo leibniziano, animato da innumerevoli forze di energia, fu portatore di un sostanziale ottimismo, risultante dalla teodicea, una dottrina con cui cerc\u00f2 di giustificare la presenza del male nel mondo, in virt\u00f9 del fatto che Dio, fra gli infiniti mondi possibili, ha scelto di creare il migliore.\nAltri autori avanzeranno obiezioni alla filosofia cartesiana: in Italia Giambattista Vico contester\u00e0 che il \"cogito\" non pu\u00f2 dare scienza perch\u00e9 incapace di produrre ci\u00f2 che conosce.\nL'empirismo anglosassone.\nUn pensiero autenticamente materialista aveva invece cominciato a prodursi in Inghilterra, gi\u00e0 nel Seicento, dando luogo a una riproposizione del meccanicismo democriteo, in virt\u00f9 del quale i fenomeni naturali sarebbero interamente riconducibili a leggi meccaniche di causa-effetto. A questa teoria aderirono in primo luogo Thomas Hobbes, e in seguito soprattutto Newton (determinismo).\nSempre in Inghilterra si assistette in contemporanea alla nascita dell'empirismo, secondo il quale la conoscenza non deriva da idee innate nell'intelletto e accessibili per via intuitiva, bens\u00ec unicamente dai sensi. In tal modo veniva riproposta una separazione netta tra l'essere e il pensiero, ovvero tra l'esperienza del dato da una parte, e la mente umana dall'altro che ne risulta \"plasmata\" in maniera simile a un mastice. L'essere venne cio\u00e8 identificato con la verificabilit\u00e0: soltanto ci\u00f2 che \u00e8 verificabile, sperimentabile \"positivamente\", ha valore, altrimenti non ha significato n\u00e9 pu\u00f2 conferire validit\u00e0 oggettiva al pensiero umano: era l'opposto della metafisica classica (per la quale l'esperienza era il \"negativo\" dell'essere). Il maggior esponente dell'empirismo anglosassone fu John Locke.\nAll'inizio del Settecento ader\u00ec a questa corrente anche George Berkeley, che cerc\u00f2 di ricondurre l'esperienza sensibile ad un principio spirituale (Dio), affermando che \"esse est percipi\", cio\u00e8 l'esperienza sensibile \u00e8 persino creatrice dell'essere. Fu infine lo scozzese David Hume a portare l'empirismo alle sue estreme conseguenze, sostenendo che neppure l'esperienza sensibile pu\u00f2 conferire validit\u00e0 oggettiva al pensiero umano, trattandosi di due piani completamente separati: secondo Hume, ci\u00f2 che generalmente si reputa fondato perch\u00e9 razionale, \u00e8 frutto invece di un istinto di abitudine che non ha alcun legame con la realt\u00e0. Ad esempio, il rapporto di causa-effetto che lega tra loro due fenomeni, secondo Hume, non ha un valore oggettivo, ma \u00e8 dovuto a un'istanza unicamente soggettiva: l'idea di ritener collegati i due fenomeni, cio\u00e8, non avrebbe alcun fondamento logico, ma nascerebbe da un istinto di abitudine, dovuto al fatto di vederli usualmente accadere in sequenza.\nL'Illuminismo.\nIn Francia si era intanto sviluppato il movimento dell'illuminismo, i cui maggiori esponenti furono Voltaire, Rousseau, e Montesquieu. L'illumismo intese porre in primo piano la ragione, intesa come una ragione \"strumentale\". Se infatti da un lato si richiamava all'umanesimo nell'attribuire all'uomo una centralit\u00e0 particolare, dall'altro per\u00f2 cerc\u00f2 di sganciare la ragione da ogni visione trascendente. Lo testimonia la critica alle religioni positive e ai sistemi metafisici in generale.\nUn'altra tematica basilare di questo periodo della filosofia \u00e8 quella politica: \u00e8 in questi secoli che si sviluppa la riflessione politica pi\u00f9 variegata e significativa del pensiero occidentale, che nell'et\u00e0 moderna era sorta dapprima con Machiavelli, poi era passata attraverso le proposte monarchiche e assolutiste di Hobbes, quindi aveva sviluppato la prima idea \"liberale\" con Locke, e ora infine, con gli Illuministi come Montesquieu e Rousseau, assiste al proposito di ordinare lo Stato e la societ\u00e0 secondo i criteri della ragione.\nIl criticismo kantiano.\nNella cornice dell'illuminismo si inserisce, sul finire del Settecento, la riflessione di Immanuel Kant, sollecitata dallo scetticismo di Hume. Pur riconoscendosi debitore nei suoi confronti per averlo fatto uscire dal \u00absonno dogmatico\u00bb, Kant fece notare la contraddizione di Hume: questi pretendeva di giudicare l'oggettivit\u00e0 da un punto di vista a sua volta oggettivo (o \"meta-\"oggettivo), nonostante avesse detto che si trattava di un punto di vista impossibile. \nAffermando che l'oggettivit\u00e0 non esiste o \u00e8 inconoscibile, infatti, Hume aveva espresso con ci\u00f2 un giudizio oggettivo; e svalutando il principio di causalit\u00e0, al contempo di fatto lo giustificava, credendo di trovarne la \"causa\" nell'istinto di abitudine. Hume, in definitiva, era vittima di un pregiudizio metafisico, di un modo di pensare astratto e slegato dalla realt\u00e0. Kant si propose allora di sottoporre la ragione a vaglio critico, tramite la \"Critica della ragion pura\", per giudicarne la presunzione di porsi come entit\u00e0 autonoma, andando oltre i limiti che le sono propri. Il suo scopo era quello di indagare non la verit\u00e0, bens\u00ec le possibilit\u00e0 di accesso alla verit\u00e0.\nPer risolvere le contrapposizioni tra razionalisti ed empiristi, Kant si assunse il compito di indagare i limiti della ragione umana, affermando che se da un lato il razionalismo non \u00e8 autonomo ma ha bisogno dell'esperienza per aspirare ad una conoscenza oggettiva, dall'altro \u00e8 l'esperienza sensibile ad essere modellata dalla ragione e non viceversa.\nMa la grandezza di Kant risiedette soprattutto nella \"Critica della ragion pratica\" per l'importanza attribuita al sentimento morale, fondando sulla ragione anche l'agire etico: la legge morale che la ragion pratica si d\u00e0, e a cui questa spontaneamente ubbidisce, diventa per Kant garanzia universale e necessaria di libert\u00e0, dell'immortalit\u00e0 dell'anima, e dell'esistenza di Dio, concetti preclusi invece alla pura ragione.\nAlquanto tralasciato, come si \u00e8 detto, \u00e8 l'interesse per la metafisica, che tuttavia proprio sul finire del Settecento verr\u00e0 riconosciuta dallo stesso Kant come la vocazione ultima dell'essere umano. \u00c8 con questa nostalgia di Assoluto che si aprir\u00e0 il Romanticismo."}
{"id": "445688", "revid": "21371", "url": "https://it.wikipedia.org/wiki?curid=445688", "title": "Idioma ligure", "text": ""}
{"id": "445689", "revid": "712828", "url": "https://it.wikipedia.org/wiki?curid=445689", "title": "Mon Mothma", "text": ""}
{"id": "445690", "revid": "287204", "url": "https://it.wikipedia.org/wiki?curid=445690", "title": "Jalen Rose", "text": "Carriera.\nIl college e il draft.\nAl college Jalen Rose va a Michigan dove entra a far parte di una delle squadre di college pi\u00f9 famose di sempre, i \"Fab Five\", formati da tre future stelle NBA, ovvero lo stesso Rose, Juwan Howard e Chris Webber. Arrivati alla finale NCAA per due anni, nel 1992 e nel 1993, perdono la seconda finale perch\u00e9 Webber a pochi secondi dalla fine chiama un time-out senza averne alcuno a disposizione; ci\u00f2 viene sanzionato con un fallo tecnico, il che fa perdere la partita ai \"Wolverines\" di Michigan. Rose si dichiara eleggibile per il draft NBA 1994 e viene selezionato come 13\u00aa scelta assoluta dai Denver Nuggets.\nLe stagioni a Denver e l'approdo ai Pacers.\nA Denver Rose gioca una buona prima stagione che gli vale l'inclusione nel secondo quintetto di \"rookie\" per la stagione 1994-95. Fin dall'inizio della sua carriera per\u00f2 deve fare i conti con quello che sar\u00e0 il suo problema principale nella lega, ovvero l'identificazione di un ruolo. Rose ha la taglia per giocare ala piccola, ma la sua volont\u00e0 e le sue doti di passatore lo portano anche a giocare point guard. Nell'estate 1996, dopo due stagioni a Denver, Rose viene ceduto agli Indiana Pacers in cambio di Mark Jackson e Ricky Pierce.\nI Pacers e l'approdo in finale.\nLa svolta per la carriera di Rose arriva quando all'inizio della stagione 1997-98 arriva sulla panchina dei Pacers Larry Bird. Con il nuovo allenatore Rose produce le sue migliori stagioni in carriera, e anche i risultati di squadra sono eccelsi. Nella stessa stagione 1997-98 i Pacers arrivano alla finale della Eastern Conference, venendo eliminati dai Chicago Bulls di Michael Jordan diretti a vincere il terzo titolo consecutivo. L'anno successivo i Pacers arrivano ancora alla finale della Conference, questa volta contro i New York Knicks. I Pacers sono nettamente favoriti, contro una squadra priva del leader Patrick Ewing, ma la prova di orgoglio della squadra di New York, elimina i Pacers in sei partite. L'anno dopo \u00e8 l'anno della consacrazione per Rose; vince il premio per il giocatore pi\u00f9 migliorato della lega; inoltre l'affiatamento con Reggie Miller arriva a tale punto che i due sono ritenuti una delle migliori accoppiate della lega. Nei play-off i Pacers eliminano i Milwaukee Bucks in cinque gare, i Philadelphia 76ers in sei gare e, nella rivincita della sfida dell'anno prima, i New York Knicks in sei partite. Per Rose questi play-off sono la consacrazione e il riconoscimento da parte di tutti dello status di stella NBA. In finale i Pacers incontrano i Los Angeles Lakers di Kobe Bryant e Shaquille O'Neal. La squadra di Los Angeles \u00e8 nel complesso pi\u00f9 forte, ma impiegano comunque 6 partite per avere ragione dei Pacers.\nLa partenza dai Pacers.\nNella stagione 2000-01 Larry Bird lascia la panchina e al suo posto arriva Isiah Thomas. I Pacers perdono nei play-off al primo turno contro i 76ers. Le incomprensioni tra Rose e il nuovo allenatore sono notevoli tanto che la guardia dei Pacers viene ceduta nel febbraio 2002 ai Bulls in cambio di Brad Miller, Ron Mercer e Ron Artest. Iniziano cos\u00ec le peregrinazioni di Rose in diverse squadre: nel dicembre 2003 viene scambiato ai Toronto Raptors con Donyell Marshall in cambio di Antonio Davis e Jerome Williams. Nel febbraio 2006 viene girato ai New York Knicks in cambio di Antonio Davis, e nell'estate dello stesso anno viene acquistato dai Phoenix Suns, squadra nella quale Rose ha militato sino all'eliminazione dai play-off 2007."}
{"id": "445694", "revid": "767487", "url": "https://it.wikipedia.org/wiki?curid=445694", "title": "Costo fisso", "text": "Con il termine costo fisso (simbolo C0) si indica l'insieme dei costi il cui ammontare \u00e8 indipendente dalla quantit\u00e0 prodotta. Il concetto di costo fisso si contrappone, nella contabilit\u00e0 industriale, al concetto di costo variabile, il cui ammontare dipende direttamente dalla quantit\u00e0 prodotta di beni o servizi.\nVolendo rappresentare graficamente i costi fissi nel diagramma di redditivit\u00e0, essi saranno assimilati ad una semiretta parallela all'asse delle ascisse (in quanto si prende in ipotesi la loro costanza).\nNella realt\u00e0 i costi fissi presentano un certo margine di variabilit\u00e0, in quanto all'aumentare della capacit\u00e0 produttiva variano anch'essi. In tal caso il loro andamento, rappresentato sul diagramma di redditivit\u00e0, sar\u00e0 a \"gradini\"."}
{"id": "445695", "revid": "767487", "url": "https://it.wikipedia.org/wiki?curid=445695", "title": "Ricorso per cassazione (ordinamento civile italiano)", "text": "Il ricorso per cassazione, nel processo civile, \u00e8 un mezzo d'impugnazione ordinario a effetto limitatamente devolutivo esperibile dinanzi alla Corte suprema di cassazione.\nMotivi del ricorso.\nSi possono far valere solo \"errores in procedendo\" (vizi nello svolgimento cio\u00e8 nell'applicazione di norme processuali) ed \"errores in iudicando\" (vizi nell'applicazione di diritti sostanziali e nel percorrere l'iter logico che conduce a tale applicazione).\nTale mezzo d'impugnazione, di solito, ammette solo la fase rescindente, perch\u00e9 il giudizio verte sull'accertamento della sussistenza del vizio e sulla sua eventuale cassazione; il giudizio rescissorio spetta al giudice di rinvio. Solo nel caso che non risultino ulteriori e necessari accertamenti in cassazione avvengono entrambi i giudizi.\nIl ricorso non sospende l'esecuzione della sentenza; solo nel caso che per istanza di parte il giudice appuri che possa derivare grave e irreparabile danno l'esecuzione \u00e8 sospesa con ordinanza (procedimento art. 373 c.p.c.).\nIn sede civile, possono essere impugnate per ricorso:\nProcedimento nel giudizio civile.\nNon si possono produrre documenti che non fossero gi\u00e0 stati prodotti prima, a eccezione di quelli che riguardano la nullit\u00e0 della sentenza o l'ammissibilit\u00e0 del ricorso o del controricorso.\nEsame preliminare dei ricorsi.\nA seguito delle modifiche introdotte dalla legge n. 69/2009 (in vigore dal 4 luglio 2009), il primo presidente della Corte di cassazione se non ritiene di assegnare il ricorso alle Sezioni Unite, lo assegna a un collegio (\u00abapposita sezione\u00bb \"ex\" art. 376 c.p.c., distinta dalla sezione semplice) composto da 5 giudici. All'interno di detto collegio \u00e8 individuato il relatore.\nIl giudice relatore svolge un esame preliminare del ricorso teso a verificare gli elementi 1 e 5 \"ex\" art. 375 c.p.c. capaci di definire (vale a dire, concludere) il ricorso:\nSe non vengono individuate le circostanze 1 e 5 o violazioni all'art. 369 c.p.c., il relatore rimette gli atti al primo presidente che procede all'assegnazione alla sezione semplice, \"ex\" art. 376 c.p.c.\nIn caso contrario, \"ex\" art. 380-\"bis\" il relatore forma una concisa relazione sulle motivazioni della pronuncia (inammissibilit\u00e0, improcedibilit\u00e0, accoglimento, rigetto) e richiede al primo presidente di fissare l'udienza in camera di consiglio del collegio. Possono presentare memorie entro 5 giorni dall'udienza le parti e il pubblico ministero, che possono anche fare richiesta di essere sentiti in detta udienza.\nLa notifica ai difensori, del decreto di fissazione della Camera di Consiglio, deve avvenire almeno 20 gg. prima.\nL'inosservanza del termine di comparizione determina una violazione del diritto di difesa (nullit\u00e0). Tuttavia, se la parte (difensore) deposita comunque le memorie nei 5 gg. prima o, comparendo all'udienza, discute la causa, la nullit\u00e0 \u00e8 sanata.\nSe nessuno comparisse e la Corte non rilevasse d'ufficio la nullit\u00e0 per violazione del termine a comparire, sebbene la nullit\u00e0, non vi sarebbe spazio per impugnazioni successive. Tratterebbesi di errore in procedendo, come tale non suscettibile neppure di azione per revocazione.\nIl collegio:\nL'art. 380-\"bis\" c.p.c. procede poi con i compiti delle sezioni semplici se gli \u00e8 stato affidato il ricorso per mancata emanazione dei provvedimenti di inammissibilit\u00e0-accoglimento-rigetto. In particolare, \"ex\" art. 380-\"bis\", 3\u00ba co., se il relatore di detta sezione semplice rileva nel ricorso gli elementi 2 e 3 \"ex\" art. 375 c.p.c. ripete la stessa procedura della \u00abapposita sezione\u00bb quando rileva gli elementi 1 e 5 (relazione, richiesta di udienza, ecc). Se non li rileva rinvia la causa alla pubblica udienza.\nDecisione della causa.\nIl presidente di sezione assegna il ricorso al relatore. Il collegio giudicante \u00e8 formato da 5 magistrati.\nQuesti, se rileva che la causa pu\u00f2 essere decisa ai sensi dell'art. 375 c.p.c., richiede al presidente la fissazione della camera di consiglio e forma una breve relazione. Il decreto di fissazione della camera di consiglio e la relazione sono notificati almeno 20 giorni prima al pubblico ministero e alle parti, in modo che possano preparare le memorie da depositare entro 5 giorni dall'udienza fissata.\nSe il collegio condivide la relazione del giudice relatore, dispone con ordinanza la decisione sul ricorso.\nIn caso contrario, il collegio rinvia la discussione del merito alla pubblica udienza. Le parti possono presentare memorie fino a 5 giorni prima dell'udienza.\nNel corso dell'udienza, dopo l'esposizione dei fatti da parte del giudice relatore, le parti possono formulare le proprie difese. Il pubblico ministero interviene con proprie conclusioni. La Corte si ritira in camera di consiglio e delibera la sentenza.\nDecisioni a sezioni unite.\nIn alcuni casi di particolare rilevanza, la Corte di cassazione pu\u00f2 decidere a sezioni unite. In questi casi il collegio \u00e8 presieduto dal primo presidente ed \u00e8 formato da 9 magistrati.\nLa Corte pronuncia a sezioni unite:\nIn ogni caso, le parti anche se il ricorso \u00e8 assegnato alla sezione semplice, possono proporre entro 10 giorni dall'udienza istanza di rimessione alle sezioni unite. Analogamente, la sezione semplice pu\u00f2 disporre con ordinanza la rimessione alle sezioni unite.\nSulle istanze decide il primo presidente.\nAlle sezioni unite si applicano le norme sul procedimento davanti alle sezioni semplici della Corte.\nTipi di decisioni.\nLa corte pu\u00f2:\nCassazione senza rinvio.\nLa Corte di cassazione pu\u00f2 cassare senza rinvio nel caso in cui rilevi l'assoluta assenza di giurisdizione oppure qualora rilevi che il processo non poteva proseguire o che la causa non poteva essere intrapresa.\nNella prima ipotesi, infatti, non avrebbe alcun senso un rinvio, in quanto il giudice a cui dovrebbe essere rimessa la causa non esiste o comunque non fa parte della giurisdizione nazionale.\nLa seconda ipotesi riguarda i casi in cui il processo si sia estinto gi\u00e0 in primo grado e per errore dei giudici di primo e secondo grado non sia stata dichiarata l'estinzione a seguito di una eccezione regolarmente proposta.\nLa terza ipotesi si riferisce invece al caso in cui sia posta una domanda che non poteva essere proposta.\nIn questi casi la pronuncia della Corte sar\u00e0 di puro rito.\nCassazione senza rinvio con contestuale decisione nel merito.\nIl legislatore vieta di regola alla Corte di cassazione la decisione nel merito, che resta riservata al giudice di primo e di secondo grado.\nTuttavia seguendo il principio di economia processuale, ha proceduto a disciplinare la possibilit\u00e0, per la Corte, di entrare nel merito della questione, evitando il giudizio di rinvio, qualora non sia necessario alcun tipo di attivit\u00e0 istruttoria. Cio\u00e8 quando il principio di diritto sia immediatamente applicabile alla fattispecie. Questo tipo di giudizio si configurer\u00e0 qualora gli accertamenti di fatto, gi\u00e0 svolti nei giudizi precedenti, siano sufficienti e pertinenti in relazione alla regola di diritto applicabile alla fattispecie.\nCassazione con rinvio.\nQuando la Corte accoglie il ricorso (\"ex\" art. 360 numeri 3/4/5) e siano necessari ulteriori accertamenti e valutazioni, cassa il provvedimento impugnato e rinvia la causa ad altro giudice.\nTale giudice sar\u00e0 un giudice di pari grado rispetto a quello che emise il provvedimento cassato e l'organo giurisdizionale che si occuper\u00e0 del giudizio di rinvio verr\u00e0 designato dalla stessa Corte, dando luogo a un tipico esempio di competenza funzionale.\nCassazione con rinvio della causa al giudice di primo grado (o rinvio improprio).\nQuest'ipotesi si riscontra in tutti i casi in cui il giudice d'appello, errando, non abbia rimesso la causa davanti al giudice di primo grado (vedi i casi rimessione \"ex\" art. 354 c.p.c.).\nCon la rimessione della causa al primo giudice, la Corte consente alle parti di avvalersi del doppio grado di giurisdizione. Il rinvio improprio rappresenta una trasposizione in sede di Cassazione dell'analogo istituto in sede di appello, che parte della dottrina ha qualificato come appello improprio (artt. 353-4 c.p.c.): si tratta, anche in questo caso, di ipotesi tassative in cui il giudice d'appello rimette la causa al primo giudice limitandosi ad annullarne la decisione impugnata, ma riservando la nuova decisione a quest'ultimo. Si tratta di casi eccezionali in cui l'appello decide solo sul rescindente (e cio\u00e8 sull'annullamento della decisione impugnata) senza decidere sul rescissorio, e cio\u00e8 senza emanare alcuna nuova decisione in sostituzione di quella annullata. Perci\u00f2 manca il cosiddetto effetto sostitutivo dell'appello.\nQuale esempio comune al rinvio improprio e all'appello improprio, pu\u00f2 farsi il caso dell'erronea estromissione del litisconsorte dal processo, o della mancata rilevazione del litisconsorzio necessario (ma non del mancato adempimento all'ordine di integrazione del contraddittorio disposto dal giudice, che di per s\u00e9 provocherebbe prima la quiescenza e poi l'estinzione del processo: in altri termini, occorre che il giudice abbia disconosciuto la necessit\u00e0 di integrare il processo in corso). Perci\u00f2 se il difetto di integrit\u00e0 del contraddittorio \u00e8 rilevato per la prima volta dal giudice in appello, si avr\u00e0 appello improprio; se \u00e8 rilevato e dichiarato in Cassazione, si avr\u00e0 rinvio improprio."}
{"id": "445696", "revid": "1543377", "url": "https://it.wikipedia.org/wiki?curid=445696", "title": "Attivo, passivo e versatile nel sesso", "text": "I termini attivo, passivo e versatile nel sesso descrivono i ruoli durante un rapporto sessuale, comunemente inteso tra partner di sesso maschile, ma non solo: questi termini possono essere elementi di auto-identit\u00e0 che indicano di solito la preferenza di un individuo, ma che potrebbero descrivere anche identit\u00e0 psicosessuali pi\u00f9 ampie.\nAttivo (in inglese \"top\"), passivo (\"bottom\") e versatile (\"versatile\") sono utilizzati anche nel contesto BDSM per descrivere identit\u00e0 e pratiche: attivo viene cos\u00ec a indicare un partner che stimola l'altro e che pu\u00f2 essere o meno dominante. Questi termini, originariamente legati ai rapporti sessuali tra uomini, vengono sempre pi\u00f9 usati anche nelle coppie lesbiche ed eterosessuali.\nAttivo.\nAttivo (\"top\") \u00e8 il partner che penetra durante il rapporto sessuale sia omosessuale sia eterosessuale, assumendone il ruolo predominante; ma anche nel sesso orale si definisce attivo colui che ha il ruolo insertivo. Pu\u00f2 anche descrivere una pi\u00f9 ampia gamma identitaria, all'interno ad esempio di una relazione dominazione-sottomissione, ma anche solo romantica, senza quindi sfociare in un'effettiva relazione sessuale.\nTrevor Hart dei Centri per la prevenzione e il controllo delle malattie in una pubblicazione del 2003 nella rivista scientifica \"Journal of Sex Research\" constat\u00f2 che effettivamente chi aveva un'auto-identificazione come \"attivo\" era molto pi\u00f9 propenso ad agire anche come partner penetrativo; lo stesso studio ha anche riscontrato che \u00e8 pi\u00f9 probabile che egli agisca come partner penetrativo anche in altre attivit\u00e0 sessuali, quali il sesso orale o con l'utilizzo di giocattoli sessuali.\nPassivo.\nLa controparte \u00e8 il ruolo passivo, quello del partner ricettivo durante il rapporto sessuale (\"bottom\"); per quanto riguarda la sessualit\u00e0 maschile gay questo significa di solito la penetrazione durante il sesso anale. Il termine pu\u00f2 descrivere anche un contesto sociale pi\u00f9 ampio all'interno di una relazione non necessariamente sessuale, anche se ci\u00f2 non si applica come regola fissa a tutti coloro che preferiscono definirsi come passivi.\nUn passivo versatile \u00e8 colui che, seppur mantenendo una preferenza nei confronti del ruolo sessuale passivo, a volte assume anche quello attivo. Il partner ricettivo nella sessualit\u00e0 orale \u00e8 colui che fornisce una fellatio al partner.\nVersatile.\nInfine colui che si definisce versatile (\"versatile\") si pu\u00f2 impegnare facilmente in entrambe le attivit\u00e0, una persona che non ha una netta preferenza n\u00e9 come attivo n\u00e9 come passivo (o all'interno del BDSM, dove viene spesso usato il termine \"switch\", n\u00e9 nettamente dominante n\u00e9 prettamente sottomesso) e pu\u00f2 quindi alternarsi nelle varie situazioni. Comunemente descrive il passaggio da attivo a passivo nel corso di un incontro sessuale tra uomini, in cui entrambi i partecipanti penetrano e vengono penetrati.\nLa versatilit\u00e0 \u00e8 un concetto divenuto presto anche uno stile di vita. Nelle grandi citt\u00e0 degli Stati Uniti gli uomini gay si considerano per la maggior parte dei casi versatili, non solo nel ruolo eminentemente sessuale da assumere, ma anche nella scelta degli atti particolari (come ad esempio il sesso anale e orale o nella masturbazione reciproca). La versatilit\u00e0 comprende anche la suddivisione dei compiti e delle responsabilit\u00e0 all'interno di una relazione.\nSecondo alcuni dei soggetti coinvolti il vivere uno stile di vita versatile implica anche una certa apertura verso cose nuove e a un'opposizione a tutte le facili etichettature, stereotipi e generalizzazioni. Pertanto questo concetto si differenzia marcatamente dalla comune relazione eterosessuale in cui la compatibilit\u00e0 sessuale \u00e8 data in larga misura proprio dalla distinzione tra maschile-attivo e femminile-passivo.\nUno studio austriaco del 2009 sulla pornografia gay ha dimostrato che almeno l'82,4% di tutti gli uomini impegnati nell'industria del porno sono versatili in un qualche momento della loro carriera: considerate le prestazioni di 5.556 attori, solo il 10,8% era esclusivamente attivo mentre il 6,8% esclusivamente passivo. La ricerca ha anche concluso che l'attore col pene pi\u00f9 grande aveva pi\u00f9 probabilit\u00e0 di agire in un ruolo attivo.\nLa versatilit\u00e0 \u00e8 infine un tema comune dell'arte erotica di Tom of Finland.\nSide.\nCon il termine \"side\" si descrive una persona che non pratica sesso anale e/o vaginale e che perci\u00f2 non si identifica con i termini \"attivo/top\", \"passivo/bottom\" o \"versatile\".\nIn riferimento alla persone non eterosessuali, questo termine viene utilizzato dalla letteratura statunitense per indicare un'alternativa alla comune classificazione binaria, che suddivide il ruolo delle persone in attivo e passivo (o entrambi). In questa accezione \"side\" indica la non affinit\u00e0 a tali classificazioni binarie.\nRuolo-posizione.\nPer quanto riguarda la sessualit\u00e0 tra maschi i termini attivo-passivo-versatile si riferiscono specificamente al ruolo penetrativo, indipendentemente dal posizionamento fisico durante l'atto sessuale. Quando le stesse parole vengono utilizzate in riferimento al sesso lesbico o eterosessuale di solito si riferiscono invece solo alla posizione e non al ruolo assunto. \u00c8 molto comune cambiare ruolo fra i partner, prestandosi sia al ruolo insertivo sia ricettivo, bench\u00e9 molte persone abbiano una preferenza per l'uno o per l'altro.\nI termini sono per\u00f2 molto fraintendibili: spesso la persona ricevente pu\u00f2 invece avere un ruolo dominante, pu\u00f2 essere colei che fisicamente si muove maggiormente e che compie l'azione; viceversa \u00e8 possibile essere insertivi rimanendo passivi. Per chiarire quindi la differenza tra ruolo ricevente e ruolo passivo sono stati introdotti e sono consigliati termini pi\u00f9 precisi, come \"insertivo\" per indicare colui che effettua la penetrazione e \"ricettivo\" per indicare colui che la riceve.\nTerminologia.\nIn inglese il partner attivo \u00e8 chiamato \"top\", contrapposto al passivo \"bottom\". Entrambe le parole possono essere usate come verbi transitivi. Venivano usati anche i termini \"dominant\" o \"active\" al posto di \"top\", sebbene ora si preferisca quest'ultimo poich\u00e9 gli altri possono generare confusione: il rapporto in questione non deve necessariamente far parte di una relazione di dominanza, n\u00e9 il \"bottom\" \u00e8 per forza \"inattivo\". Una persona cui piacciono entrambi i ruoli viene chiamata \"switch\" o \"versatile\", mentre a Singapore il termine usato \u00e8 \"flexible\". Negli anime e manga a tema sessuale, soprattutto \"sh\u014dnen'ai\" e \"yaoi\", il partner attivo \u00e8 chiamato \"seme\" mentre quello passivo \"uke\", termini derivati dal kabuki e dalle arti marziali. Vengono utilizzati anche i termini \u2018\u2019neko\u2019\u2019 (bottom) e \u2018\u2019tachi\u2019\u2019 (top). \nIn alcuni contesti statunitensi i \"top\" identificano s\u00e9 stessi indossando un mazzo di chiavi sul lato sinistro della cintura, o un fazzoletto dal colore codificato nelle tasche posteriori sinistre. Questa pratica, chiamata \"flagging\", cominci\u00f2 nella cultura gay maschile, ma \u00e8 quasi del tutto scomparsa. Termini comuni tratti dallo slang di alcune comunit\u00e0 gay includono \"pitcher\" (il \"top\"), \"catcher\" (il \"bottom\") e \"switch hitter\" (il \"versatile\")."}
{"id": "445700", "revid": "933835", "url": "https://it.wikipedia.org/wiki?curid=445700", "title": "Filosofia contemporanea", "text": "La filosofia contemporanea trova la sua delimitazione iniziale, secondo la comune storiografia filosofica, nel periodo in cui i grandi ideali e sistemi di pensiero ottocenteschi declinano di fronte alle tragedie e alle disillusioni tipiche del Novecento.\nFilosofia del XIX secolo.\nApertasi con la grandiosa stagione del Romanticismo, la filosofia assiste alla riformulazione del criticismo kantiano in chiave idealistica. Fichte prima, e poi Schelling, fanno dell'Io il principio assoluto a cui ricondurre l'intera realt\u00e0, che per la ragione pu\u00f2 diventare cos\u00ec oggetto di scienza. Mentre per\u00f2 in costoro la ragione si limitava a riconoscere, ma non a riprodurre, l'atto creativo con cui il soggetto poneva l'oggetto (che restava prerogativa di una suprema intuizione intellettuale), sar\u00e0 invece con Hegel che la ragione stessa diventer\u00e0 creatrice, attribuendosi il diritto di stabilire cosa \u00e8 reale e cosa non lo \u00e8. \u00abCi\u00f2 che \u00e8 reale \u00e8 razionale\u00bb sar\u00e0 la \"summa\" del pensiero hegeliano: vale a dire che una realt\u00e0 esiste solo se soddisfa certi criteri di razionalit\u00e0, rientrando nella triade dialettica di tesi-antitesi-sintesi tipica del procedimento a spirale con cui l'Idea giunge a identificarsi con l'Assoluto.\nUna revisione del kantismo in senso ontologico si ebbe invece in Italia ad opera di Antonio Rosmini, che respingendo il sensismo illuminista di Galluppi, pose le basi di quello spiritualismo etico e idealista da cui saranno caratterizzate le diverse correnti filosofiche del Risorgimento italiano.\nDopo la possente sistemazione onnicomprensiva di Hegel, la filosofia ha visto la reazione a questo panlogismo nel duplice volto di uno spiccato materialismo (Feuerbach, Marx), e di un richiamo all'irriducibilt\u00e0 del singolo essere umano e all'importanza assoluta della sua esistenza, non pi\u00f9 intesa come semplice ingranaggio di un processo dialettico (Schopenhauer, Kierkegaard, Emerson). Mentre poi il Positivismo, con Comte, Mill, Ardig\u00f2, nella piena et\u00e0 della Seconda rivoluzione industriale esaltava la ricerca scientifica e il progresso tecnico e tecnologico, la voce isolata di Nietzsche preconizzava il declino dell'Occidente e la nascita di una umanit\u00e0 nuova, dando avvio ad un indirizzo nichilistico che nel Novecento verr\u00e0 riproposto.\nFrattanto in Germania, dopo il declino dell'idealismo, si svilupparono due movimenti simili, ma opposti: il neokantismo, fautore di un ritorno a Kant, ed una corrente pi\u00f9 empirista e filo-scientifica che negando l'hegelismo si appellava alla ricerca sperimentale come nuovo modello d'indagine; questo secondo movimento fu anche influenzato da una rinascita aristotelica al seguito del lavoro di Friedrich Adolf Trendelenburg, il quale influenz\u00f2 Franz Brentano (\"La Psicologia dal punto di vista Empirico\"), Ernst Laas (\"Idealismo e Positivismo\") e Friedrich Paulsen (varie opere su Kant).\nAnalogamente in Italia, dopo la penetrazione dell'idealismo romantico che aveva fornito un fondamento filosofico alla rivoluzione liberale culminata nell'unificazione nazionale, a cui contribuirono tra gli altri Vincenzo Gioberti, Francesco de Sanctis, e soprattutto Bertrando Spaventa, negli ultimi decenni dell'Ottocento si assistette ad un'avanzata del positivismo con l'abbandono dello spiritualismo risorgimentale, a cui venne preferito il metodo delle scienze fisiche ritenuto pi\u00f9 consono ai tempi.\nFilosofia del XX secolo.\nNel XX secolo si \u00e8 creata una certa divergenza tra i filosofi del continente europeo e quelli anglosassoni (sostanzialmente inglesi e statunitensi), nonostante molti di questi traessero spunti da quella fucina di idee che fu il Circolo di Vienna all'inizio del XX secolo.\nIn Europa.\nAgli inizi del Novecento sulle cattedre di filosofia cominciavano ad essere nominati esponenti della nuova scienza sperimentale della psicanalisi, i cui principali indirizzi che si affermarono furono quelli di Freud, Jung, e Adler. Dopo il lavoro di Fechner, e di Max Weber e Wundt per le scuole sociologiche, furono proprio vari studenti della Scuola di Brentano a fondare i primi istituti di ricerca sperimentale in psicologia. Carl Stumpf e Alexius Meinong fondarono rispettivamente la Scuola di Berlino e la Scuola di Graz, portando allo sviluppo della psicologia della Gestalt.\nEdmund Husserl, matematico e studente di Brentano, proprio al volgere del secolo pose le fondamenta di una delle correnti filosofiche pi\u00f9 influenti del XX secolo: la fenomenologia. Varie tendenze sopra menzionate si ritrovano nello sviluppo della fenomenologia, ad esempio il rapporto problematico tra filosofia e psicologia nell'indagine su mente e coscienza, portando a riformulare la fenomenologia in chiave esplicitamente neokantiana come disciplina \"trascendentale\". La fenomenologia esercit\u00f2 un notevole influsso sia sulla filosofia continentale (in particolare sull'esistenzialismo), sia su quella analitica (su autori quali Gilbert Ryle, Wilfrid Sellars, Dagfinn F\u00f8llesdal, Daniel Dennett) e continua a contribuire e informare le discussioni su temi quali intenzionalit\u00e0 e coscienza, ontologia e mereologia, atti linguistici e grammatiche formali.\nI primi decenni del Novecento vedono una reazione al positivismo con un notevole fiorire di idee e proposte filosofiche, che vanno dal neokantismo della scuola di Marburgo e del Baden all'analisi della societ\u00e0 moderna della scuola di Francoforte, all'antroposofia di Steiner, allo spiritualismo di Bergson, al neotomismo (o \"neoscolastica\") di Maritain, alla poderosa riflessione sull'esistenzialismo, che riprender\u00e0 tematiche presenti gi\u00e0 in Kierkegaard, di Martin Heidegger, Karl Jaspers, Sartre, Camus, fino all'ermeneutica di Hans Georg Gadamer. In Italia lo storicismo di Benedetto Croce e l'idealismo attuale di Giovanni Gentile conducono a uno sviluppo del neohegelismo. Nei paesi di lingua tedesca l'epistemologia del \"Wiener Kreis\" e di Karl Popper prende in considerazione i legami fra scienza e filosofia, vertendo su tematiche fatte proprie anche da Bachelard, Kuhn e Feyerabend. La filosofia mistica di Pavel Aleksandrovi\u010d Florenskij, appartenente al filone religioso della Russia, subir\u00e0 le ripercussioni del pensiero di Nietzsche in modo decisamente originale. Si segnala inoltre la riflessione sulla teologia svolta da autori quali Barth, Bonhoeffer, Tillich.\nNei paesi di lingua inglese.\nContemporaneamente agli indirizzi sopra esposti si assiste alla nascita - dovuta all'opera di filosofi come Hermann Lotze, Bernhard Bolzano, Gottlob Frege - della filosofia analitica, con esponenti quali Bertrand Russell, Ludwig Wittgenstein, che estender\u00e0 la riflessione alla filosofia del linguaggio.\nIn Gran Bretagna e negli Stati Uniti, dove vi fu un'analoga reazione al positivismo, iniziava la rinascita dell'interesse per Hegel - neoidealismo - rappresentato principalmente dall'inglese Francis Herbert Bradley e dallo statunitense Josiah Royce. Contemporaneamente si sviluppa negli Stati Uniti un pensiero autoctono con autori quali Charles Sanders Peirce, fondatore del pragmatismo e attento alla dimensione logica nella filosofia, William James, fratello dello scrittore Henry e continuatore dell'opera di Peirce, che defin\u00ec la propria speculazione come pragmatismo indirizzandola verso la psicologia, e infine John Dewey che si orient\u00f2 - pur essendo legato strettamente a Peirce - verso la pedagogia."}
{"id": "445702", "revid": "474175", "url": "https://it.wikipedia.org/wiki?curid=445702", "title": "Italia (nave da battaglia 1880)", "text": "La corazzata Italia fu un'unit\u00e0 della Regia Marina della Classe Italia costruita su progetto dell'ingegnere navale Benedetto Brin, incaricato dal governo di progettare tre potenti corazzate per la rinascente Regia Marina italiana del Regno d'Italia. Le prime due \"Duilio\" e Dandolo erano in costruzione quando, nel 1876, dopo aver rimaneggiato i progetti esistenti sulla base di nuove intuizioni, si decise di soprassedere all'eventuale costruzione di una terza unit\u00e0 della stessa classe per impostare due unit\u00e0 completamente differenti, l'\"Italia\" e la sua gemella Lepanto.\nCaratteristiche.\nLo scafo era in ferro ed acciaio fasciato in legno e rivestito di lamiere di zinco nell'opera viva, privo di ogni protezione corazzata verticale, tranne il ponte corazzato e le corazzature per barbette e munizioni, con una fittissima compartimentazione interna che in caso di colpi incassati avrebbe dovuto, secondo i disegni, limitare l'imbarco di acqua e quindi evitare comunque il compromettersi della galleggiabilit\u00e0. La nuova concezione port\u00f2 da un lato ad una sensibile diminuzione di pesi con aumento di velocit\u00e0 e autonomia, dall'altro impose un grande scafo con un'alta opera morta e grandi volumi interni che permettevano una pi\u00f9 che confortevole sistemazione dell'equipaggio e davano la possibilit\u00e0 di imbarcare, almeno in teoria, fino ad un'intera divisione di fanteria. Questo fece dell'unit\u00e0 una vera e propria nave \"strategica\", molto indicata per le spedizioni militari oltremare, tale da potere essere considerata l'antesignana, tra le corazzate, di certe \"navi da sbarco\" che oggi si trovano in tutte le maggiori marine.\nL'apparato motore era formato da 26 caldaie per quattro macchine alternative a duplice espansione con una potenza di 12.000 cavalli e sfogava in sei fumaioli.\nL'armamento principale era posizionato, come in tutte le grandi navi dell'epoca, a centro nave ed era costituito da due coppie di cannoni, a retrocarica, con sistemazione a barbetta, in torri scoperte ed era costituito da quattro grandi cannoni da 431mm a retrocarica forniti dalla britannica Armstrong e diversi pezzi minori, dai 152mm in gi\u00f9 sistemati in varie parti della nave.\nServizio.\nLa costruzione della nave avvenne nel Cantiere navale di Castellammare di Stabia dove venne impostata nel luglio 1876 sugli stessi scali da dove la Duilio era da poco uscita per l'allestimento. La nave venne varata il 29 settembre 1880 e completata il 16 ottobre 1885. I lunghi lavori di allestimento la fecero entrare in servizio quando non solo non era pi\u00f9 ai vertici della tecnica navale, ma era forse gi\u00e0 superata dal tumultuoso sviluppo tecnologico di quegli anni. Il suo primo nome fu \"Stella d'Italia\", presto cambiato con \"Italia\".\nGran parte della vita operativa dell'unit\u00e0 si svolse in tempo di pace, navigando sempre nel Mediterraneo con tutta la relativa attivit\u00e0 di addestramento e compiti di \"mostrar bandiera\", per cui effettu\u00f2 numerose crociere di visita ai Paesi rivieraschi. Rivest\u00ec in varie occasioni il ruolo di nave ammiraglia della Squadra Navale.\nDal 1905 al 1908 venne sottoposta a lavori di ammodernamento, nel corso dei quali furono tolti due fumaioli, montato un secondo albero ed incrementato l'armamento.\nLa nave, messa in disarmo nel 1912, riprese servizio durante la prima guerra mondiale come batteria costiera galleggiante in difesa del porto di Brindisi, operando in tale compito dal 1915 al 1917, quando, viste le sue buone condizioni sia di scafo che di macchina, venne deciso di trasformarla in nave mercantile per il Ministero dei trasporti. I lavori di trasformazione terminarono nel 1919, e la nave venne destinata al trasporto di cereali. Il 13 gennaio 1921 venne dismessa, riconsegnata alla Regia Marina e radiata il 16 novembre dello stesso anno per essere demolita l'anno seguente.\nCollegamenti esterni.\nLa corazzata Italia sul sito della Marina Militare - Almanacco storico"}
{"id": "445704", "revid": "78273", "url": "https://it.wikipedia.org/wiki?curid=445704", "title": "Parabola (Vangeli)", "text": ""}
{"id": "445705", "revid": "729019", "url": "https://it.wikipedia.org/wiki?curid=445705", "title": "Yuuzhan vong", "text": "Gli yuuzhan vong, abbreviati anche come vong, sono una specie aliena dell'Universo espanso di \"Guerre stellari\". Appaiono nella serie di romanzi \"The New Jedi Order\" (ambientata circa 30 anni dopo gli eventi descritti nel \"Ritorno dello Jedi\") come nemici e aggressori della Nuova Repubblica.\nGli yuuzhan vong e i loro schiavi, i chazrach, sono due delle poche specie aliene a provenire da una galassia esterna a quella di Guerre stellari. Il loro pianeta di origine, Yuuzhan'tar, \u00e8 andato distrutto in una guerra civile, come la quasi totalit\u00e0 della loro galassia. Sono una specie di fanatici religiosi che credono nel dolore come mezzo di avvicinamento ai loro d\u00e8i, che secondo la loro religione hanno creato l'universo mutilandosi e sacrificando parti di se stessi. Tutta la loro tecnologia \u00e8 basata su ingegneria genetica e biotecnologia, in quanto ritengono la tecnologia meccanica una blasfemia. La loro societ\u00e0 \u00e8 divisa in caste rigidamente separate. Gli yuuzhan vong hanno la particolarit\u00e0 di non avvertire la Forza e di non poter essere individuati attraverso di essa, a differenza di tutte le altre specie conosciute.\nCreazione e sviluppo.\nGli yuuzhan vong sono stati ideati come antagonisti della serie di romanzi \"The New Jedi Order\" del 1999 da un team creativo composto da autori e membri della Lucasfilm. James Luceno, che \u00e8 stato coinvolto nel processo, ha affermato che la cultura della razza immaginaria \u00e8 basata in parte su quella degli aztechi, di cui ricalca l'attitudine alla guerra, ai sacrifici umani e la presunta crudelt\u00e0, legate per\u00f2 a una propria visione dell'universo e a una profonda spiritualit\u00e0.\nDescrizione.\nGli yuuzhan vong e i loro schiavi chazrach sono le sole specie aliene conosciute che provengono da un'altra galassia. I vong hanno un aspetto fisico simile agli umani, ma sono pi\u00f9 alti e pi\u00f9 massicci, e hanno meno capelli in testa.\nEssi sono una razza religiosa che vede la tecnologia meccanica come una blasfemia. Le loro innovazioni tecnologiche sono frutto di pura ingegneria biologica, che d\u00e0 loro vantaggio in battaglia. Gli yuuzhan vong sono sado-masochisti che cercano di migliorare le proprie abilit\u00e0 fisiche attraverso il rimpiazzo di organi tramite altri organi o esseri viventi.\nGli Jedi notano come gli yuuzhan vong non sono toccati dalla Forza, in quanto ogni altro essere vivente della galassia \u00e8, in qualche modo, in contatto con essa.\nSociet\u00e0.\nGli yuuzhan vong hanno un sistema di caste. Le caste vanno da quella per il potente e unico signore supremo a quella degli oppressi lavoratori. Non si sa molto del loro sistema politico, anche se sembra essere una combinazione di teocrazia e autocrazia.\nsignore supremo (Supreme Overlord).\nLa casta pi\u00f9 alta \u00e8 quella composta dall'unico signore supremo, che comanda su tutte le altre caste.\nDurante la guerra degli yuuzhan vong, il signore supremo \u00e8 Shimrra Jamaane. Solo il Supremo Signore ha un contatto o comunicazione diretta con Yun-Yuuzhan, il dio supremo e creatore degli yuuzhan vong.\nCasta dei formatori (Shaper Caste).\nI formatori sono scienziati che supervisionano la biotecnologia degli yuuzhan vong. Si concentrano sulla creazione e sullo sviluppo di tecnologia organica. Assieme ai sacerdoti, i formatori osservano arcani rituali nello sviluppo di tecnologia organica. I ranghi della casta includono il maestro formatore (Master Shaper), adepto formatore (Shaper Adept) e iniziato formatore (Shaper Initiate).\nCasta dei sacerdoti (Priest Caste).\nI sacerdoti hanno un considerevole potere nel sistema teocratico degli alieni. I sacerdoti membri servono le minori divinit\u00e0 che governano gli yuuzhan vong. Esistono diverse sette, ognuna delle quali \u00e8 devota ad un differente dio. I ranghi della casta comprendono l'altissimo/a sacerdote/essa (Most-High Priest(ess)), l'alto/a sacerdote/essa (High Priest(ess)), sacerdote/essa (Priest(ess)), osservatore (Seer) e novizio (Novice).\nCasta dei guerrieri (Warrior Caste).\nLa casta dei guerrieri serve come armata degli yuuzhan vong ed \u00e8 una delle caste pi\u00f9 popolate. I componenti sono addestrati sin dalla giovane et\u00e0 per eccellere nel combattimento, risultando spesso pi\u00f9 aggressivi degli altri membri yuuzhan vong. I ranghi della casta comprendono il signore della guerra (Warmaster), comandante supremo (Supreme Commander), comandante (Commander), subalterno e guerriero. Un noto membro dei guerrieri \u00e8 Tsavong Lah, signore della guerra degli yuuzhan vong. La loro arma distintiva \u00e8 l'amphistaff, un bastone vivente simile a un serpente capace di sputare veleno sugli avversari, nonch\u00e9 di resistere ai colpi di una spada laser. I guerrieri sono devoti al dio massacratore, Yun-Yammka, e cercano l'onore in battaglia. Indossano l'armatura vivente di granchio vonduun, che \u00e8 resistente ai colpi di blaster e alle spade laser. Il grido di battaglia della casta dei guerrieri \u00e8 \"Do-ro'ik vong pratte!\".\nCasta dei burocrati (Intendant Caste).\nLa casta dei burocrati \u00e8 la responsabile dell'economia yuuzhan vong. Il pi\u00f9 noto appartenente a questa casta \u00e8 Nom Anor, il pi\u00f9 feroce nemico dei Jedi. I ranghi della casta comprendono l'alto prefetto (High Prefect), prefetto (Prefect), esecutore (Executor) e console (Consul).\nCasta dei lavoratori (Worker caste).\nLa casta dei lavoratori \u00e8 la pi\u00f9 grande, ma la meno importante, ed \u00e8 costituita dai servitori, schiavi e lavoratori comuni. La casta \u00e8 composta dai \"disonorati\" (Shamed Ones), yuuzhan vong i cui corpi hanno rifiutato le modifiche e gli impianti organici; yuuzhan vong nati da genitori della casta; specie che sono state conquistate come i chazrach, e razze aliene \"formate\" della galassia, come i vagh rodiek che sono oodiani formati e convertiti in bestie da guerra. Schiavi e disonorati sono tecnicamente parte della casta, ma vengono trattati con rispetto dai compagni lavoratori.\nStoria.\nGli inizi.\nGli yuuzhan vong provengono da una galassia distante. Il loro mondo originario, Yuuzhan'tar, \u00e8 stato distrutto migliaia di anni prima della battaglia di Yavin. Yuuzhan'tar era un pianeta senziente e quasi la totalit\u00e0 della loro tecnologia era organica. Inizialmente gli yuuzhan vong sono pacifici simbionti con il proprio mondo, ma sono stati soggiogati da una specie tecnologicamente avanzata. Il loro pianeta ha trasmesso loro la conoscenza riguardo alla trasformazione di risorse viventi in potenti armi.\nIn seguito gli invasori sono sconfitti e conquistati, e nella guerra i vong cambiano le proprie abitudini pacifiche diventando feroci guerrieri. Conquistano altre civilt\u00e0 nel tentativo di distruggere ogni traccia di tecnologia meccanica; i chazrach \u00e8 una specie che diventa schiava dei nuovi conquistatori. Come risultato, il loro pianeta si rivolta contro di essi e vengono privati della Forza. Gli yuuzhan vong si ribellano e distruggono il pianeta, sostituendolo con una serie di divinit\u00e0. Dopo aver conquistato la galassia, la specie si divide in numerosi clan, chiamati domini, che si combattono in un conflitto conosciuto come guerra cremleviana. Nella guerra, il guerriero Steng diventa il primo signore della guerra. Il suo rivale \u00e8 Yo'gand, che riesce a distruggere il mondo del clan rivale Yzgiir. Steng viene ucciso in battaglia da Yo'gand, che unifica la specie e diventa il primo signore supremo degli yuuzhan vong, in una galassia devastata. Come risultato, gli yuuzhan vong devono lasciare la propria galassia attraverso l'uso di navi-mondo koros-strohna.\nDurante il viaggio attraverso il vuoto intergalattico gli yuuzhan vong arrivano quasi a distruggersi. La violenza e la competizione \u00e8 diventata un elemento fondante della loro societ\u00e0, e senza un bersaglio esterno si concentrano sui clan rivali. I domini continuano a combattere per guadagnare il rispetto dei Signori Supremi.\nPre-invasione.\nNel 3.963 BBY, almeno un esploratore ha raggiunto la galassia conosciuta. In quell'anno, un gruppo di mandaloriani Neo-Crusader sotto il comando di Canderous Ordo incontrano ci\u00f2 che sarebbe stato conosciuto in seguito come Yorik-Stronha, mascherato come asteroide nel Sistema Crispin. Vola via oltre l'orlo della galassia una volta che viene avvistato.\nTra il 229 e l'89 BBY, il pianeta vivente Zonama Sekot - un seme di Yuuzhan'tar - arriva nella Spaccatura Gardaji. Nel 32 BBY, una forza avanzata degli yuuzhan vong - chiamata \"Stranieri Lontani\" dagli abitanti del pianeta - scoprono Zonama, e notando la somiglianza a Yuuzhan'tar (anche se non hanno capito la connessione esistente) tentano di colonizzarlo. Quando i vong tentarono di insediarsi, la biosfera di Zonama Sekot uccide la flora e la fauna degli alieni. Anche se Sekot tenta di negoziare con essi, iniziano l'assalto al pianeta. Dopo due anni di difesa Sekotana, ad alto prezzo, l'assalto viene fermato con l'arrivo della Jedi Vergere, che richiede la sospensione dell'attacco in cambio della sua visita alla galassia degli yuuzhan vong. La forza vong parte dunque con la Jedi verso le Regioni Ignote.\nLe informazioni pervenute nel decennio successivo sono scarse. Attorno al 25 BBY, i vong stabiliscono una base sul pianeta Bimmiel. Dopo la formazione dell'Impero, gli scienziati imperiali stabiliscono anch'essi una base sul pianeta. Una delle giustificazioni per il mantenimento della flotta imperiale \u00e8 quella di salvaguardare la galassia da una possibile minaccia esterna.\nAlmeno un ufficiale imperiale \u00e8 a conoscenza dell'esistenza dei vong. Il Grand'ammiraglio Thrawn incontra le forze vong avanzate nelle Regioni Ignote. La minaccia degli invasori \u00e8 una delle motivazioni che spingono Thrawn a riunificare l'Impero, in quanto crede che l'Impero sia pi\u00f9 preparato a contrastare i vong rispetto alla Nuova Repubblica.\nNel 24 ABY, poco prima dell'inizio dell'invasione, il supremo signore Quoreal comincia a considerare la possibilit\u00e0 di spostare la popolazione in un'altra galassia, in quanto teme di incontrare di nuovo Zonama Sekot. Sotto l'influenza di Onimi, Shimrra Jamaane, con il supporto di alcuni dei domini pi\u00f9 aggressivi, lancia un attacco con cui uccise Quoreal e prende il suo posto, assicurando che l'invasione proceda come previsto.\nTecnologia.\nGli yuuzhan vong usano solo cose viventi, sia che siano usate per costruire navi, armi, o oggetti comuni. Odiano i droidi, le macchine, gli oggetti elettronici, e qualunque cosa sia creato artificialmente.\nDivinit\u00e0.\nGli yuuzhan vong sono devoti alla religione ed hanno molti dei, nel cui nome conquistano e dichiarano guerra.\nYun-Yuuzhan.\nYun-Yuuzhan, il creatore, \u00e8 la divinit\u00e0 pi\u00f9 potente della religione yuuzhan vong. Ha sacrificato la maggior parte del suo corpo per creare le altre divinit\u00e0 minori e la galassia degli yuuzhan vong. Solo il supremo signore ha un contatto con lui.\nYun-Harla.\nYun-Harla \u00e8 la dea dell'imbroglio, del mascheramento e dell'aggressione. Yun Harla rappresenta la casta politica. Avendo acquisito questa informazione, l'esercito della Nuova Repubblica ha dato i nomi in codice \"Trickster\" (\"colui che imbroglia\") e \"Goddess\" (\"Dea\") a Jaina Solo, per terrorizzare gli invasori yuuzhan vong, che avrebbero pensato di combattere contro la forma vivente di una delle potenti divinit\u00e0.\nYun-Yammka.\nYun-Yammka \u00e8 il Massacratore e il dio della guerra. \u00c8 adorato principalmente dalla casta dei guerrieri.\nYun-Ne'Shel.\nYun-Ne'Shel \u00e8 il modellatore. Controlla il ciclo naturale della vita ed \u00e8 adorato dalla casta dei formatori.\nYun-Txiin e Yun-Q'aah (Dei amanti).\nYun-Txiin e Yun-Q'aah sono gli amanti e i gemelli. Avere una relazione all'esterno della propria casta \u00e8 proibito nella societ\u00e0 vong, e chi infrange il divieto viene sacrificato a questi due dei.\nYun-Shuno.\nYun-Shuno ha mille occhi e controlla i \"disonorati\", parlando anche a loro.\nCultura.\nLa cultura degli yuuzhan vong \u00e8 molto differente da ogni altra presente nella galassia.\nMusica.\nGli yuuzhan vong hanno sviluppato un sistema musicale come molte altre specie senzienti, anche se i loro strumenti sono interamente biologici. Uno strumento tipico \u00e8 formato da un paio di crostacei con gli arti chiusi in posizione estesa. Questi sono connessi con il corpo di una creatura enorme a forma di batteria che crea delle risonanze. I suoni eterei prodotti dagli strumenti viventi accompagnano i sacerdoti vong nei rituali."}
{"id": "445706", "revid": "228587", "url": "https://it.wikipedia.org/wiki?curid=445706", "title": "Staurikosaurus pricei", "text": "Lo stauricosauro (Staurikosaurus pricei) \u00e8 un dinosauro primitivo vissuto tra il Triassico medio e gli inizi del Triassico superiore in Sudamerica.\nRitrovamenti.\nFinora \u00e8 stato scoperto un solo resto fossile di \"Staurikosaurus\", dissotterrato dagli strati della formazione Santa Maria nel Rio Grande do Sul, nel Brasile meridionale. Il nome dell'animale, che significa \"lucertola della Croce del Sud\", si riferisce a una costellazione (la Croce del Sud, appunto) visibile solo nell'emisfero meridionale.\nTassonomia.\n\"Staurikosaurus\" era un piccolo carnivoro, vissuto tra 231 e 225 milioni di anni fa, (epoca Carnico), ed \u00e8 uno dei pi\u00f9 antichi dinosauri conosciuti. Era lungo circa due metri, alto poco pi\u00f9 di ottanta centimetri e pesante una trentina di chilogrammi. Nonostante le sue caratteristiche siano indubbiamente quelle di un dinosauro carnivoro teropode, lo stauricosauro \u00e8 stato considerato da qualche paleontologo come un possibile antenato dei grandi erbivori sauropodi, in virt\u00f9 di alcune caratteristiche primitive condivise con i prosauropodi. Per un certo periodo, quindi, lo stauricosauro \u00e8 stato considerato una forma di transizione tra i due sottordini. Successivi ritrovamenti di prosauropodi basali, per\u00f2, hanno confermato che \"Staurikosaurus\" e i suoi parenti, per quanto primitivi, sono da classificare nell'ambito dei teropodi; \"Staurikosaurus\" si evolse dopo il distacco del ramo dei sauropodomorfi da quello dei teropodi.\nDescrizione.\nI fossili dello stauricosauro sono molto incompleti, e consistono in parti della colonna vertebrale, delle zampe posteriori e della mandibola. Nonostante la scarsit\u00e0 di resti, questo dinosauro pu\u00f2 essere ricostruito sulla base di altre forme simili, gli herrerasauridi, rinvenuti in terreni poco pi\u00f9 recenti nella formazione di Ischigualasto in Argentina. \"Staurikosaurus\", comunque, era un veloce corridore, anche se alcune caratteristiche molto primitive (come il fatto di possedere solo due vertebre che univano la pelvi alla colonna vertebrale) sembrerebbero averne limitato in qualche modo l'efficienza come predatore. La coda era lunga e sottile per bilanciare il peso del corpo. La mandibola suggerisce un possibile movimento in avanti e indietro, oltre che dall'alto verso il basso. Questa caratteristica, insieme ai piccoli denti ricurvi all'indietro, potrebbe aver favorito \"Staurikosaurus\" nell'inghiottire piccole prede, ed \u00e8 comune nei teropodi dell'epoca."}
{"id": "445708", "revid": "2060716", "url": "https://it.wikipedia.org/wiki?curid=445708", "title": "Parabola (letteratura)", "text": "La parabola \u00e8 un racconto breve il cui scopo \u00e8 spiegare un concetto difficile con uno pi\u00f9 semplice o dare un insegnamento morale. Come anche il termine \"parola\", etimologicamente deriva dal latino \"parabola\" (confronto, similitudine), che a sua volta proveniva dal greco \"\u03c0\u03b1\u03c1\u03b1\u03b2\u03bf\u03bb\u03ae\" (confronto, allegoria). Il sostantivo derivava dal verbo parab\u00e1llein, che significava \"mettere di fianco, confrontare\". Parab\u00e1llein proviene, a sua volta, da par\u00e1 (di fianco) e b\u00e1llein (lanciare). Da b\u00e1llein, infatti, deriva la parola balistica.\nLa \"parabola\" \u00e8 un genere letterario reso famoso dall'uso che \u00e8 stato fatto nei Vangeli con le parabole di Ges\u00f9. In realt\u00e0 quelle dei Vangeli a volte non sono parabole ma allegorie o un miscuglio dei due generi letterari. Oltre alle parabole cristiane abbiamo, anche, molte altre parabole di altre religioni. Ad esempio una famosa parabola \u00e8 quella de I ciechi e l'elefante, ampiamente diffusa nel subcontinente indiano.\nLo specifico del genere parabola \u00e8 che introduce un esempio che vuole illuminare la realt\u00e0 specificata, con un unico punto di contatto tra l'immagine e la realt\u00e0. In ci\u00f2 si differenzia dall'allegoria, dove i punti di contatto tra l'immagine e la realt\u00e0 sono molti o addirittura tutti."}
{"id": "445710", "revid": "22828", "url": "https://it.wikipedia.org/wiki?curid=445710", "title": "Server-side", "text": ""}
{"id": "445711", "revid": "3215545", "url": "https://it.wikipedia.org/wiki?curid=445711", "title": "Dell, Inc.", "text": ""}
{"id": "445714", "revid": "22356", "url": "https://it.wikipedia.org/wiki?curid=445714", "title": "Staurikosaurus", "text": ""}
{"id": "445715", "revid": "1223464", "url": "https://it.wikipedia.org/wiki?curid=445715", "title": "Funai", "text": "Funai Electric Co., Ltd. (\u8239\u4e95\u96fb\u6a5f\u682a\u5f0f\u4f1a\u793e) fondata nel 1961 a Osaka in Giappone \u00e8 un'azienda impegnata nello sviluppo, produzione e distribuzione di dispositivi di comunicazione e informazione come terminali di accesso a internet, periferiche per computer, strumenti audio-video, televisori, lettori DVD ed elettrodomestici per la casa.\nProdotti.\nI prodotti Funai sono anche venduti sotto i marchi: Philips, Magnavox, Sylvania, Emerson Radio, Symphonic, Aventura, Esa, Durabrand e Misakai.\nVHS.\nAlla fine del mese di luglio 2016 la Funai, ultimo produttore rimasto al mondo di videoregistratori a standard VHS, ne produce l'ultimo esemplare della storia, facendo di fatto entrare il VHS tra le tecnologie del passato."}
{"id": "445716", "revid": "14002", "url": "https://it.wikipedia.org/wiki?curid=445716", "title": "Allegorie", "text": ""}
{"id": "445717", "revid": "327773", "url": "https://it.wikipedia.org/wiki?curid=445717", "title": "Therizinosaurus cheloniformis", "text": "Therizinosaurus (il cui nome significa \"lucertola falce\") \u00e8 un genere estinto di dinosauro teropode therizinosauride di grandi dimensioni vissuto nel Cretaceo superiore, circa 70 milioni di anni fa (Maastrichtiano), in quella che oggi \u00e8 la Formazione Nemegt, Mongolia. Il genere contiene una singola specie, ossia \"T. cheloniformis\", i cui primi resti furono ritrovati nel 1948 da una spedizione nel deserto del Gobi e successivamente descritti da Evgeny Maleev, nel 1954. Il genere \u00e8 noto solo da poche ossa, tra cui i giganteschi unguali (ossa degli artigli) degli arti anteriori, da cui l'animale prende il nome, e ulteriori esemplari che comprendono elementi degli arti anteriori e posteriori, scoperti negli anni '60 e '80.\nCaratteristiche.\n\"Therizinosaurus\" \u00e8 il pi\u00f9 grande therizinosauro noto e raggiungeva una lunghezza di 9\u201310 metri (30\u201333 piedi), per un peso superiore alle 3 tonnellate (3.000 kg). Come gli altri therizinosauri, \"Therizinosaurus\" era probabilmente un erbivoro che si nutriva delle fronde degli alberi, dotato di una ranfoteca (becco corneo) e di un ampio busto per la digestione del cibo. Gli arti anteriori erano particolarmente robusti e dotati di tre dita, le quali presentavano lunghi unguali che, a differenza di altri suoi parenti, erano molto rigidi e allungati, e presentavano una curvatura significativa solo sulla punta. Gli unguali degli arti anteriori di \"Therizinosaurus\" sono i pi\u00f9 lunghi conosciuti tra gli animali terrestri, raggiungendo oltre 50 centimetri (500 millimetri) di lunghezza. In vita, gli artigli sarebbero stati ancora pi\u00f9 lunghi grazie alla guaina cheratinosa che avvolge gli unguali. Gli arti posteriori era robusti e terminavano in piedi con quattro dita funzionalmente portanti, diversamente dagli altri gruppi di teropodi in cui il primo dito era ridotto a uno sperone, caratteristica che li fa assomigliare ai sauropodomorfi.\nQuesto animale fu uno degli ultimi e pi\u00f9 grandi rappresentanti del suo bizzarro gruppo, i Therizinosauria (precedentemente noti come Segnosauria; i segnosauri). Durante e dopo la sua descrizione originale nel 1954, fu difficile classificare \"Therizinosaurus\" per via della mancanza di esemplari completi e specie simili o imparentate. Inizialmente, Maleev pensava che i resti di \"Therizinosaurus\" appartenessero a un grande rettile simile a una tartaruga e nomin\u00f2 anche una famiglia separata per il genere: Therizinosauridae. Successivamente, con la scoperta di specie pi\u00f9 complete, venne ipotizzato che \"Therizinosaurus\" e affini rappresentassero un lignaggio superstite di sauropodomorfi del tardo Cretaceo, o degli ornitischi di transizione, finch\u00e9 non venne ipotizzato che potesse trattarsi di teropodi. Dopo anni di dibattito tassonomico, tuttavia, ora sono collocati in uno dei maggiori cladi di dinosauri, i Theropoda, in particolare in Maniraptora. Da allora, \"Therizinosaurus\" \u00e8 sempre stato classificato all'interno della sua famiglia Therizinosauridae.\nLe insolite braccia e l'anatomia del corpo (estrapolate dai resti pi\u00f9 completi di specie affini) di \"Therizinosaurus\" sono state spesso citate come esempio di evoluzione convergente con i chalicotheri e altri mammiferi principalmente erbivori, suggerendo abitudini alimentari simili. I lunghi artigli di \"Therizinosaurus\" erano pi\u00f9 utili per avvicinare a s\u00e8 la vegetazione, piuttosto che per attaccare o per difendersi per via della loro fragilit\u00e0; tuttavia, potrebbero aver avuto un ruolo durante gli scontri intraspecifici o nell'intimidazione di potenziali rivali o predatori. Anche le sue braccia erano particolarmente resistenti agli stress, il che suggerisce che gli arti anteriori avessero un ruolo centrale nella vita di questi animali. \"Therizinosaurus\" era un animale molto alto, nonch\u00e9 uno degli erbivori pi\u00f9 grandi del suo paleoambiente, il che implica che avesse poca competizione per il cibo; inoltre la sue dimensioni erano pi\u00f9 che sufficienti come deterrente contro la maggior parte dei predatori del suo habitat, come \"Tarbosaurus\".\nDescrizione.\nPer gli standard dei maniraptora, \"Therizinosaurus\" era un animale di dimensioni enormi, e si stima che raggiungesse da 9 a 10 metri di lunghezza, per un peso compreso tra le 3 e le 5 tonnellate. Queste dimensioni rendono \"Therizinosaurus\" il pi\u00f9 grande therizinosauro conosciuto, nonch\u00e9 il pi\u00f9 grande maniraptora conosciuto. Insieme al contemporaneo ornitomimosauro \"Deinocheirus\", rappresenta il pi\u00f9 grande maniraptoriforme conosciuto. Sebbene i resti del corpo di \"Therizinosaurus\" siano relativamente incompleti, si possono fare inferenze sulle sue caratteristiche fisiche basate su therizinosauridi pi\u00f9 completi. Come altri membri della sua famiglia, \"Therizinosaurus\" aveva un cranio proporzionalmente piccolo provvisto di ranfoteca (becco corneo) in cima al suo lungo collo; un'andatura bipede; una grande pancia per la digestione del fogliame e piumaggio sparso. Altri tratti che erano probabilmente presenti in \"Therizinosaurus\" includono una colonna vertebrale fortemente pneumatizzata (piena di sacche d'aria) e un bacino ofistopubico (orientato all'indietro) di costruzione robusta.\nNel 2010, Senter e James utilizzarono le equazioni della lunghezza degli arti posteriori per stimare la lunghezza totale degli arti posteriori di \"Therizinosaurus\" e \"Deinocheirus\". Senter e James conclusero che un esemplare medio di \"Therizinosaurus\" avesse gambe lunghe circa 3 metri. Pi\u00f9 recentemente, Mike Taylor e Matt Wedel hanno suggerito che l'intero collo sarebbe 2,9 volte pi\u00f9 grande dell'omero, che era di 76 centimetri, risultando in un collo lungo 2,2 metri sulla base di confronti con la serie di vertebre cervicali di \"Nanshiungosaurus\". La caratteristica pi\u00f9 distintiva di \"Therizinosaurus\" erano i giganteschi unguali presenti su ciascuna delle tre dita degli arti anteriori. Questi erano comuni tra i therizinosauri, ma in \"Therizinosaurus\" erano particolarmente grandi e irrigiditi, e sono considerati i pi\u00f9 lunghi conosciuti tra gli animali terrestri. Gli unguali sono relativamente semplici, trasversalmente appiattiti restringendosi gradualmente fino alla punta, che presenta una leggera curvatura.\nArti anteriori.\nIl braccio di \"Therizinosaurus\" copriva 2,4 metri di lunghezza totale (omero, radio e secondo metacarpo con lunghezza delle falangi). La scapola misurava 67 centimetri di lunghezza con una lama dorsale tozza e appiattita, ampio processo acromiale (estensione ossea) e una superficie ventrale molto allargata. Vicino al bordo anteriore dell'allargamento scapolare e vicino alla sutura scapulocoracoidea (articolazione ossea), \u00e8 stato localizzato del forame che, probabilmente, fungeva da canale per i vasi sanguigni e nervi dell'arto. Il bordo posteriore della scapola era robusto e l'acromion era meno robusto, probabilmente fusa in un sistema cartilagineo con la sua periferia in vita. Il coracoide misurava 36 centimetri di lunghezza, aveva una superficie laterale ampia e convessa che formava una concavit\u00e0 leggermente inclinata in prossimit\u00e0 della sutura scapulocoracoidea. Questa concavit\u00e0 ripiegava verso l'allargamento scapolare. Vicino alla sutura scapulocoracoidea, questo bordo diveniva molto sottile e, forse, si estendeva in una sottile struttura cartilaginea insieme alla periferia del coracoide in vita, come nel caso del bordo scapolare. Sulla coracoide era presente anche un ampio forame. La glenoide era ampia e profonda, leggermente rivolta verso il lato laterale esterno. Presentava bordi a cresta robusti e convessi. Lo spessore sopraglenoideo si sviluppava in una forma convessa a forma di cresta, divisa attraverso la parte superiore della sutura scapulocoracoidea. L'attaccamento per il muscolo bicipite si sviluppava in modo prominente da un grande tubercolo con una parte superiore tozza, indicando la presenza di muscoli potenti in vita.\nL'omero era di costruzione robusta, misurava 76 centimetri di lunghezza, e aveva un'ampia estremit\u00e0 superiore. La cresta deltopettorale (attaccamento del muscolo deltoide) era particolarmente lunga e spessa, con la sua sommit\u00e0 situata a circa 1/3 dall'estremit\u00e0 superiore. La lunghezza della cresta non era inferiore a 2/3 della lunghezza dell'intero elemento osseo. L'estremit\u00e0 inferiore dell'omero era molto espansa e svasata. I condili si sviluppavano sul lato anteriore dell'espansione inferiore mentre gli epicondili erano molto ampi e proiettati oltre i limiti delle aree articolari. L'ulna misurava 62,02 centimetri e la maggior parte della sua lunghezza era occupata dal corpo centrale. Il processo ulnare era molto ampio. L'area articolare superiore era divisa in lati laterali interni ed esterni. Il lato laterale presentava un bordo di forma triangolare ed era leggermente concavo; limitato, in vista dorsale, dalla depressione per l'articolazione superiore del radio. Il lato interno formava una depressione a mezzaluna che copriva il condilo a mezzaluna dell'omero. Il radio era lungo 55,04 centimetri e leggermente curvo a forma di S. La sua estremit\u00e0 superiore era appiattita in direzione laterale, molto larga, e l'estremit\u00e0 distale era molto robusta.\nIl primo osso carpale inferiore misurava 8,23 centimetri d'altezza e 8,53 centimetri di larghezza e aveva due superfici d'articolazione all'estremit\u00e0 inferiore. La superficie superiore di questo carpo era divisa da un'ampia depressione che formava l'articolazione del carpo. Sul lato interno presentava un contorno di forma triangolare che si attaccava alla superficie superiore del metacarpo I, occupando un po' meno del lato laterale, che si articola con il metacarpo II. Queste aree erano separate da una proiezione ossea obliqua. Il secondo carpale inferiore era pi\u00f9 piccolo del primo, misurando 5,6 centimetri d'altezza e 5,93 centimetri di larghezza. La sua superficie inferiore era appiattita e la superficie articolare del carpo si estendeva dal primo al secondo carpale sopra l'articolazione delle due ossa.\nIl metacarpo I era lungo 14,55 centimetri e rispetto agli altri era pi\u00f9 tozzo. Il suo lato laterale era ampio, specie nella zona pi\u00f9 alta; il bordo interno era sottile e stretto. L'articolazione superiore era configurata in tre parti. La superficie articolare inferiore era alquanto asimmetrica e piegata sul lato interno da quella sinistra, insieme a un'apertura ampia e profonda. La lunghezza totale di questo metacarpo era maggiore di 2/3 della lunghezza del metacarpo III, che potrebbe essere stato un tratto unico di \"Therizinosaurus\". Il metacarpo II misurava 28,68 centimetri di lunghezza ed era il metacarpo pi\u00f9 allungato e robusto, oltre a avere un'articolazione superiore inclinata, di forma quadrata e appiattita. L'articolazione della parte inferiore della testa aveva condili molto simmetrici, essendo divisa da un'ampia e profonda depressione. Le aperture laterali di collegamento erano poco sviluppate. Il metacarpo III era lungo 19.16 centimetri e aveva un'asta molto sottile rispetto agli altri metacarpi. La sua articolazione superiore era divisa in tre parti. La testa articolare inferiore era asimmetrica con aperture profonde e larghe. Come nel metacarpo II, le aperture di collegamento laterali erano poco sviluppate.\nIn \"Therizinosaurus\" si conosce solo il secondo dito della mano, il quale era costituito da due falangi e un grande unguale. La prima e la seconda falange erano in qualche modo uguali per forma e lunghezza (rispettivamente 14,17 e 14,38 centimetri), e condividevano una struttura robusta e tozza. Le faccette articolari superiori erano molto simmetriche e presentavano una cresta, particolarmente alta rispetto alla prima falange. Il bordo superiore di questa cresta era molto appuntito e spesso e, probabilmente, fungeva da sito d'ancoraggio dei tendini estensori in vita. Le teste inferiori erano quasi simmetriche, ma la depressione centrale era considerevolmente pi\u00f9 ampia e profonda nella prima falange. Gli unguali delle mani di \"Therizinosaurus\" erano particolarmente grandi e lunghi, e si stima arrivassero ad una lunghezza di circa 52 centimetri. A differenza di altri therizinosauri, erano piuttosto dritti, appiattiti lateralmente ed erano leggermente appuntiti solo verso la punta, una caratteristica unica del \"Therizinosaurus\". Il tubercolo inferiore, dove i tendini flessori si attaccavano all'ungueale, era spesso e robusto, indicando un grande cuscinetto in vita. La superficie d'articolazione che collegava la falange precedente era leggermente concava e divisa in due da un costone centrale.\nArti posteriori.\n\"Therizinosaurus\" aveva una tibia piuttosto tozza e robusta, molto ampia all'estremit\u00e0 inferiore. Il metatarso era robusto e corto (quasi simile a quello di un sauropodomorfo) e composto da cinque metatarsali. I primi quattro erano funzionali e terminavano in dita portanti, quindi presentavano una condizione tetradattila (a quattro dita portanti funzionali). L'ultimo o quinto metatarso era un osso molto ridotto situato sul lato del metatarso e non aveva alcuna funzione. A differenza della maggior parte degli altri gruppi di teropodi, il primo dito del piede era, sebbene pi\u00f9 corto degli altri, funzionale e portante. Il secondo e il terzo erano ugualmente lunghi mentre il quarto era pi\u00f9 piccolo e un po' pi\u00f9 sottile. Gli unguali del piede erano appiattiti da un lato all'altro e probabilmente affilati. La morfologia dei piedi di \"Therizinosaurus\" e di altri terizinosauridi era unica tra i teropodi, poich\u00e9 quasi tutti i teropodi presentano una condizione tridattila (a tre dita portanti funzionali), in cui il primo dito era ridotto a uno sperone e tenuto costantemente sollevato da terra.\nClassificazione.\nMaleev, originariamente, classific\u00f2 \"Therizinosaurus\" come una tartaruga acquatica gigante e il genere fu assegnato da Maleev ad una nuova famiglia che nomin\u00f2 Therizinosauridae, per separare il genere dalle altre tartarughe considerando le sue bizzarre caratteristiche. I fossili rimasero con incertezza nella comunit\u00e0 scientifica, tuttavia, nel 1970 Rozhdestvensky fu uno dei primi paleontologi a suggerire che \"Therizinosaurus\" fosse in realt\u00e0 un dinosauro teropode anzich\u00e9 una tartaruga. Rozhdestvensky sugger\u00ec inoltre che le presunte costole dell'olotipo provenissero probabilmente da un altro taxon, forse un sauropodomorfo. Nel 1976, Barsbold concluse che \"Therizinosaurus\" fosse un teropode poich\u00e9 molte delle caratteristiche dell'esemplare MPC-D 100/15 corrispondevano a diverse caratteristiche dei teropodi e che Therizinosauridae e Deinocheiridae fossero probabilmente sinonimi. Con la scoperta e la descrizione di \"Segnosaurus\", nel 1979 Perle nomin\u00f2 una nuova famiglia di dinosauri, i Segnosauridae. Perle colloc\u00f2 provvisoriamente questa nuova famiglia all'interno di Theropoda, date le numerose somiglianze della mandibola e della dentatura con quella di altri membri del clade. Un anno dopo, il nuovo genere \"Erlikosaurus\" venne nominato da Barsbold e Perle, nel 1980, che nominarono anche un nuovo infraordine, Segnosauria, che comprendeva \"Erlikosaurus\" e \"Segnosaurus\". Barsbold e Perle notarono che, sebbene aberranti e con bacini simili a quelli degli ornitischi, i segnosauri presentavano diversi tratti simili a quelli di altri teropodi. Nel 1982, con la scoperta da parte di Perle di un arto posteriore riferito a \"Therizinosaurus\", lo studioso concluse che \"Segnosaurus\" era molto simile a quest'ultimo in base alla morfologia del piede, e che forse i due generi appartenevano ad un unico gruppo. Nel 1983, Barsbold nomin\u00f2 un nuovo genere di segnosauro \"Enigmosaurus\". Analizzando il bacino di questo nuovo genere, Barsbold not\u00f2 come i segnosauridi fossero cos\u00ec diversi dagli altri teropodi da poter essere classificati al di fuori del gruppo o rappresentare un lignaggio completamente diverso di dinosauri teropodi. In seguito, nello stesso anno, Barsbold conferm\u00f2 l'esclusione dei segnosauri da Theropoda, notando che le loro pelvi assomigliavano di pi\u00f9 a quelle dei dinosauri sauropodi.\nDi conseguenza, la classificazione dei segnosauri inizi\u00f2 a spostarsi verso i sauropodomorfi. Nel 1984, Gregory S. Paul afferm\u00f2 che i segnosauri, piuttosto che essere teropodi aberranti, fossero effettivamente un gruppo di sauropodomorfi che erano riusciti con successo a sopravvivere fino al Cretaceo superiore. Tale idea si basava su tratti anatomici come il cranio e la configurazione dei piedi simile a quella dei primi sauropodomorfi. Paul mantenne questa posizione anche nel 1988, quando inser\u00ec Segnosauria nell'ormai obsoleto Phytodinosauria, e fu uno dei primi a suggerire un'affinit\u00e0 con i segnosauri per l'enigmatico \"Therizinosaurus\". Altri paleontologi di spicco, come Jacques Gauthier e Paul Sereno, sostennero questa visione. Nel 1990, Barsbold e Teresa Maryanska concordarono sul fatto che il materiale degli arti posteriori provenienti dal Hermiin Tsav riferito a \"Therizinosaurus\" nel 1982, fosse attribuibile a un segnosauro poich\u00e9 presentava diverse caratteristiche su cui si basava il gruppo, ma entrambi consideravano improbabile che l'esemplare appartenesse al genere e alla specie poich\u00e9 non era disponibile alcun materiale sovrapponibile tra gli esemplari. Barsbold e Maryanska erano anche in disaccordo con i precedenti ricercatori che avevano classificato \"Deinocheirus\" come un segnosauro. Nello stesso anno, David B. Norman classific\u00f2 \"Therizinosaurus\" come un teropode di classificazione incerta.\nTuttavia, con l'inaspettata scoperta e descrizione di \"Alxasaurus\" nel 1993, le affinit\u00e0 con i sauropodomorfi ampiamente accettate dalla maggior parte degli studiosi, furono messe in dubbio dai paleontologi Dale Russell e Dong Zhiming. Questo nuovo genere era molto pi\u00f9 completo di qualsiasi altro segnosauro finora scoperto e molteplici caratteristiche anatomiche indicavano una parentela con \"Therizinosaurus\". Grazie ad \"Alxasaurus\", Therizinosauridae e Segnosauridae vennero riconosciuti come lo stesso gruppo, ed il nome Therizinosauridae venne usato come nome della famiglia per il principio di priorit\u00e0. A causa di alcuni caratteri primitivi presenti in \"Alxasaurus\" venne coniato un nuovo rango tassonomico, i Therizinosauroidea, contenente questo nuovo taxon e i Therizinosauridae. Tutte queste nuove informazioni hanno fornirono nuovi dati sulle affinit\u00e0 dei therizinosauroidi. Infine, Russell e Dong conclusero che questi animali erano veri e propri teropodi con caratteristiche insolitamente aberranti. Nel 1994, Clark e colleghi ridescrissero il cranio di \"Erlikosaurus\" e grazie alle nuove conoscenze a loro disposizione, questa volta trovarono pi\u00f9 tratti in comune con i teropodi che con i sauropodomorfi. Nel loro studio, inoltre, convalidarono la sinonimia di Segnosauridae con Therizinosauridae, e classificarono i therizinosauridi come dinosauri maniraptori. Nel 1997, Russell coni\u00f2 l'infraordine Therizinosauria per contenere tutti i precedenti segnosauri. Questo nuovo infraordine era composto da Therizinosauroidea e dal pi\u00f9 avanzato Therizinosauridae. Di conseguenza, Segnosauria divenne sinonimo di Terizinosauria. Nonostante rimanessero alcune incertezze, un terizinosauroide piumato proveniente dalla Cina venne descritto nel 1999 da Xu Xing e colleghi, il nuovo genere \"Beipiaosaurus\". Questo ritrovamento conferm\u00f2 definitivamente la collocazione dei therizinosauri tra i teropodi e anche la loro collocazione tassonomica in Coelurosauria. Questa scoperta indicava anche che le piume erano altamente distribuite tra i dinosauri teropodi.\nNel 2010, Lindsay Zanno rivisit\u00f2 la tassonomia dei therizinosauri nel dettaglio, scoprendo che molte parti degli olotipi dei therizinosauri e degli esemplari riferiti erano andate perse o danneggiate e gli esemplari sparsi senza elementi sovrapposti erano uno svantaggio nel definire una tassonomia precisa. Zanno conferm\u00f2 l'appartenenza dell'esemplare IGM 100/45 a \"Therizinosaurus\", ma decise di non includere l'esemplare nella sua analisi tassonomica a causa della mancanza di resti comparativi degli arti anteriori. Ha anche escluso le presunte costole che erano presenti nell'olotipo poich\u00e9 probabilmente provenivano da un animale diverso e non da \"Therizinosaurus\". Nel 2019, Hartman e colleghi eseguirono un'ampia analisi filogenetica di Therizinosauria basata sui caratteri forniti da Zanno nella sua revisione. Hartman \"et al.\" hanno trovato risultati simili a Zanno per quanto riguarda la famiglia Therizinosauridae, ma questa volta con l'inclusione di pi\u00f9 taxa ed esemplari. Il cladogramma di seguito mostra il posizionamento di \"Therizinosaurus\" all'interno di Therizinosauria, secondo lo studio di Hartman e colleghi, nel 2019:\nStoria della scoperta.\nNel 1948, furono condotte diverse spedizioni paleontologiche mongole organizzate dall'Accademia delle scienze dell'URSS all'interno della Formazione Nemegt del deserto del Gobi, nella Mongolia sudoccidentale, con l'obiettivo principale di trovare nuovi fossili. Le spedizioni portarono alla luce numerosi fossili di dinosauri e tartarughe dalla localit\u00e0 stratotipica di Nemegt (nota anche come Nemegt Valley), ma gli esemplari pi\u00f9 notevoli raccolti furono tre unguali (ossa degli artigli) parziali di arti anteriori di notevoli dimensioni. Questo insieme di unguali venne ritrovato in una suddivisione della localit\u00e0 Nemegt designata come Cava V vicino allo scheletro di un grande teropode, in associazione con altri elementi tra cui un frammento metacarpale e diversi frammenti di costole. Fu etichettato con il numero di esemplare PIN 551-483 e in seguito questi fossili furono descritti dal paleontologo russo Evgeny Maleev, nel 1954, che li us\u00f2 per nominare scientificamente il nuovo genere e specie tipo \"Therizinosaurus cheloniformis\", diventando l'esemplare olotipo. Il nome generico, \"Therizinosaurus\", deriva dal greco \u03b8\u03b5\u03c1\u03af\u03b6\u03c9/\"ther\u00edzo\" che significa \"falce\", \"mietere\" o \"tagliare\", e \u03c3\u03b1\u1fe6\u03c1\u03bf\u03c2/\"sauros\" che significa \"lucertola\", in riferimento agli enormi unguali dell'animale, mentre il nome specifico, \"cheloniformis\", deriva dal greco \u03c7\u03b5\u03bb\u03ce\u03bd\u03b7/\"chel\u00f3ni\" che significa \"tartaruga\" e dal latino \"formis\" ossia \"dalla forma simile\", poich\u00e9 inizialmente si pensava che i resti appartenessero a un rettile simile a una tartaruga. Maleev ha anche coniato una famiglia separata per questo nuovo ed enigmatico taxon: Therizinosauridae. Dal momento che si conosceva ben poco di \"Therizinosaurus\" al momento della sua descrizione originale, Maleev pensava che l'esemplare PIN 551-483 appartenesse a un grande rettile simile a una tartaruga lunga 4,5 metri (15 piedi) che faceva affidamento sui suoi artigli giganti per raccogliere le alghe.\nSebbene non fosse del tutto chiaro a quale tipo di animale appartenessero questi fossili, nel 1970 il paleontologo russo Anatoly K. Rozhdestvensky fu uno dei primi autori a suggerire che \"Therizinosaurus\" fosse un teropode e non una tartaruga, confrontando gli unguali olotipici di \"Therizinosaurus\" con \"Chilantaisaurus\", proponendo che gli unguali provenissero effettivamente da un dinosauro carnosauro, interpretando cos\u00ec \"Therizinosaurus\" come un teropode. Rozhdestvensky ha anche illustrato i tre unguali olotipici e ha identificato nuovamente il frammento metacarpale come un osso metatarso, e sulla base della forma insolita dei frammenti sia del metatarso che delle costole li elenc\u00f2 come resti di sauropodi. Queste affinit\u00e0 teropodi furono seguite anche dalla paleontologa polacca Halszka Osm\u00f3lska e dalla coautrice Ewa Roniewicz, nel 1970, durante la denominazione e descrizione di \"Deinocheirus\", un altro grande ed enigmatico teropode della formazione inizialmente noto solo per degli arti anteriori parziali. Similmente a Rozhdestvensky, suggerirono che gli unguali olotipici appartenessero pi\u00f9 probabilmente a un teropode carnosauro, piuttosto che a una grande tartaruga.\nEsemplari aggiuntivi.\nUlteriori spedizioni nella Formazione Nemegt portarono alla luce nuovi fossili di \"Therizinosaurus\". Nel 1968 prima delle dichiarazioni di Rozhdestvensky, Osm\u00f3lska e Roniewicz, la parte superiore di un unguale degli arti anteriori venne ritrovata nella localit\u00e0 di Altan Uul ed etichettata come MPC-D 100/17 (ex IGM o GIN). Nel 1972, un altro unguale frammentario (esemplare MPC-D 100/16) venne recuperato negli Upper White Beds della localit\u00e0 di Hermiin Tsav, conservando solo la parte inferiore. Nel corso del 1973, un esemplare molto pi\u00f9 completo, grande e articolato venne ritrovato a Hermiin Tsav. Questo esemplare venne etichettato come MPC-D 100/15 ed \u00e8 costituito da entrambe le braccia, compresi entrambi gli scapulocoracoidi, entrambi gli omeri, l'ulna destra con radio, e l'ulna sinistra, due carpali destri, il metacarpo destro che include il dito II completo, e alcune costole con gastralia. Come comune con i fossili, alcuni elementi non si erano conservati del tutto, come gli scapulocoracoidi che presentavano estremit\u00e0 frastagliate, e il braccio sinistro \u00e8 meno completo di quello destro. Tutti questi esemplari furono descritti per la prima volta e riferiti a \"Therizinosaurus\" dal paleontologo mongolo Rinchen Barsbold, nel 1976. In questa nuova monografia, Barsbold sottoline\u00f2 che i frammenti di costola in MPC-D 100/15 erano pi\u00f9 sottili di quelli dell'olotipo e ha identificato MPC-D 100/16 e 100/17 come appartenenti rispettivamente alle dita I e III. Per Barsbold era chiaro che MPC-D 100/15 rappresentasse un esemplare di \"Therizinosaurus\" poich\u00e9 l'unguale in questo esemplare condivideva l'allungamento e la morfologia appiattita di tutti gli esemplari precedenti. Concluse quindi che \"Therizinosaurus\" fosse un taxon di teropodi poich\u00e9 MPC-D 100/15 corrispondeva a pi\u00f9 caratteristiche osservate nei teropodi.\nSempre durante il 1973, la spedizione paleontologica congiunta sovietico-mongola rinvenne nuovi elementi fossili, etichettandoli come l'esemplare MPC-D 100/45, nella localit\u00e0 di Hermiin Tsav. A differenza degli esemplari precedenti, MPC-D 100/45 \u00e8 rappresentato da un arto posteriore destro composto da un femore molto frammentato con l'estremit\u00e0 inferiore della tibia, astragalo, calcagno, tarsale IV, un piede tetradactilo funzionale (piede con quattro dita funzionali) che comprendeva quattro metatarsali parziali, dita I e III parzialmente conservate e dita II e IV quasi complete. Questi resti pi\u00f9 recenti furono descritti dal paleontologo mongolo Altangerel Perle, nel 1982. Perle considerava improbabile la classificazione di \"Therizinosaurus\" e Therizinosauridae in Chelonia (ordine delle tartarughe) e ipotizz\u00f2 che \"Therizinosaurus\" e \"Segnosaurus\" (all'epoca di questa descrizione considerato un dinosauro teropode) fossero particolarmente simili sulla base della morfologia degli scapulocoracoidi, differendo solo nelle dimensioni. Perle rifer\u00ec MPC-D 100/45 a \"Therizinosaurus\" dato che questo esemplare \u00e8 stato trovato vicino alla posizione di MPC-D 100/15 ed era molto simile al piede di \"Segnosaurus\". Nel 1990, Barsbold e Teresa Maryanska concordarono con Perle sul fatto che il materiale degli arti posteriori di Hermiin Tsav che descrisse nel 1982 appartenesse ad un therizinosauro (allora chiamati segnosauri) dato che il metatarso era tozzo e l'astragalo aveva un processo ascendente arcuato lateralmente (estensione ossea), ma mise in dubbio il suo riferimento a \"Therizinosaurus\" e l'identit\u00e0 segnosauriana per questo taxon poich\u00e9 era noto solo dalla cintura pettorale e da altri elementi degli arti anteriori, rendendo impossibile il confronto diretto tra gli esemplari. Pertanto, consider\u00f2 questo esemplare un rappresentante di Segnosauria del Cretaceo superiore, ma non \"Therizinosaurus\".\nNel 2010, tuttavia, la paleontologa nordamericana Lindsay E. Zanno nella sua ampia rivalutazione tassonomica di Therizinosauria ritenne che il riferimento di MPC-D 100/45 a \"Therizinosaurus\" fosse dettato dalla logica essendo stato raccolto nello stesso contesto stratigrafico (Formazione Nemegt) come l'olotipo, e condivideva la morfologia robusta e le quattro dita degli altri therizinosauridi, come \"Segnosaurus\". Ha anche escluso il materiale delle costole dall'olotipo poich\u00e9 \u00e8 stato nuovamente identificato da Rozhdestvensky come, probabilmente, proveniente da un dinosauro sauropode e non dallo stesso \"Therizinosaurus\".\nPaleobiologia.\nDieta.\nNel 1993, Dale A. Russell e Donald E. Russell analizzarono \"Therizinosaurus\" e \"Chalicotherium\" (le specie trattate in questo studio sono ora considerate parte del genere \"Anisodon\") e notarono alcune somiglianze nei rispettivi piani anatomici, anche se i due animali fanno parte di due gruppi completamente diversi. Entrambi i generi avevano lunghe braccia, ben sviluppate e relativamente forti; la cintura pelvica era robusta, in grado di sopportare il peso dell'animale, permettendo a quest'ultimo di sedersi; e la struttura degli arti posteriori (in particolare il piede) era corta e robusta. Russell e Russell considerano questi adattamenti un esempio di evoluzione convergente (una condizione in cui organismi non imparentati tra di loro evolvono tratti simili, in risposta ad una nicchia ecologica simile) tra mammiferi estinti e dinosauri. Inoltre, questo piano anatomico \u00e8 condiviso anche dai moderni gorilla. Siccome gli animali che condividono questo piano anatomico sono perlopi\u00f9 erbivori, gli autori dello studio hanno suggerito uno stile di vita erbivoro per \"Therizinosaurus\". Russell e Russell hanno ricostruito il comportamento alimentare di \"Therizinosaurus\", dipingendo un animale in grado di rimanere seduto mentre si nutriva dai grandi arbusti e dagli alberi, utilizzando le lunghe braccia ed artigli per afferrare e tirare a s\u00e9 il fogliame. Il lungo collo dell'animale avrebbe, inoltre, minimizzato lo sforzo. Poich\u00e9 le sue braccia erano abbastanza lunghe da toccare il suolo durante determinate posizioni, avrebbero potuto aiutare il dinosauro a sollevarsi da una posizione prona. Se l'animale, invece, brucava in piedi, in posizione bipede, \"Therizinosaurus\" potrebbe essere stato in grado di raggiungere una vegetazione ancora pi\u00f9 alta, sostenendosi con i suoi piedi corti e robusti. Mentre \"Chalicotherium\" era pi\u00f9 adattato ad agganciare i rami degli alberi, gli arti di \"Therizinosaurus\" erano meglio adatti a spingere grandi ciuffi di fogliame grazie ai suoi lunghi artigli. \u00c8 anche possibile che \"Therizinosaurus\" fosse meno preciso nei movimenti rispetto a \"Chalicotherium\", poich\u00e9 quest'ultimo aveva capacit\u00e0 cerebrali, dentali e muscolari pi\u00f9 sviluppate.\nAnthony R. Fiorillo e colleghi, nel 2018, suggerirono che \"Therizinosaurus\" avesse una forza del morso ridotta, utile per tagliare la vegetazione e nutrirsi, sulla base di therizinosauridi affini, come \"Erlikosaurus\" e \"Segnosaurus\". Si stima che la forza del morso inizi\u00f2 a diminuire nei therizinosauri primitivi perpetrando nei generi pi\u00f9 derivati, come appunto \"Therizinosaurus\".\nFunzione degli artigli.\nQuando venne descritto per la prima volta da Maleev nel 1954, come una tartaruga acquatica gigante, si pensava che i grandi artigli di \"Therizinosaurus\" venissero usati per raccogliere le alghe. Nel 1970, Rozhdestvensky riesamin\u00f2 gli artigli e ipotizz\u00f2 una funzione specializzata nell'apertura dei termitai o una dieta frugivora. Barsbold, nel 1976, sugger\u00ec che gli insoliti artigli del \"Therizinosaurus\" potessero essere usati per impalare piccole prede o per scavare in terreni sconnessi, tuttavia, lo stesso Barsbold sottoline\u00f2 la loro famigerata fragilit\u00e0 all'impatto. Nel 1995, Lev A. Nessov sugger\u00ec che gli artigli allungati dell'animale fossero usati per difendersi dai predatori e che i giovani avrebbero usare i loro artigli per condurre uno stile di vita arboricolo, in modo simile ai bradipi o ai pulcini di hoatzin.\nNel 2014, Lautenschlager test\u00f2 la funzione di vari artigli di therizinosauro, inclusi quelli di \"Therizinosaurus\", attraverso delle simulazioni digitali. Vennero simulati tre diversi scenari funzionali per ciascuna morfologia di artiglio con una forza di 400 N applicata in ciascun scenario: graffio/scavo; agganciare e tirare; e perforazione. Sebbene gli artigli tozzi di \"Alxasaurus\" dimostrassero una bassa tolleranza agli stress, la tolleranza agli stress motori aumentava con la curvatura e l'allungamento degli artigli di \"Falcarius\", \"Nothronychus\" e \"Therizinosaurus\". Alcuni dei pi\u00f9 alti magnitudi di sollecitazione e deformazione vennero ottenuti nello scenario graffio/scavo; lo scenario aggancia e tira, al contrario, ha prodotto magnitudini inferiori, e ancora di meno nello scenario di perforazione. In particolare, lo stress complessivo era pi\u00f9 pronunciato negli insoliti artigli di \"Therizinosaurus\", che potrebbero rappresentare un caso eccezionale di specializzazione per la loro lunghezza. Lautenschlager not\u00f2 che gli artigli pi\u00f9 curvi e allungati di alcuni therizinosauri non erano adatti allo scenario graffio/scavo, indicando che questa era la funzione pi\u00f9 improbabile per queste strutture. Sebbene siano noti diversi dinosauri che mostrano adattamenti ad uno stile di vita fossorio, tale comportamento \u00e8 improbabile per buona parte dei therizinosauri per via delle loro dimensioni. Inoltre, la presenza di piume sulle braccia, presenti in tutti i maniraptori, avrebbe ostacolato lo scavo con gli arti anteriori, e la morfologia del piede dei therizinosauri mal si adatta allo scavo. Invece di scavare, \u00e8 pi\u00f9 probabile che \"Therizinosaurus\" utilizzasse gli artigli della mani per tirare o afferrare la vegetazione e avvicinarla a s\u00e9. Questo comportamento renderebbe i therizinosauri pi\u00f9 simili ai formichieri odierni e ai bradipi terricoli. Lautenschlager non pot\u00e9 n\u00e9 confermare n\u00e9 escludere che gli artigli di \"Therizinosaurus\" potessero avere altre funzioni, come difesa, combattimenti intraspecifici, dimorfismo sessuale o afferrare il partner durante l'accoppiamento, data la mancanza di pi\u00f9 esemplari fossili. Lautenschlager dichiar\u00f2 che non ci sono prove che i lunghi artigli del \"Therizinosaurus\" potessero essere usati per difesa o per l'attacco, tuttavia, \u00e8 possibile che queste appendici potessero avere comunque un ruolo nell'affrontare una minaccia, come l'intimidazione.\nScott A. Lee e Zachary Richards, nel 2018, sulla base delle misurazioni della resistenza alla flessione di diversi omeri di dinosauri, hanno scoperto che gli omeri di carnosauri, therizinosauri e tyrannosauri erano relativamente resistenti allo stress. Questa maggiore capacit\u00e0 di resistere allo stress supporta l'idea che \"Therizinosaurus\" e altri therizinosauri usassero le loro braccia in modo attivo e fossero in grado di generare forze significative. Lee e Richards hanno anche suggerito che gli artigli prominenti di alcuni therizinosauri avrebbero potuto essere usati come difesa contro i predatori e per altre funzioni. A differenza degli ornithomimosauri che contavano sulla loro agilit\u00e0 e velocit\u00e0 per sfuggire ai predatori, \"Therizinosaurus\" e affini sarebbero stati troppo lenti per superare in corsa i loro predatori, e pertanto avrebbero fatto affidamento sui loro artigli per affrontare le minacce.\nPaleoecologia.\nI resti di \"Therizinosaurus\" sono stati ritrovati nella famosa Formazione Nemegt del deserto del Gobi. Sebbene questa formazione non sia mai stata datata radiometricamente a causa della discontinuit\u00e0 delle esposizioni e dell'assenza di facies rocciose vulcaniche databili, l'insieme dei fossili di vertebrati suggerisce un primo stadio Maastrichtiano, probabilmente tra i 70 e i 68 milioni di anni fa. La Formazione Nemegt \u00e8 divisa in tre membri informali. Il membro inferiore \u00e8 composto principalmente da sedimenti fluviali, mentre i membri medio e superiore sono costituiti da sedimenti alluvionali, paludosi, lacustri e fluviali.\nGli ambienti in cui viveva \"Therizinosaurus\" sono stati determinati dalla sedimentazione attraverso la formazione, dal livello \u03b413C conservato sullo smalto dei denti di molti dinosauri erbivori della formazione e dai numerosi legni pietrificati ritrovati nella formazione. L'ambiente era costituito da grandi fiumi serpeggianti e intrecciati con estesi boschi composti da grandi foreste di \"Araucaria\" che sostenevano diversi dinosauri erbivori, come \"Therizinosaurus\". Il clima della formazione era relativamente temperato (temperature medie annue comprese tra i 7,6 e gli 8,7 \u00b0C), caratterizzata da monsoni, con inverni freddi e secchi ed estati calde e piovose con l'aggiunta di precipitazioni medie annue comprese tra i 775 e i 835 mmm, precipitazioni soggette a forti oscillazioni stagionali. Gli ambienti umidi della Formazione Nemegt potrebbero aver agito come un'oasi, attraendo oviraptoridi da localit\u00e0 aride vicine, come la Formazione Barun Goyot, come evidenziato dalla presenza di \"Nemegtomaia\" in entrambe le regioni. \u00c8 stato suggerito che la Formazione Nemegt potesse essere simile all'odierno delta dell'Okavango, anch'esso composto da un ambiente mesico (ben irrigato).\nLa paleofauna della Formazione Nemegt era varia e ricca, composta da diversi dinosauri, come gli alvarezsauri \"Mononykus\" e \"Nemegtonykus\"; i deinonychosauri \"Adasaurus\" e \"Zanabazar\"; gli ornithomimosauri \"Anserimimus\" e \"Gallimimus\"; gli oviraptorosauri \"Avimimus\", \"Rinchenia\" ed \"Elmisaurus\"; i tyrannosauridi \"Alioramus\" e forse \"Bagaraatan\"; gli ankylosauridi \"Saichania\" e \"Tarchia\"; e i pachycephalosauridi \"Homalocephale\" e \"Prenocephale\". La megafauna del Nemegt comprendeva il gigantesco ornitomimosauro \"Deinocheirus\"; gli adrosauridi \"Barsboldia\" e \"Saurolophus\"; i titanosauri \"Nemegtosaurus\" e \"Opisthocoelicaudia\"; e il tyrannosauride \"Tarbosaurus\", che rappresentava il superpredatore di questo ecosistema. La regione offriva un'oasi anche per piccoli animali, come gli uccelli \"Judinornis\" e \"Teviornis\"; diversi ostracodi d'acqua dolce in numerose localit\u00e0; pesci; tartarughe terrestri e acquatiche, come \"Mongolochelys\" e \"Nemegtemys\"; e il crocodylomorfo \"Paralligator\".\nPoich\u00e9 i sedimenti in cui sono stati ritrovati i resti di \"Therizinosaurus\" sono di origine fluviale, \u00e8 stato suggerito che l'animale prediligesse nutrirsi nelle aree ripariali. \"Therizinosaurus\" era uno dei dinosauri pi\u00f9 alti della Formazione Nemegt, e grazie alle sue dimensioni era in grado di nutrirsi dalle fronde pi\u00f9 alte, non dovendo quindi competere significativamente con altri erbivori per le stesse risorse. Tuttavia, potrebbe essersi verificata una partizione di nicchia con i titanosauri della formazione, anch'essi dotati di un lungo collo e in grado di raggiungere il fogliame pi\u00f9 alto. D'altronde, se \"Therizinosaurus\" fosse stato un erbivoro che si cibava di bassa vegetazione avrebbe dovuto competere con gran parte degli erbivori suoi contemporanei, come \"Saurolophus\". L'unico predatore che potesse rappresentare una minaccia per un \"Therizinosaurus\", era il tyrannosauride \"Tarbosaurus\". Tuttavia, grazie alle enormi dimensioni di \"Therizinosaurus\", anche un grande \"Tarbosaurus\" non sarebbe stato in grado di mordere pi\u00f9 in alto delle cosce o del ventre di un \"Therizinosaurus\". In questo scenario, gli artigli allungati dell'animale potrebbero essere stati utili per difendersi o per intimidire il predatore. \u00c8 anche possibile che \"Therizinosaurus\" dovesse competere per altre varie risorse con i contemporanei \"Deinocheirus\", \"Saurolophus\", \"Nemegtosaurus\" e \"Opisthocoelicaudia\"."}
{"id": "445722", "revid": "729019", "url": "https://it.wikipedia.org/wiki?curid=445722", "title": "Vela di strallo", "text": "La vela di strallo (o vela di straglio) \u00e8 un tipo di vela utilizzato nei velieri antichi, ormai non pi\u00f9 usata sulle moderne imbarcazioni.\nIl suo lato prodiero veniva inferito negli stragli da cui prendeva il nome specifico (vela di straglio di gabbia, di velaccio ecc.). La forma era triangolare; funzionava in modo simile ad un fiocco, ma alcuni libri riportano anche forme trapezoidali."}
{"id": "445723", "revid": "14002", "url": "https://it.wikipedia.org/wiki?curid=445723", "title": "Vangelo sinottico", "text": ""}
{"id": "445725", "revid": "729019", "url": "https://it.wikipedia.org/wiki?curid=445725", "title": "Atiu", "text": "Atiu, nota anche come Enuamanu (letteralmente, \"terra degli uccelli\"), \u00e8 un'isola situata 187 chilometri a nordest di Rarotonga, nel gruppo delle isole Meridionali nell'arcipelago delle isole Cook.\nGeografia e geologia.\nAtiu \u00e8 un'isola vulcanica molto particolare per la presenza di un anello di corallo fossile (chiamato localmente makatea) e per il fatto che la spinta di sollevamento \u00e8 ancora attiva a un ritmo di circa 0,2\u00a0mm/anno.\nL'isola si presenta oggi come un'isola quasi ovale, con una cima piatta alta circa 70\u00a0m e una valle fertile che circonda ad anello la vetta ed \u00e8 separata dal mare dal \"makatea\".\nLa formazione di Atiu.\nLa storia geologica di Atiu cominci\u00f2 circa 11 milioni di anni fa, in un punto del fondo dell'Oceano Pacifico distante oltre 1000\u00a0km dalla posizione attuale.\nQui un punto caldo della crosta terrestre diede vita a un vulcano sottomarino. I movimenti tettonici allontanarono il vulcano dal punto caldo che lo aveva originato e infine il vulcano cess\u00f2 la sua attivit\u00e0.\nLo slittamento del fondo marino continu\u00f2 per 8 milioni di anni, percorrendo circa 1200\u00a0km (cio\u00e8 circa 15\u00a0cm all'anno). A questo punto il fondale, e con esso il vulcano spento, urt\u00f2 contro rocce pi\u00f9 dure, cominciando a salire verso l'alto.\nLe rocce vulcaniche recenti furono cos\u00ec esposte al lavorio delle onde, che le smantellarono in gran parte, creando una sommit\u00e0 piatta. Questa sommit\u00e0 piatta comunque emerse, sfuggendo a una totale distruzione da parte delle onde, e qui rimase, a circa 50\u00a0m sul livello attuale del mare, per 3 milioni di anni.\nLa formazione del \"makatea\".\nIntorno all'isola si venne a creare una barriera corallina anulare e, tra questa e la montagna emersa, una vasta laguna.\nAppena 100\u00a0000 anni fa, per\u00f2, la spinta orogenetica ritorn\u00f2 attiva e l'isola ricominci\u00f2 a salire (circa 20 metri fino a oggi). I coralli furono sollevati sopra il livello del mare e morirono, dando origine a una dirupata scogliera fossile, oggi in parte coperta di giungla.\nL'antica laguna tra la barriera corallina e la montagna divent\u00f2 - anche con l'aiuto dell'erosione - una depressione di terra fertile.\nLa nuova barriera corallina.\nMentre l'isola s'innalzava, il livello del mare subiva una serie di oscillazioni, dovute alle ere glaciali, che qui non spinsero i loro ghiacci ma fecero comunque sentire il loro effetto.\nOggi Atiu \u00e8 circondata da una nuova barriera corallina viva, che nelle sue parti pi\u00f9 vecchie risale a circa 9000 anni fa (l'epoca appunto in cui fin\u00ec l'ultima glaciazione).\nInsediamenti umani.\nGli insediamenti umani sono concentrati sulla collina centrale. Il 12 marzo 2003 la popolazione di Atiu era di 571 abitanti, su cinque paesi disposti a raggiera dal centro dell'isola."}
{"id": "445726", "revid": "371529", "url": "https://it.wikipedia.org/wiki?curid=445726", "title": "Helter Skelter", "text": ""}
{"id": "445727", "revid": "767487", "url": "https://it.wikipedia.org/wiki?curid=445727", "title": "Organisation", "text": "Gli Organisation, o per esteso Organisation zur Verwirklichung gemeinsamer Musikkonzepte (), sono stati un gruppo musicale tedesco di musica sperimentale e krautrock, primo nucleo dei pi\u00f9 noti Kraftwerk.\nStoria.\nGli Organisation vennero fondati nel 1968 da due studenti del conservatorio di D\u00fcsseldorf, Ralf H\u00fctter e Florian Schneider (allora noto con il suo nome completo Florian Schneider-Esleben): oltre a loro, facevano parte del gruppo Basil Hammoudi, Butch Hauf e Alfred M\u00f6nicks. Durante la loro carriera, gli Organization furono assistiti anche da Paul Lorenz, Peter Martini e Charly Weiss.\nIl gruppo inizialmente suonava dei brani improvvisati in gallerie d'arte o universit\u00e0. L'unico album della discografia del gruppo, \"Tone Float\", prodotto da Konrad \"Conny\" Plank, usc\u00ec nel Regno Unito nell'agosto del 1969 su etichetta RCA Victor. Non essendo disponibile in Germania se non come disco d'importazione, i risultati di vendita furono deludenti e l'anno successivo la RCA decise di non produrre pi\u00f9 il gruppo. Fu in quel momento che Ralf H\u00fctter e Florian Schneider-Esleben (che in seguito accorcer\u00e0 il suo nome in Florian Schneider) decisero di abbandonare il gruppo per fondare i Kraftwerk, cosa che determin\u00f2 il pressoch\u00e9 immediato scioglimento (nel 1971) degli Organisation. Basil Hammoudi, Butch Hauf e Fred M\u00f6nicks tornarono poi all'universit\u00e0 per terminare gli studi.\nUn video diffuso dalla rete televisiva tedesca WDR mostra il gruppo mentre suona il brano \"Ruckzuck\", che in seguito verr\u00e0 inserito nel primo album dei Kraftwerk, l'omonimo \"Kraftwerk\" uscito nel novembre 1970. La performance era stata registrata il 25 aprile 1970 alla Grughalle di Essen nell'ambito dell\"'Essener Pop und Blues Festival\" e fu l'ultima apparizione del gruppo sotto il nome di Organisation, dopodich\u00e9 Ralf H\u00fctter e Florian Schneider appunto si separarono per fondare i Kraftwerk.\nIn un'intervista rilasciata a met\u00e0 anni novanta, Fred M\u00f6nicks dichiar\u00f2 che i cinque ragazzi avevano gi\u00e0 cominciato a suonare con il nome di Kraftwerk poco dopo l'incisione di \"Tone Float\", ma la RCA li invit\u00f2 a scegliere un nome pi\u00f9 adatto al mercato inglese (l'unico in cui era previsto l'uscita del disco) ed \u00e8 per questo che venne scelto il nome di Organisation. In seguito Basil Hammoudi, nonch\u00e9 il vecchio percussionista dei Kraftwerk Andreas Hohmann, collaborarono con il gruppo jazz rock Ibliss."}
{"id": "445728", "revid": "438678", "url": "https://it.wikipedia.org/wiki?curid=445728", "title": "Helter Skelter (The Beatles)", "text": "Helter Skelter \u00e8 un brano musicale dei Beatles. La canzone fu scritta interamente da Paul McCartney (sebbene porti anche la firma di John Lennon, secondo la convenzione che i due autori rispettarono sempre). Il brano apparve nell'album \"The Beatles\" del 1968, noto come \"White Album\" (\"album bianco\"). Essendo stato un tentativo consapevole, da parte di McCartney, di creare un brano il pi\u00f9 possibile sporco e pesante, la canzone nello sviluppo dell'heavy metal, e in essa si ritrovano elementi che si sarebbero sviluppati solo negli anni successivi, come, ad esempio, le parti vocali urlate, la chitarra estremamente distorta o il basso dal suono crudo e potente. Del brano sono state realizzate numerosissime cover, incluse quelle dei M\u00f6tley Cr\u00fce, Oasis, U2, Aerosmith e Siouxsie and the Banshees. L'espressione inglese \"helter skelter\" indica i grandi scivoli di forma elicoidale dei luna park, ma ha anche il significato di \"caotico, confuso\".\nIl brano.\nSi tratta di un brano particolarmente insolito per lo stile abituale del quartetto di Liverpool, una traccia violenta, rumorosa e decisamente \"hard\" rispetto agli standard dell'epoca e dei Beatles stessi. McCartney sostenne di aver avuto l'idea per comporre la canzone leggendo una recensione di un singolo degli Who, \"I Can See for Miles\", descritto come la canzone \"pi\u00f9 cattiva e selvaggia mai registrata\", con chitarre distorte, riverberi e voci urlate.\nLa canzone si apre bruscamente con un riff ripetuto di chitarra elettrica molto distorta. Poi inizia la parte vocale di McCartney, aggressiva e a tratti urlata, a cui si unisce, al primo ritornello, il resto della strumentazione.\nComposizione ed ispirazione.\nCome detto, Paul McCartney raccont\u00f2 di aver tratto ispirazione dalla lettura di un articolo presente su un numero del 1967 della rivista \"Guitar Player\" dove c'era un'intervista a Pete Townshend degli Who nella quale egli descriveva l'ultimo singolo della band, \"I Can See for Miles\", come la canzone pi\u00f9 rumorosa, selvaggia, e sporca mai registrata. Spinto dalla competizione insita nelle parole di Townshend, McCartney scrisse \"Helter Skelter\" con in mente di farne un brano ancora pi\u00f9 \"duro\". Per il titolo, Paul sfrutt\u00f2 l'ambiguit\u00e0 del termine \"helter skelter\", che in lingua inglese pu\u00f2 indicare sia una \"confusione disordinata\" sia lo scivolo elicoidale presente nei luna park.\nRegistrazione.\nDurante le registrazioni del 18 luglio 1968, fu eseguita una lunga versione della canzone di 27 minuti e 11 secondi ad oggi ancora totalmente inedita. Questa prima versione era piuttosto lenta ed ipnotica, abbastanza \"psichedelica\". Di un'altra versione lunga circa 12 minuti incisa nella stessa giornata, \u00e8 stato ricavato un estratto di 4:37 per l\"'Anthology 3\". La versione poi finita nell'album, registrata il 9 settembre, \u00e8 il frutto di diciotto versioni di circa cinque minuti ciascuna, e l'ultima fu quella che venne poi scelta. Alla fine dell'esecuzione, Ringo Starr scagli\u00f2 via le bacchette della batteria, gridando: \"\u00abI've got blisters on my fingers!\u00bb\" \"(Ho le vesciche alle dita!)\", esclamazione che fu lasciata nella versione definitiva del brano. La versione mono (originariamente solo sull'LP originale), pi\u00f9 corta di circa un minuto, termina alla prima dissolvenza senza la frase finale di Ringo. Inizialmente questa versione mono non fu disponibile negli Stati Uniti poich\u00e9 gli album registrati in mono erano stati messi fuori commercio. Verso la fine del brano, durante il \"fade in\", si sentono gli assolo di sassofono e di tromba suonati rispettivamente da John Lennon e da Mal Evans, passaggi musicali caotici dato che nessuno dei due sapeva suonare lo strumento.\nSecondo quanto riferito dal produttore Chris Thomas, presente in studio all'epoca, la sessione del 18 luglio fu particolarmente movimentata: \u00abMentre Paul stava incidendo la sua parte vocale, George Harrison diede fuoco a un portacenere, se lo mise sulla testa, e corse in giro per lo studio\u00bb.\nCritica e riconoscimenti.\nData la sua particolarit\u00e0 nel repertorio dei Beatles e l'indubbio fascino che ne deriva, la canzone \u00e8 stata reinterpretata da molti artisti nel corso degli anni e celebrata dai critici, incluso Richie Unterberger di AllMusic. Unterberger defin\u00ec la composizione \"uno dei brani rock pi\u00f9 feroci e brutali mai realizzati da chiunque\" e \"straordinaria\". Ian MacDonald fu invece critico verso il brano, definendolo \"ridicolo, con McCartney che urlacchia poco convinto contro un muro di feedback\". Il musicologo Alan W. Pollack disse che la canzone avrebbe \"spaventato ed inquietato\" gli ascoltatori, citando \"la natura ossessiva\" e la violenza latente insita in \"Helter Skelter\".\nNel corso di un'intervista del 1980, a proposito di \"Helter Skelter\", John Lennon disse: \u00abQuella \u00e8 Paul \"completamente\"... Non ha nulla a che fare con nulla, e men che mai ha a che fare con \"me\"\u00bb.\nIl brano \u00e8 stato inserito alla posizione numero 52 nella lista delle \"100 migliori canzoni dei Beatles\" della rivista \"Rolling Stone\".\nNel marzo 2005, la rivista \"Q\" ha classificato \"Helter Skelter\" alla posizione numero 5 della sua lista delle \"100 Greatest Guitar Tracks\".\nCharles Manson.\nQuesto brano \u00e8 anche tristemente noto per il massacro compiuto dalla banda di Charles Manson nella villa del regista Roman Pola\u0144ski, dove persero la vita sua moglie, Sharon Tate, incinta di otto mesi, e alcuni invitati. Manson ascolt\u00f2 questa canzone insieme alle altre del \"White Album\" e le interpret\u00f2 come un monito dell'avvicinarsi della guerra di razze. Vide i Beatles come i \"Quattro Angeli dell'Apocalisse\" menzionati nel libro Rivelazione del Nuovo Testamento e credette che le loro canzoni dicessero a lui e ai suoi seguaci di prepararsi \"(\u00abLook out, 'cause here she comes\u00bb)\". Manson chiam\u00f2 questa guerra da lui menzionata proprio \"Helter Skelter\". Le parole \"Healter Skelter\" furono scritte, in tale maniera sgrammaticata, con il sangue delle vittime, sul frigorifero nella casa dei coniugi Leno &amp; Rosemary LaBianca, altro omicidio perpetrato dai membri della \"famiglia\" di Manson.\nIl 25 novembre 1969, durante una perquisizione dello Spahn Movie Ranch, la base logistica di Manson e compagnia, fu scoperto e asportato dalla polizia il pannello di un armadio su cui si leggevano le scritte: \"\u00abHelter Skelter is coming down fast\u00bb\" e \"\u00ab1, 2, 3, 4, 5, 6, 7, all good children go to Heaven\u00bb\", questi ultimi i versi di chiusura di \"You Never Give Me Your Money\", una canzone dei Beatles inclusa nell'album \"Abbey Road\", pubblicato due mesi prima. Lo sportello proveniva dalla roulotte di Juan Flynn, uno dei lavoranti di Spahn che frequentavano la Family all'epoca."}
{"id": "445733", "revid": "1718925", "url": "https://it.wikipedia.org/wiki?curid=445733", "title": "Tomba dei giganti", "text": "Le tombe dei giganti (\"tumbas de sos mannos\" in lingua sarda) sono monumenti riutilizzati come tombe collettive in et\u00e0 nuragica, presumibilmente utilizzate tra il Bronzo Antico e il Bronzo Finale (1800-1100 a.C.) e presenti in tutta la Sardegna. \nIl nome, nato dalla fantasia popolare, \u00e8 stato assimilato dagli archeologi che, spesso, preferiscono il nome \"tombe \"di\" giganti\". \nSono delle costruzioni imponenti a base rettangolare absidata (cio\u00e8 con la parte finale semicircolare), costruite con grossi blocchi di pietra piantati nel terreno.\nStruttura.\nQuesti particolari sepolcri consistono essenzialmente in una camera funeraria lunga fino a 30 metri e alta 3 metri. In origine l'intera struttura veniva ricoperta da un tumulo somigliante pi\u00f9 o meno ad una barca rovesciata. La parte frontale della struttura \u00e8 delimitata da una sorta di semicerchio, quasi a simboleggiare le corna di un toro, e nelle tombe pi\u00f9 antiche, al centro del semicerchio \u00e8 posizionata una stele alta in alcuni casi fino a quattro metri, generalmente finemente scolpita e fornita alla base di una piccola apertura che - si suppone - veniva chiusa da un masso.\nEvoluzione.\nNel corso dei secoli la tomba dei giganti mantenne inalterata la pianta a protome taurina o a nave capovolta, ma per la sua costruzione furono progressivamente applicate le tecniche architettoniche impiegate nello sviluppo di pozzi sacri e nuraghi. Il primo tipo di tomba dei giganti \u00e8 il cosiddetto \"tipo dolmenico\" dotato della tipica stele centinata raramente monolitica e pi\u00f9 sovente bilitica. Successiva a questa tipologia \u00e8 il tipo a filari con esedra non pi\u00f9 caratterizzata dalla presenza della stele e delle ali dell'esedra con massi conficcati a coltello, ma di una muratura a filari orizzontali; in questo caso i massi sono lievemente squadrati. La successiva evoluzione consiste nella applicazione della isodomia rilevata gi\u00e0 in vari nuraghi e pozzi sacri. A questa tipologia appartengono due sottotipi: la tomba con portello centrale architravato e la tomba con portello ricavato in una lastra trapezoidale.\nFunzione.\nI membri della trib\u00f9, del clan o del villaggio, venivano a rendere omaggio ai morti della comunit\u00e0, senza distinzione di rango, senza particolari privilegi e senza apportare offerte di valore. Col tempo sono state utilizzate come ossari nei quali depositare le spoglie dei defunti una volta che queste erano divenute degli scheletri. Molto probabilmente venivano scarnificate prima della sepoltura (sono state rinvenute tracce di questa pratica sulle ossa), e venivano seppellite quando raggiungevano un numero consistente. I culti legati alle tombe di giganti sono da collegarsi al dio Toro e alla dea Madre e, secondo alcune ipotesi, la forma della costruzione richiama sia ad una testa bovina sia ad una partoriente (la morte era infatti legata alla nascita secondo il principio della rinascita).\nSiti principali.\nSi possono trovare disseminate in tutta la Sardegna con una particolare concentrazione nella parte centrale dell'isola dove se ne contano circa la met\u00e0; fino all'ultimo censimento del 2003, quelle conosciute sono 800. \nDi particolare interesse sono quelle di Capichera, Li Lolghi e Coddu Vecchju, nei pressi di Arzachena, quelle di Madau, vicino Fonni, quelle di Tamuli, con i betili mammellati, nei pressi di Macomer. La pi\u00f9 antica tomba dei giganti esistente in Sardegna, \u00e8 la tomba denominata Su Cuaddu 'e Nixias, sita nel territorio di Lunamatrona (SU). Raro esempio di tomba dei giganti con stele centinata nel centro-sud dell'isola, la sua costruzione \u00e8 databile ai secoli 1700-1600 a.C.\nLe principali tombe di giganti sono:"}
{"id": "445735", "revid": "767487", "url": "https://it.wikipedia.org/wiki?curid=445735", "title": "Baghdad (EP)", "text": "Baghdad \u00e8 il primo EP del gruppo musicale statunitense The Offspring, pubblicato nel 1991 dalla Nemesis Records.\nUscito in vinile, venne prodotto in 3000 copie ed adesso \u00e8 fuori produzione.\n\"Baghdad\" non \u00e8 mai stato ristampato nella sua interezza su CD, anche se due canzoni sono state pubblicate successivamente in due diverse compilation: \"Hey Joe\" (la quale \u00e8 una cover) in \"Go Ahead Punk, Make My Day\" e \"Baghdad\" in \"Rock Against Bush, Vol. 1\"."}
{"id": "445738", "revid": "11266", "url": "https://it.wikipedia.org/wiki?curid=445738", "title": "Ministri della cultura della Repubblica Italiana", "text": "I ministri della cultura della Repubblica Italiana si sono avvicendati dal 1974 in poi."}
{"id": "445739", "revid": "1652635", "url": "https://it.wikipedia.org/wiki?curid=445739", "title": "Suez", "text": "Suez () \u00e8 una citt\u00e0 portuale egiziana, capoluogo del governatorato omonimo. Si trova sul Golfo di Suez, vicino all'ingresso del canale omonimo. \nStoria.\nImportante porto commerciale (il cui nome era \"Clysma\") per l'Oriente (India, Persia e Cina), fondato in et\u00e0 ellenistica dalla Dinastia tolemaica ed utilizzato anche in epoca romana, fin dalla creazione della provincia d'Egitto nel 30 a.C.. I musulmani la ribattezzarono al-Qulzum.\nLa citt\u00e0 venne completamente distrutta ed abbandonata in seguito alla Seconda guerra arabo-israeliana del 1967 e poi ricostruita dopo la riapertura del canale nel 1975."}
{"id": "445742", "revid": "123714101", "url": "https://it.wikipedia.org/wiki?curid=445742", "title": "Warrant (gruppo musicale statunitense)", "text": "I Warrant sono un gruppo hair metal, formato a Los Angeles nel 1984.\nI Warrant si affermarono come uno dei pi\u00f9 popolari gruppi della scena hair metal tra gli ultimi anni ottanta e i primi anni novanta, grazie ai primi due dischi \"Dirty Rotten Filthy Stinking Rich\" (1989) e \"Cherry Pie\" (1990) con i quali ottennero due doppi dischi di platino. Il declino avvenne pochi anni dopo a causa dell'insorgere del nuovo genere grunge, che soppiant\u00f2 la popolarit\u00e0 delle hair band. Nonostante il discreto successo del terzo disco \"Dog Eat Dog\" (1992) durante gli stessi anni novanta i Warrant, cambiando radicalmente varie formazioni, cercarono di non sprofondare adattandosi alle tendenze musicali contemporanee senza per\u00f2 riuscire ad ottenere molta popolarit\u00e0. Nei primi anni 2000 tornarono ad affermarsi ormai come band underground, ripercorrendo lo stile hair metal degli esordi.\nDopo il cover album \"Under the Influence\" (2001), ed i vari tour sul territorio statunitense, il cantante del gruppo Jani Lane abbandona il gruppo nel 2004 venendo rimpiazzato da Jaime St. James, ex cantante dei Black 'N Blue, altra hair metal band degli anni 80. Con il nuovo cantante pubblicano il disco \"Born Again\" nel 2006, ma la nuova recluta venne allontanata quando giunse la notizia del ritorno del leader storico Jani Lane. Lane per\u00f2 non si sofferm\u00f2 a lungo, venendo cacciato dal gruppo dopo alcuni diverbi pochi mesi dopo la sua entrata. A sua sostituzione subentra Robert Mason, ex ugola dei Lynch Mob, gruppo fondato dallo storico ex chitarrista dei Dokken George Lynch. Mason conduce anche un progetto parallelo con i Big Cock, gruppo fondato dall'ex chitarrista dei King Kobra David Michael-Phillips. Il gruppo ha venduto pi\u00f9 di 10 milioni di album.\nBiografia.\nGli esordi.\nI Warrant si formarono per iniziativa del cantante Adam Shore e del batterista Max Asher nel luglio 1984 a Los Angeles. Essi furono presto raggiunti dal chitarrista Erik Turner e dal bassista Chris Vincent che dur\u00f2 qualche mese, poi rimpiazzato da Jerry Dixon. La prima formazione includeva anche Josh Lewis alla chitarra. Nel settembre 1986, il cantante Jani Lane ed il batterista Steven \"Sweet\" Chamberlin, provenienti dalla band \"Plain Jane\", rimpiazzarono rispettivamente Adam Shore e Max Asher. Questi ultimi poi fondarono un'altra band chiamata Hot Wheelz, mentre il chitarrista Joey Allen, che aveva gi\u00e0 suonato con Erik Turner nei Knightmare II, prese il posto di Josh Lewis. Iniziarono i primi concerti attorno alla zona, da spalla a musicisti come Hurricane, Ted Nugent, Stryper, Black N'Blue, Odin e molti altri. Anche Lewis abbandon\u00f2 la formazione nel marzo 1987.\nIl reclutamento di Lane proiett\u00f2 la band sulle strade del successo; egli infatti copr\u00ec il ruolo di principale compositore. La formazione venne cos\u00ec completata definitivamente nel marzo 1987. Dopo aver riscosso una discreta notoriet\u00e0 nei club di Los Angeles, la band registr\u00f2 una demo nel settembre 1987 per la Paisley Park Records, un'etichetta di propriet\u00e0 del noto artista Prince. Una volta notati nel circuito, la A&amp;M Records volle concludere un accordo con la band, e li invit\u00f2 a partecipare alla colonna sonora di \"Bill &amp; Ted's Excellent Adventure\", un film con Keanu Reeves del 1989. I progetti non ebbero per\u00f2 un risvolto positivo, e l'accordo con l'etichetta presto sfum\u00f2. Alla ricerca di una nuova label, i Warrant suonarono ulteriori date con i D'Molls e i Britny Fox.\nIl successo.\nNel gennaio 1988 i Warrant firmarono riuscendo ad assicurarsi un contratto con la Columbia Records, ed in aprile, con Beau Hill alla produzione, iniziarono le sessioni del futuro debutto discografico, che prender\u00e0 il titolo di \"Dirty Rotten Filthy Stinking Rich\".\nL'album venne pubblicato il 27 gennaio 1989, e verso met\u00e0 di quell'anno aveva gi\u00e0 scalato la Top Ten statunitense grazie ai singoli estratti \"\"Down Boys\", \"Sometimes She Cries\" e soprattutto la power ballad \"Heaven\"\", che arriv\u00f2 fino al secondo posto della classifica americana. Sorsero per\u00f2 alcune polemiche, poich\u00e9 i Warrant vennero accusati di plagio. Vennero fatte circolare anche alcune voci sul fatto che Erik Turner e Joey Allen non avrebbero partecipato alle incisioni dell'album, e che al loro posto avrebbe suonato l'ex chitarrista degli Streets, Mike Slamer. Mentre le voci non furono mai verificate, la moglie di Slamer nel 1998 conferm\u00f2 che effettivamente suo marito aveva suonato nell'album. Poco dopo la realizzazione del debutto, i Warrant intrapresero tour con artisti come Paul Stanley, Queensr\u00ffche, Cinderella, Poison, M\u00f6tley Cr\u00fce e Kingdom Come. Alla fine dell'anno, \"Dirty Rotten Filthy Stinking Rich\" guadagn\u00f2 il disco di platino.\nDue anni dopo la band pass\u00f2 alla pubblicazione del secondo disco, intitolato \"Cherry Pie\", che venne prodotto sempre da Beau Hill e pubblicato l'11 settembre 1990. Originariamente il titolo del disco avrebbe dovuto essere \"Uncle Tom's Cabin\", tuttavia vennero obbligati a cambiare nome su spinta dell'etichetta. \"Cherry Pie\" ottenne un successo ancora pi\u00f9 grande, si arrampic\u00f2 in classifica grazie ai singoli \"\"I Saw Red\" e \"Cherry Pie\"\", che guadagnarono l'accesso nella top 10. Jani Lane stesso, come altri membri della band, in seguito dichiararono pi\u00f9 volte in alcune interviste che tale brano segn\u00f2 per loro un marchio indelebile da loro considerato un peso. Premiati con un doppio platino per ben due volte, i Warrant resero partecipi dell'album anche noti artisti della scena come C.C. DeVille dei Poison, Bruno Ravel e Steve West dei Danger Danger, e la cantante Fiona. Le prime copie dell'album contenevano anche la traccia \"Ode to Tipper Gore\", un brano contro l'organizzazione P.M.R.C., e una dei suoi rappresentanti e fondatori, Tipper Gore (moglie di Al Gore) che si batteva per la censura della musica, ed in particolare contro la musica heavy metal. Il brano era essenzialmente una composizione di pesanti insulti contro Tipper Gore e la P.M.R.C. intera, dichiarati durante i loro vari concerti, ed infatti venne successivamente censurato. Segu\u00ec un tour con i Poison, che ebbe termine nel gennaio 1991 dopo un conflitto tra le due band nel backstage. Supportarono anche il tour di David Lee Roth in Europa e dei FireHouse e Trixter negli Stati Uniti. Alla fine dell'anno, \"Cherry Pie\" vendette tre milioni di copie solo negli Stati Uniti. Nel 1992 parteciparono anche alla colonna sonora del film \"I gladiatori della strada\" con i brani \"\"We Will Rock You\" (cover dei Queen) e \"The Power\"\".\nIl declino e il cambio di sonorit\u00e0.\nI Warrant, come tutti i gruppi della corrente hair metal, ebbero molti problemi nel continuare il loro cammino tra i dischi di platino; tutto ci\u00f2 a causa dell'esplosione del fenomeno grunge dei primi anni 90. Durante questo periodo il gruppo sub\u00ec diversi cambi di formazione. Intrapresero quindi direzioni musicali differenti, lasciandosi alle spalle l'hair metal degli anni ottanta. La band cambi\u00f2 \"look\" e sonorit\u00e0 rifacendosi ad un heavy metal pi\u00f9 cupo e con una vena alternative, per rimanere al passo coi tempi. Anche se il terzo album \"Dog Eat Dog\", fu comunque premiato con il disco d'oro, la loro strada commerciale declin\u00f2 inevitabilmente; il disco riusc\u00ec a vendere solo 500.000 copie. Ottennero per\u00f2 un posto per il Monsters of Rock al fianco degli Iron Maiden in Europa. Curiosamente, uno dei migliori concerti del tour per promuovere l'album fu proprio quello di Milano, dove lo staff si sarebbe aspettato una brutta accoglienza, e contrariamente si rivel\u00f2 tra i migliori del tour. La situazione venne peggiorata da Glenn Danzig dei Danzig (ex Misfits) che, nelle settimane precedenti fino alla loro esibizione, aveva incitato i fan a lanciare pi\u00f9 oggetti possibile alla band. Conseguentemente Danzig e la sua band vennero cacciati dal concerto e cancellati dalla lista.\nDati gli scarsi consensi di \"Dog Eat Dog\", il cantante Jani Lane abbandon\u00f2 temporaneamente la band nel febbraio 1993. Il mese seguente vennero scaricati dalla Columbia, a causa dell'abbandono di Lane ma anche delle scarse vendite. A contribuire al periodo buio, la band assistette alla morte del loro manager Tom Hulet. Nel maggio 1994, il chitarrista Allen lasci\u00f2 il gruppo venendo sostituito dal batterista Sweet il mese successivo. Nel novembre 1994, Rick Steier sostitu\u00ec Allen alla chitarra e James Kottak sostitu\u00ec Sweet alla batteria; i due erano ex membri dei Kingdom Come e Wild Horses. Lane intraprese altri progetti ma decise di rientrare nella band, che firm\u00f2 un contratto per una nuova etichetta con Tom Lipsky della CMC International nel settembre 1994, mentre in Giappone l'affare venne concluso con la Pony Canyon. L'uscita di \"Ultraphobic\" il 10 marzo 1995, prodotto da un ritornato Beau Hill, fall\u00ec comunque su tutte le classifiche e vendette meno del precedente. L'album mostra una progressione verso le tendenze musicali dell'alternative rock e del grunge, presentando una notevole affinit\u00e0 con le sonorit\u00e0 dell'epoca. Il disco risult\u00f2 infatti un disastro commerciale ed \u00e8 visto come tra i peggiori della band. Nonostante ci\u00f2 si esibirono in tour in Europa, Stati Uniti e Giappone.\nIl batterista Kottak lasci\u00f2 la band nel marzo 1996 durante il tour dell'album, venendo rimpiazzato da Bobby Borg (ex Beggars &amp; Thieves, Left For Dead, Opinion). Adottando il nuovo nome di \"Warrant 96\" (che stava a significare il cambio di direzioni musicali della band), il gruppo pubblic\u00f2 \"Belly to Belly\" che venne realizzato nel luglio 1996 in Giappone e il 1\u00ba ottobre 1996 negli Stati Uniti. L'album continuava sulla scia delle sonorit\u00e0 alternative/grunge. Nell'ottobre 1997, il batterista Borg abbandon\u00f2 la band, e venne sostituito provvisoriamente in tour da Vik Foxx (ex Vince Neil, Enuff Z'nuff). Tornano ad esibirsi live nel 1997 aprendo per Alice Cooper, Dokken e Slaughter. Scott Warren abbandoner\u00e0 il progetto per raggiungere i riformati Berlin.\nLa formazione originale dei Warrant annunci\u00f2 l'intenzione di riformarsi nel 1998. Realmente Erik Turner (che suonava occasionalmente con la band) e Joey Allen, erano interessati a rientrare, mentre Steven Sweet rimase indeciso. Infine la band quell'anno la formazione risulter\u00e0 composta da Lane, Steier, Dixon, il tastierista Danny Wagner e Vikki Foxx, mentre Borg prender\u00e0 altre strade. Infine prenderanno parte al \"The Rock Never Stops\" tour al fianco di FireHouse, Quiet Riot e L.A. Guns. Danny Wagner nel frattempo pubblic\u00f2 l'album solista \"Thirteen\". Anche Erik Turner pubblic\u00f2 un album solista intitolato \"Demos For Diehards\", che vedeva il contributo di alcuni ex membri dei Warrant ed alcuni membri dei Southgang e Black'N Blue. I Warrant parteciparono anche al tribute album dedicato a Rod Stewart \"Forever Mod: Portrait Of A Storyteller\" (1998). Vikki Foxx venne poi rimpiazzato da Danny Wagner nel settembre 1998 e pi\u00f9 tardi raggiunger\u00e0 i BulletBoys. Nel 1999 verr\u00e0 pubblicata la raccolta \"Greatest &amp; Latest\", composta da nuove tracce, mixaggi e vecchi brani ri-registrati.\nAnni 2000.\nIl chitarrista Steier e il batterista Wagner lasciarono la band nel gennaio 2000. Keri Kelli (ex Dad's Porno Mag, Pretty Boy Floyd e Ratt) sostitu\u00ec Steier alla chitarra e Mike Fasano sostitu\u00ec invece Wagner alla batteria. Keri Kelli e Mike Fasano avevano suonato assieme nei Dad's Porno Mag. Nell'agosto 2000, Kelli lasci\u00f2 la band per entrare in tour con i Slash's Snakepit, Billy Morris prender\u00e0 il suo posto. Lane fond\u00f2 inoltre una jam band chiamata Phucket col chitarrista Keri Kelli, il bassista Robbie Crane ed il batterista Bobby Blotzer, tutti membri dei Ratt. Il seguente lavoro \"Under the Influence\" esce nel maggio del 2001, dopo pi\u00f9 di sei anni. Questo era un cover album composto da brani come \"\"Toys in the Attic\" degli Aerosmith, \"Tie Your Mother Down\" dei Queen, \"Suffragette City\" di David Bowie, \"Hair of the Dog\" dei Nazareth, \"Surrender\"\" dei Cheap Trick ed altre. Il disco pur essendo un cover album di ottima fattura, non lasci\u00f2 un grosso seguito e pass\u00f2 inosservato.\nLa band, con un Jani Lane con un taglio da moicano, torn\u00f2 nell'estate 2002 per il \"Metal Edge Rockfest\" tour. Nell'aprile 2003, i Warrant sostituiscono il batterista Fasano con Kevin Phares. Nello stesso anno, Lane pubblic\u00f2 il suo debutto da solista \"Back Down to One\", di cui molti brani vennero scritti con il suo ex compagno nei Warrant Keri Kelli. Lane lasci\u00f2 nuovamente il gruppo nel gennaio 2004, a seguirlo furono Morris e Phares. Lane fu costretto ad annullare la prima serie di show in qualit\u00e0 di solista in Michigan, a causa di problemi legali. Mentre nel 2004 i Warrant suonarono al fianco di L.A. Guns, Ratt, FireHouse e i Dokken come headliner. Mike Fasano rientr\u00f2 nella band per un breve periodo, prima di venire rimpiazzato dal batterista storico Steven Sweet. Anche Allen torn\u00f2 nel febbraio 2004. I Warrant vennero poi raggiunti dall'ex singer dei Black 'N Blue, Jaime St. James. Questa formazione lavor\u00f2 per il settimo album in studio intitolato \"Born Again\", uscito il 31 marzo 2006 con Pat Regan (gi\u00e0 produttore di Kiss, Deep Purple, Mr. Big, L.A. Guns). Quello stesso mese il chitarrista Billy Morris raggiunse i Quiet Riot. Joey Allen annunci\u00f2 un ritiro provvisorio e a sua sostituzione subentr\u00f2 Brent Woods, ex chitarrista dei Wildside e Vince Neil. Il gruppo firm\u00f2 poi un contratto con l'etichetta tedesca MTM Music in dicembre.\nNel primo 2007 il gruppo annuncia la partecipazione al \"80s Invasion\" tour negli States al fianco degli L.A. Guns e FireHouse. Una versione acustica del brano \"Heaven\", accreditata come versione solista di Jani Lane, venne inclusa nella raccolta \"\", edita per la Sidewinder Music nel marzo 2007. La MTM Music pubblic\u00f2 sul mercato europeo il DVD \"Born Again: Delvis Video Diaries\", che conteneva 12 video dei brani contenuti nel disco \"Born Again\" curati da Jerry Dixon, Steven Sweet e Tommy Thayer, pi\u00f9 altre registrazioni girate in studio. Quel luglio il gruppo appar\u00ec anche al festival \"Rocklahoma\", svoltosi a Pryor, Oklahoma, con altri grandi nomi della scena hair metal come Ratt, Vince Neil, Poison, Slaughter, Quiet Riot, Winger, Dokken, Jackyl, Faster Pussycat, Enuff Z'nuff, Steelheart, 36 Inches, Y&amp;T, FireHouse, BulletBoys, Bang Tango e Great White. Nonostante gli apparenti conflitti tra Jani Lane e i restanti Warrant, nel gennaio 2008 venne rivelato che il cantante storico era tornato nella formazione. Conseguentemente St. James riform\u00f2 i Black 'N Blue. Questa versione dei Warrant annunci\u00f2 dei tour statunitensi nel giugno 2008 assieme ai Lynch Mob e Cinderella, ma le date saltarono quando il frontman dei Cinderella Tom Keifer accus\u00f2 un'emorragia alle corde vocali durante le prove. Dopo alcune date irregolari, che culminarono nell'ultimo concerto il 31 agosto al \"Rock the Bayou\" festival durante il quale Lane sembr\u00f2 assumere comportamenti incoerenti, il 5 settembre la formazione decise di allontanare Jani Lane. Il giorno stesso i Warrant annunciarono il rimpiazzo, l'ex cantante dei Lynch Mob, Robert Mason, gi\u00e0 impegnato parallelamente con i Big Cock.\nSeguirono immediatamente tour statunitensi, tra settembre ed ottobre, durante il quale supportarono vari artisti come Alice Cooper, Trixter, Queensr\u00ffche e Kip Winger.\nIl primo album con il nuovo cantante viene pubblicato il 17 maggio 2011 col titolo \"Rockaholic\", per l'etichetta discografica italiana Frontiers Records.\nMorte di Jani Lane.\nL'11 agosto 2011, Jani Lane viene trovato morto in una camera di un albergo, all'et\u00e0 di 47 anni, per un infarto causato da un'intossicazione da alcol.\nIl giorno dopo, i Warrant rendono omaggio al loro ex frontman, durante un concerto a Grand Forks, nel Dakota del Nord.\nIl 29 agosto 2011 si svolge un concerto in memoria di Jani Lane, a cui prendono parte Great White, Quiet Riot e L.A. Guns, al Key Club di Hollywood, California.\nEventi recenti.\nIl 12 maggio 2017 il gruppo pubblica il nono album in studio \"Louder Harder Faster\", prodotto dall'ex bassista dei Dokken e membro dei Foreigner, Jeff Pilson."}
{"id": "445743", "revid": "729019", "url": "https://it.wikipedia.org/wiki?curid=445743", "title": "Arteria faringea ascendente", "text": "L'arteria faringea ascendente \u00e8 il principale vaso irrorante la faringe; le sue ramificazioni sono apprezzabili sulla faccia posteriore dell'organo, in corrispondenza dello spazio retrofaringeo, ossia di quel cuscinetto di tessuto connettivo (adiposo) che si interpone tra la faringe stessa e la colonna vertebrale situata posteriormente. La faringea ascendente \u00e8 un ramo collaterale dell'arteria carotide esterna (il primo ramo posteriore, allo stesso livello in cui sfiocca l'arteria tiroidea superiore). \u00c8 inoltre denominata anche arteria faringo-meningea data la sua terminazione intracranica come arteria meningea posteriore."}
{"id": "445745", "revid": "305330", "url": "https://it.wikipedia.org/wiki?curid=445745", "title": "Giuseppe Baresi", "text": "Biografia.\n\u00c8 fratello maggiore di Franco, ex difensore del e della nazionale italiana. \u00c8 inoltre padre di Regina, ex calciatrice dell'Inter femminile, e di Simone.\nNel 2016 \u00e8 stato opinionista a Diretta stadio su 7 Gold.\nCaratteristiche tecniche.\nGiocatore duttile, poteva ricoprire le posizioni di difensore centrale, terzino e mediano, con una predilezione per quest'ultimo ruolo.\nCarriera.\nGiocatore.\nClub.\nBaresi fu portato all', in giovane et\u00e0, da Guido Settembrino insieme al fratello Franco (che, scartato, si accas\u00f2 al Milan). Con la maglia interista, di cui fu capitano e ottimo \u00abgregario\u00bb, ha esordito in Serie A nel 1977 e giocato 392 gare, realizzando 10 gol. Inoltre ha disputato 73 gare nelle coppe europee, con un gol segnato, e 94 gare in Coppa Italia, con 2 reti realizzate. Con l'Inter ha vinto due campionati italiani, due Coppe Italia, una Coppa UEFA e una Supercoppa italiana.\nHa lasciato i nerazzurri nel 1992 per passare al in Serie B, dove si \u00e8 ritirato nel 1994, a 36 anni.\nNazionale.\nHa esordito nella nazionale maggiore il 26 settembre 1979, in una partita contro la Svezia, e in azzurro ha disputato l'Europeo 1980, il Mundialito 1980 e il Mondiale 1986. In quest'ultimo torneo, nell'ottavo di finale perso per 2-0 contro la Francia, Enzo Bearzot gli affid\u00f2 la marcatura di Michel Platini: pur senza demeritare, Baresi non riusc\u00ec ad arginare il fantasista francese, che guid\u00f2 i \"Bleus\" alla vittoria. L'eliminazione dal Mondiale coincise col suo congedo dalla maglia azzurra.\nConta anche 8 presenze con una rete in Under-21 e 6 presenze nella nazionale olimpica.\nAllenatore.\nDopo l'esperienza sulla panchina della formazione Allievi dell', \u00e8 stato responsabile del settore giovanile del club nerazzurro dal 2001 al 2008, ottenendo due campionati Primavera, due Coppe Italia Primavera e due Tornei di Viareggio.\nIl 2 giugno 2008 diventa vice-allenatore della prima squadra, affiancando Jos\u00e9 Mourinho. Nella prima stagione vince il campionato italiano e la Supercoppa italiana, mentre nella stagione successiva conquista il campionato, la Coppa Italia e la UEFA Champions League.\nCon l'arrivo di Rafael Ben\u00edtez e di Mauricio Pellegrino, rispettivamente come allenatore e vice-allenatore dell'Inter, Baresi diventa assistente tecnico dello spagnolo. Successivamente all'esonero di Ben\u00edtez e all'ingaggio di Leonardo nel dicembre 2010, Baresi torna ad essere vice-allenatore. Resta vice-allenatore anche con Gian Piero Gasperini, Claudio Ranieri e Andrea Stramaccioni.\nNell'estate 2013, con l'arrivo di Walter Mazzarri in panchina, torna al ruolo di assistente tecnico. A novembre 2014, con l'esonero di Mazzarri e l'arrivo di Roberto Mancini sulla panchina nerazzurra, Baresi \u00e8 escluso dallo staff tecnico. Un mese dopo gli viene affidato il ruolo di scout e il compito di seguire le varie Academy nerazzurre nel mondo."}
{"id": "445746", "revid": "124835797", "url": "https://it.wikipedia.org/wiki?curid=445746", "title": "Ferragosto", "text": "Il Ferragosto \u00e8 una festivit\u00e0 di origine romana antica, ora celebrata in Italia il 15 agosto.\nIl giorno di Ferragosto \u00e8 tradizionalmente dedicato alle gite fuori porta, pranzi al sacco e, data la calura stagionale, a rinfrescanti bagni in acque marine, fluviali o lacustri. Molto diffuso anche l'esodo verso le localit\u00e0 montane o collinari in cerca di refrigerio.\nIl Ferragosto dall'antica Roma al Cristianesimo.\nIl termine \"Ferragosto\" deriva dalla locuzione latina \"Feriae Augusti\" (riposo di Augusto) indicante una festivit\u00e0 istituita dall'imperatore Augusto nel 18 a.C. che si aggiungeva alle altre festivit\u00e0 cadenti nello stesso mese, come i \"Vinalia rustica\", i \"Nemoralia\" o i \"Consualia\". Era un periodo di riposo e di festeggiamenti che traeva origine dalla tradizione dei \"Consualia\", feste che celebravano la fine dei lavori agricoli, dedicate a Conso, dio della terra e della fertilit\u00e0. L'antico Ferragosto, oltre agli evidenti fini di auto-promozione politica, aveva lo scopo di collegare le principali festivit\u00e0 agostane per fornire un adeguato periodo di riposo, anche detto \"Augustali\", necessario dopo le grandi fatiche profuse durante le settimane precedenti.\nNel corso dei festeggiamenti in tutto l'impero si organizzavano corse di cavalli; gli animali da tiro (buoi, asini e muli) venivano dispensati dal lavoro e agghindati con fiori. Queste tradizioni rivivono oggi, pressoch\u00e9 immutate nella forma e nella partecipazione, nel \"Palio dell'Assunta\" che si svolge a Siena il 16 agosto. La denominazione \"palio\" deriva dal \"pallium\", il drappo di stoffa pregiata che era il consueto premio per i vincitori delle corse di cavalli nell'Antica Roma.\nIn occasione del Ferragosto i lavoratori porgevano auguri ai padroni, ottenendo in cambio una mancia; l'usanza si radic\u00f2 fortemente, tanto che in et\u00e0 rinascimentale fu resa obbligatoria nello Stato Pontificio.\nLa festa originariamente cadeva il 1\u00ba agosto. Lo spostamento si deve alla Chiesa cattolica, che volle far coincidere la ricorrenza laica con la festa religiosa dell'Assunzione di Maria.\nIl Ferragosto durante il fascismo.\nLa tradizione popolare della gita turistica di Ferragosto nasce durante il ventennio fascista. A partire dalla seconda met\u00e0 degli anni venti, nel periodo ferragostano, attraverso le associazioni dopolavoristiche delle varie corporazioni, il regime organizzava centinaia di gite popolari. In particolare dal ferragosto 1931 al settembre 1939 ci\u00f2 fu favorito dall'istituzione dei Treni popolari speciali, inizialmente solo di 3\u00aa classe, con prezzi fortemente scontati.\nL'iniziativa offriva la possibilit\u00e0 anche alle classi sociali meno abbienti di visitare le citt\u00e0 italiane o di raggiungere le localit\u00e0 marine o montane. L'offerta era limitata ai giorni 13, 14 e 15 agosto e comprendeva due formule, \"Gita di un sol giorno\", nel raggio fino a circa 100\u00a0km, e \"Gita dei tre giorni\" con raggio fino a circa 200\u00a0km.. Essi furono popolarmente ribattezzati \"treni di ferragosto\", bench\u00e9, secondo fonti autorevoli, un regime tariffario popolare fosse applicato per tutta la stagione estiva.\nGrazie a queste gite molte famiglie italiane ebbero per la prima volta la possibilit\u00e0 di vedere il mare, la montagna e le citt\u00e0 d'arte; dato che il vitto non era compreso, nacque anche la tradizione del pranzo al sacco."}
{"id": "445747", "revid": "32658", "url": "https://it.wikipedia.org/wiki?curid=445747", "title": "Cattedrale di Reggio Calabria", "text": ""}
{"id": "445757", "revid": "37401", "url": "https://it.wikipedia.org/wiki?curid=445757", "title": "Apollocrate", "text": "Biografia.\nNel 357 a.C. venne messo dal padre a capo di una piccola truppa di mercenari a difesa di Ortigia, ultimo baluardo del suo potere dopo la caduta delle altre citt\u00e0 che formavano il suo regno, in mano allo zio Dione. Apollocrate venne sconfitto e poi scacciato con l'aiuto del popolo a causa della sua incompetenza e crudelt\u00e0."}
{"id": "445762", "revid": "1305772", "url": "https://it.wikipedia.org/wiki?curid=445762", "title": "Sawyl Penuchel", "text": "Nelle \"Harleian genealogies\" viene definito figlio di Pabo Post Prydein, un discendente di re Coel Hen, sovrano dell'Y Gogledd Hen. Storici come John Morris ritengono abbia regnato nell'area delle Pennines meridionali (odierno Peak District, nome che verrebbe dall'insediamento anglo di Pecset). Nelle \"Triadi gallesi\" viene inserito tra i \"tre uomini arroganti della Britannia\".\nSecondo altre genealogie, era padre di sant'Asafo. La \"Cronaca\" di Elis Geruffydd afferma che sua figlia spos\u00f2 Maelgwn Gwynedd, sovrano del regno gallese del Gwynedd. Una genealogia irlandese sostiene che un certo \"Samuel Chendisel\" spos\u00f2 Deichter, figlia di Muiredach Muinderg, re dell'Ulster, da cui ebbe due figli: Sanctan, che divenne vescovo di Cil-d\u00e1-les e fond\u00f2 Kilnasantan nella contea di Dublino, e di Mat\u00f3c Ailithir. L'irlandese \"Libro degli inni\" conferma che sia Sanctan sia Mat\u00f3c giunsero in Irlanda dalla Britannia.\nSecondo la \"Vita di san Cadoc\", scritta in gallese, un re di nome Sawyl Penuchel, cio\u00e8 Sawyl l'Arrogante, ebbe la sua corte ad Allt Cunedda, vicino a Kidwelly (Carmarthenshire). Potrebbe trattarsi di un semplice errore testuale, oppure di un riferimento al fatto che il figlio di re Pabo Post Prydein aveva perduto il suo regno sul finire del VI secolo, invaso dagli anglosassoni: sarebbe quindi stato costretto a fuggire nel Galles, probabilmente a Tegeingl (nel Flintshire) e poi nel Morgannwg (oggi Glamorgan). In seguito, Sawyl ebbe quindi la sua corte ad Allt Cunedda. A questo punto egli entr\u00f2 in contrasto con san Cadoc: le sue bande di armati rubarono infatti il cibo dell'abbazia di Llancarfan, e cos\u00ec il santo fu costretto a inseguirli finch\u00e9 non li sorprese a dormire sotto alcuni alberi. I monaci tagliarono i capelli dei guerrieri, prima di nascondersi nella palude. Sawyl e i suoi uomini li inseguirono, ma morirono tutti annegati. Il re sarebbe stato sepolto nei pressi di un monticello conosciuto come \"Banc Benuchel\". In questo luogo, nel 1850, fu in effetti trovato un corpo ricoperto solo da una pietra esagonale, che imitava lo scudo da battaglia.\nNella sua \"Historia Regum Britanniae\", Geoffredo di Monmouth (XII secolo) usa il nome di Samuil Penessil per un leggendario sovrano della Britannia pre-romana, successore di re Redechio e predecessore di re Pir."}
{"id": "445767", "revid": "767487", "url": "https://it.wikipedia.org/wiki?curid=445767", "title": "Saviour Machine", "text": "I Saviour Machine sono stati una band statunitense dedita ad un originale symphonic metal/gothic metal di stampo cristiano. Vennero fondati dai fratelli Eric e Jeff Clayton nel 1989 nel sud della California, Stati Uniti.\nL'attivit\u00e0 del gruppo fu fermata a causa delle condizioni di salute del cantante Eric Clayton, da tempo sofferente di esofago di Barrett, forma pre-cancerosa derivante dal reflusso gastroesofageo.\nErano comunque in corso i lavori per completare la magnum opus dedicata al libro dell'Apocalisse: \"Legend III:II\": l'album fu pubblicato nel 2011.\nI Saviour Machine affrontarono un mini tour americano e uno europeo nel 2011. Nel 2012 tornarono in Europa per tre concerti esclusivi, (\"Unplugged\"/\"Unmasked\") dove la band suon\u00f2 i suoi pi\u00f9 grandi successi in versione acustica. La formazione vedeva il ritorno di Jeff Clayton, chitarrista, cofondatore e fratello del cantante. La band non \u00e8 attualmente pi\u00f9 attiva da allora."}
{"id": "445776", "revid": "37401", "url": "https://it.wikipedia.org/wiki?curid=445776", "title": "Dioniso il Vecchio", "text": ""}
{"id": "445784", "revid": "1381093", "url": "https://it.wikipedia.org/wiki?curid=445784", "title": "The Offspring (album)", "text": "The Offspring \u00e8 il primo album in studio del gruppo musicale statunitense omonimo, pubblicato il 15 giugno 1989 dalla Nemesis Records.\nUscito originariamente in vinile, nel 1995 \u00e8 stato ristampato su CD dalla Nitro Records con un artwork differente. Le edizioni del 2001 e del 2017 non contengono l'ultima traccia \"Kill the President\".\nLa canzone \"Jennifer Lost the War\" fu disponibile gratuitamente per il download in formato MP3 192Kbps su nitrorecords.com.\nTracce.\nTesti e musiche degli Offspring (eccetto dove indicato)."}
{"id": "445800", "revid": "640277", "url": "https://it.wikipedia.org/wiki?curid=445800", "title": "Deejay time", "text": ""}
{"id": "445814", "revid": "1305772", "url": "https://it.wikipedia.org/wiki?curid=445814", "title": "Francis Parker Yockey", "text": "Primi anni di vita.\nYockey nacque a Chicago (Illinois) in una famiglia originaria del Michigan. I genitori, filo-britannici, lo portarono fin da giovane ad apprezzare la cultura europea. La madre, che studi\u00f2 presso il \"Chicago Music College\", gli fece conoscere la musica classica e contribu\u00ec a farlo diventare un ottimo pianista con un repertorio che includeva Liszt, Beethoven, Chopin e Haydn.\nIn giovent\u00f9 simpatizz\u00f2 per qualche tempo per il marxismo, ma nel 1934 dopo la lettura di \"Der Untergang des Abendlandes\" (\"Il tramonto dell'Occidente\") si fece forte sostenitore dell'elitista e anti-materialista Oswald Spengler. Mentre era ancora uno studente universitario, alla fine degli anni trenta, Yockey pubblic\u00f2 il suo primo saggio politico su \"Social Justice\", un periodico curato da Charles Coughlin, \nMaturit\u00e0 e Opere.\nNel corso degli anni, Yockey prese contatto con diverse organizzazioni di estrema destra. \n Yockey e George Lincoln Rockwell erano avversari a causa delle violenti critiche mosse da Rockwell a Yockey per il suo antiamericanismo e per le sue simpatie verso l'Unione Sovietica ed altri movimenti antisionisti di sinistra. Coloro che proponevano il nazismo universale, come Colin Jordan, non erano d'accordo con la posizione di Yockey sulla razza, e consideravano il Yockeyismo come una nuova forma di \"Neostrasserismo\".\nNel 1946, Yockey inizi\u00f2 a lavorare per il Dipartimento della Guerra degli Stati Uniti come procuratore addetto al riesame dei fascicoli relativi al Processo di Norimberga in Germania. Egli ben presto cominci\u00f2 a criticare l'occupazione della Germania da parte degli Alleati, come pure defin\u00ec prevenute tutte le procedure del tribunale di Norimberga. Per questo, nel novembre del 1946, Yockey venne licenziato per \"abbandono di posizione\".\nYockey scrisse, senza note, il suo primo libro \"Imperium\", mentre si trovava a Brittas Bay in Irlanda fra la fine del 1947 e gli inizi della primavera del 1948. Il testo consiste in una critica spengleriana del XIX secolo, del materialismo e del razionalismo. Quest'opera trov\u00f2 sostegno fra i pensatori di orientamento conservatore quali, fra gli altri, il generale tedesco Otto Romer, il professore statunitense di filologia classica presso l'Universit\u00e0 dell'Illinois Revilo P. Oliver e l'italiano esperto di esoterismo Julius Evola. Yockey rimase amareggiato per il rifiuto da parte di sir Oswald Mosley di pubblicare \"Imperium\" al suo completamento.\nInsieme ai seguaci di Mosley, Guy Chesham e John Gannon, Yockey fond\u00f2 fra il 1948 e il 1949 il \"Fronte di Liberazione Europeo\". Il Fronte pubblic\u00f2 un comunicato dal titolo, \"Frontfighter\", inoltre ospit\u00f2 uno scritto di Yockey contenente una aspra polemica anti-Americana \"The Proclamation of London\".\nNel 1952 Yockey si rec\u00f2 a Praga, dove segu\u00ec il processo contro Rudolf Sl\u00e1nsk\u00fd e altri funzionari del Partito Comunista di Cecoslovacchia, molti dei quali ebrei. In quell'occasione credette che quei processi fossero una \"predizione della rottura fra Russia e popolo ebraico\". Questa idea fu sviluppata in uno dei suoi articoli \"What Is Behind The Hanging Of The Eleven Jews In Prague?\".\nNel 1953 al Cairo, Yockey conobbe il presidente egiziano Gamal Abdel Nasser Collabor\u00f2 per breve tempo con i Servizi Segreti egiziani Yockey vedeva nella crescita dei paesi non-allineati del Terzo Mondo, ed in particolare nella rivolta del Mondo Arabo, delle significative sfide geopolitiche contro il \"potere ebraico-americano\".\nYockey fu sempre tenuto sotto sorveglianza dall'FBI per la sua \"attivit\u00e0 antiamericana\". Nel 1960, al ritorno negli Stati Uniti, venne arrestato a San Francisco perch\u00e9 in possesso di documenti falsi. Il 17 giugno fu trovato morto in una cella del carcere. A seguito del ritrovamento di una capsula di cianuro vicino al corpo del filosofo, si presuppose un suicidio.\nMaurice Bard\u00e8che, uno scrittore francese di idee fasciste, descrisse un suo incontro con Yockey nel romanzo semi-autobiografico \"Suzanne et le taudis\". Bard\u00e8che descrisse Yockey, chiamato \"Ulrich Clarence\" nel libro, come un tipo del tutto stravagante.\nRetaggio.\nLa National Youth Alliance venne fondata nel 1968 da Willis Carto col proposito di promuovere la conoscenza della filosofia politica di Yockey e della sua opera \"Imperium\": questo libro di 600 pagine sostiene un ideale totalitario, basato sulla razza, per la salvaguardia della cultura occidentale."}
{"id": "445829", "revid": "1429175", "url": "https://it.wikipedia.org/wiki?curid=445829", "title": "Coluro", "text": "Il coluro, in astronomia, \u00e8 uno dei due principali meridiani della sfera celeste: il coluro equinoziale e il coluro solstiziale. Entrambi passano dai poli celesti, ma il primo passa dai punti equinoziali mentre il secondo dai punti solstiziali.\nColuro equinoziale.\nIl coluro equinoziale \u00e8 il meridiano della volta celeste passante per i poli celesti e i punti equinoziali, cio\u00e8 il primo punto d'ariete (\"punto \u03b3\" o \"punto vernale\") e il primo punto della Bilancia (\"punto \u03a9\" o \"punto dell'equinozio d'autunno\").\nNel sistema delle coordinate equatoriali, \u00e8 il meridiano fondamentale dal quale si misura l'ascensione retta di un punto della volta celeste. Il coluro equinoziale a 180\u00b0 di distanza vernale ha un'ascensione retta di 12 ore. Nel sistema delle coordinate equatoriali, \u00e8 un meridiano fondamentale. \u00c8 infatti da una delle sue due intersezioni con l'equatore celeste e con l'eclittica (quella vernale, detta punto gamma o punto d'ariete, con ascensione retta zero ore e declinazione zero gradi) che si misura l'ascensione retta di un punto della volta celeste.\nIl coluro equinoziale, inoltre, a causa del movimento di precessione degli equinozi, non \u00e8 fisso ma si sposta verso ovest di circa 50 secondi d'arco l'anno, pertanto \u00e8 necessario tenere conto di tali spostamenti nelle determinazioni delle ascensioni rette dei vari corpi celesti; lo spostamento del coluro equinoziale rende ragione della diversa durata dell'anno tropico rispetto a quello sidereo.\nColuro solstiziale.\nIl coluro solstiziale \u00e8 il meridiano della volta celeste passante per i poli celesti e i punti solstiziali, cio\u00e8 il primo punto del Cancro (punto del solstizio d'estate) e il primo punto del Capricorno (punto del solstizio d'inverno)."}
{"id": "445850", "revid": "965226", "url": "https://it.wikipedia.org/wiki?curid=445850", "title": "Mariangela Bastico", "text": "Biografia.\nLaureata in scienze politiche a Bologna nel 1974, dal 1975 al 1985 ha insegnato discipline giuridiche ed economiche nelle scuole superiori. Eletta consigliere comunale a Modena, \u00e8 stata assessore di tale comune prima alla sanit\u00e0 (dal 1985 al 1992) e successivamente all'urbanistica (dal 1992 al 1994).\nNel 1994 succedette allo scomparso Pier Camillo Beccaria alla carica di sindaco di Modena con il Partito Democratico della Sinistra, mantenendo tale incarico nel biennio 1994-1995. Terminato il mandato di sindaco, \u00e8 stata eletta consigliere regionale in Emilia-Romagna, ricoprendo, per la legislatura 1995-2000, il ruolo di Presidente della Commissione Sicurezza Sociale. Assessore regionale all'istruzione, formazione professionale, universit\u00e0, lavoro e pari opportunit\u00e0 dal 2000 al 2006, dal 18 maggio del 2006 ha fatto parte del secondo governo Prodi in qualit\u00e0 di viceministro della Pubblica Istruzione.\nNel giugno 2007 \u00e8 stata lei, e non il ministro, a scegliere le tracce dell'esame di maturit\u00e0, dal momento che il figlio del ministro Fioroni era tra gli studenti che dovevano sostenere l'esame.\nNel 2007 \u00e8 nominata Responsabile nazionale Enti Locali nella Segreteria nazionale del Segretario Walter Veltroni, \u00e8 nominato Ministro per gli Affari Regionali nell Governo ombra del Partito Democratico, ruolo che ricopre dal 9 maggio 2008 al 21 febbraio 2009.\nViene eletta al Senato nel collegio dell'Emilia-Romagna nel 2008."}
{"id": "445864", "revid": "1381093", "url": "https://it.wikipedia.org/wiki?curid=445864", "title": "Ignition (The Offspring)", "text": "Ignition \u00e8 il secondo album in studio del gruppo musicale statunitense The Offspring, pubblicato il 16 ottobre 1992 dalla Epitaph Records.\nL'etichetta ha annunciato il 17 giugno 2008 una ristampa rimasterizzata dell'album.\nLa moglie di Dexter Holland ha collaborato nella stesura di \"Session\".\nTracce.\nTesti e musiche degli Offspring (eccetto dove indicato)."}
{"id": "445868", "revid": "729019", "url": "https://it.wikipedia.org/wiki?curid=445868", "title": "Yakovlev Yak-7", "text": "Lo Yakovlev Yak-7 () era un aereo da addestramento, poi convertito in caccia, ad ala bassa, progettato dall'OKB 115 diretto da Aleksandr Sergeevi\u010d Jakovlev e sviluppato in Unione Sovietica negli anni quaranta.\nDerivato dal precedente Yak-1, venne utilizzato principalmente dalla Voyenno-Vozdushnye Sily, l'aeronautica militare sovietica, durante la seconda guerra mondiale e dalla fine del conflitto da alcune forze aeree filosovietiche.\nStoria del progetto.\nLo Yak-7 nacque come aereo da addestramento derivato dallo Yak-1 (noto inizialmente come I-26), sul finire del 1939 oppure, secondo altri, all'inizio del 1940. Come gi\u00e0 nel caso del caccia, le autorit\u00e0 governative autorizzarono in tempi rapidi la costruzione della nuova macchina, considerando che l'OKB-115 si sarebbe trovato avvantaggiato dal lavoro gi\u00e0 svolto in precedenza, senza dover partire dal foglio bianco per realizzare un nuovo aereo.\nIl risultato di questo processo fu il primo prototipo che, denominato UTI-26-1, era sostanzialmente un I-26 con la cabina di pilotaggio a due posti e l'ala spostata di 10\u00a0cm verso coda al fine di equilibrare il centro di massa dell'aereo. Il prototipo vol\u00f2 per la prima volta il 23 luglio 1940 e sostenne le prove di volo richieste dalle autorit\u00e0 statali nel periodo tra il 28 agosto ed 19 settembre.\nEmersero problemi alle giunture nella struttura portante e al carrello d'atterraggio che risult\u00f2 strutturalmente fragile e insufficientemente inclinato per impedire \"impuntate\" del muso durante l'atterraggio. Per quanto queste criticit\u00e0 fossero particolarmente problematiche per un addestratore, le autorit\u00e0 non videro alternativa all'immettere in produzione l'UTI-26 che veniva considerata l'unica macchina disponibile in grado di formare i piloti all'impiego dei nuovi caccia I-26, I-200 e I-301 gi\u00e0 in produzione; i problemi emersi sarebbero stati risolti con un secondo prototipo.\nIdentificato con la sigla UTI-26-2, il nuovo prototipo fu modificato nella struttura principale, nell'impennaggio e nel carrello d'atterraggio; le modifiche introdotte risolsero la maggior parte dei problemi inizialmente evidenziati anche se la nuova configurazione del carrello ne cre\u00f2 di nuovi. Per altro la nuova struttura del telaio gener\u00f2 un nuovo avanzamento del baricentro rivelatosi portatore di maggior stabilit\u00e0, come confermato nei test svolti a partire dai primi giorni del 1941.\nDal punto di vista delle prestazioni, l'UTI-26-2 si avvicin\u00f2 molto al caccia progenitore permettendo di sviluppare la velocit\u00e0 massima di 586\u00a0km/h a \u00a0m di quota; lo spazio necessario per il decollo era di 310\u00a0m mentre quello per l'atterraggio era di 750\u00a0m a causa della fragilit\u00e0 strutturale del carrello che sconsigliava l'impiego brusco dell'impianto frenante.\nLe autorit\u00e0 sovietiche adottarono la direttiva che metteva in produzione lo Yak-7UTI il 4 marzo del 1941 e l'impianto designato fu il GAZ n\u00b0 301 di Mosca, che fino ad allora aveva prodotto gli Yak-1; il primo Yak-7UTI di serie fu portato in volo il 18 maggio e le prime consegne ai reparti ebbero inizio pochi giorni prima dell'invasione tedesca. Dopo il completamento di 87 aerei, uno degli ingegneri del GAZ n\u00b0 301 sugger\u00ec di ovviare al problema di solidit\u00e0 del carrello mediante l'eliminazione del sistema di ritrazione; la soluzione del carrello fisso venne resa effettiva a partire dagli esemplari prodotti in agosto.\nUno dei primi interventi di modifica dello Yak-7UTI, curato direttamente dall'OKB-115, riguard\u00f2 alcuni esemplari che furono trasformati in ricognitori per compiti tattici mediante alcune modifiche tra le quali l'installazione di un seggiolino corazzato per il pilota, di un'apparecchiatura fotografica sistemata alle sue spalle e di un tettuccio di forme modificate. In funzione del loro ruolo questi velivoli furono denominati Yak-7R.\nNel mese di agosto del 1941, questa volta sotto la direzione del responsabile del progetto nel GAZ n\u00b0 301 K. Sinel\u2019\u015dikov, un velivolo preso dalla catena di montaggio (numero di serie 04-11) venne modificato in vero e proprio aereo da caccia: l'aereo manteneva la postazione posteriore e fu dotato di corazzatura alle spalle del pilota, di serbatoi autosigillanti che si riempivano di gas inerte man mano che si vuotavano del carburante, di tre lanciatori di razzi RS-82 sotto ogni semiala, di un cannone assiale ShVAK calibro 20\u00a0mm sparante attraverso il mozzo dell'elica con 120 colpi e di due mitragliatrici ShKAS calibro 7,62 mm sotto la cappottatura del motore, con 750 colpi ognuna.\nSinel\u2019\u015dikov non concord\u00f2 con Jakovlev le modifiche apportate; una volta informato, il progettista rest\u00f2 scettico sulla necessit\u00e0 di quei cambiamenti. Dopo brevi test svolti presso la fabbrica, l'aereo risult\u00f2 sotto alcuni aspetti addirittura migliore rispetto allo Yak-1. Sottoposto alla valutazione delle autorit\u00e0, trov\u00f2 la loro immediata approvazione. I test di tiro dimostrarono che l'installazione dell'armamento completo non aveva effetti negativi sulle caratteristiche di volo o sulle prestazioni complessive del nuovo caccia mentre la sua stabilit\u00e0 come piattaforma di tiro venne giudicata migliore rispetto a quella dei monoposto Yak-1 e LaGG-3, cos\u00ec come la precisione del tiro con i razzi RS-82 era migliore rispetto a quella del MiG-3.\nIl pilota collaudatore A. N. Lazarev sottoline\u00f2 le buone caratteristiche di volo dello Yak-7 come caccia, la facilit\u00e0 di uscire dalla vite e il buon comportamento in picchiata, caratteristiche che egli riteneva superiori a quelle dello Yak-1. Ma i difetti inerenti il propulsore persistevano; altri affliggevano le tubazioni del motore M-105P, il sistema di bloccaggio del carrello e il ruotino di coda.\nIl Comitato di difesa dello Stato (GKO) ed il Commissariato del popolo per l'industria aeronautica (NKAP) emanarono nell'agosto 1941 i decreti necessari affinch\u00e9 lo Yak-7 fosse prodotto dai GAZ n\u00b0 301 e n\u00b0 153; tuttavia le maestranze del GAZ n\u00b0301 dovettero essere evacuate a Novosibirsk dove condivisero gli impianti del GAZ n\u00b0153. Per questa ragione nel 1941 furono prodotti soltanto 62 aerei: 51 nel settembre/ottobre dal GAZ n\u00b0 301 e 11 dal n\u00b0 153 in dicembre.\nAncora nel mese di agosto del 1941, parallelamente allo sviluppo del caccia, venne intrapreso un processo di semplificazione dell'originale versione da addestramento: in particolare si intervenne sul carrello d'atterraggio che, mantenuto \"fisso\", fu irrobustito e disposto senza inclinazioni laterali rispetto alla vista frontale. Questa versione, conosciuta come Yak-7V, fu prodotta in 510 esemplari tra il maggio del 1942 ed il dicembre 1943, nell'impianto n\u00b0 153 di Novosibirsk.\nA partire dai primi mesi del 1942 furono introdotte alcune modifiche alla versione da caccia, il cui risultato viene genericamente indicato come versione Yak-7A. Esternamente la modifica pi\u00f9 vistosa riguard\u00f2 il cupolino la cui terza (e ultima) sezione vetrata fu sostituita da un pannello in compensato; fu modificato, e reso parzialmente retraibile, il ruotino posteriore mentre fu rivista la serie di pannelli di chiusura del carrello principale. Nell'abitacolo fu installato un impianto radio ricetrasmittente completo e modificato il pannello dei comandi. Tra gli impianti fu modificato il sistema di ricarica delle mitragliatrici e il sistema per l'immissione di gas inerti nei serbatoi del carburante fu alimentato con i gas di scarico provenienti dal motore.\nI resoconti dal fronte di guerra evidenziavano tuttavia ancora diversi limiti, sottolineando in particolare la scarsa potenza del motore, l'insufficiente velocit\u00e0 dell'aereo e l'inadeguatezza dell'armamento. L'OKB-115 procedette quindi senza sosta nel tentativo di eliminare le carenze evidenziate: fu cos\u00ec che furono apportate diverse migliorie aerodinamiche alla cellula, facendo tesoro di raccomandazioni provenienti dallo TsAGI mentre l'armamento frontale fu sensibilmente potenziato anche se, sempre ai fini aerodinamici, furono abbandonate le rastrelliere per i razzi RS-82; ebbe cos\u00ec origine la versione da caccia denominata Yak-7B, che usc\u00ec dalle fabbriche a partire dal maggio del 1942.\nNell'estate successiva, l'OKB-115 ebbe parte attiva nella ricerca di soluzioni che permettessero di migliorare il motore Klimov M-105; in questo caso il lavoro svolto permise a Klimov ed al suo gruppo di lavoro di dare vita alla variante M-105PF del V-12 grazie alla quale gli aerei di nuova produzione risultarono pi\u00f9 veloci di circa 20\u00a0km/h. Dal punto di vista aerodinamico, gli ultimi esemplari di Yak-7B ad uscire dalle linee di montaggio adottarono il dorso ribassato e la cappottina \"a goccia\" analogamente ai contemporanei Yak-1. La produzione degli Yak-7B con il motore M-105PF rappresent\u00f2 l'ultima evoluzione progettuale costruita in serie; gli ultimi esemplari uscirono dalle catene di montaggio (dal GAZ n\u00b0 82) nel luglio del 1944.\nTecnica.\nCellula.\nStrutturalmente invariato rispetto allo Yak-1, anche lo Yak-7 era un monoplano ad ala bassa la cui fusoliera era realizzata in traliccio d'acciaio con la parte anteriore rivestita in duralluminio e quella posteriore rivestita in legno. Le ali erano in legno, con le sole superfici di controllo in duralluminio rivestito in tela.\nLa cabina di pilotaggio prevedeva due posti sia nelle versioni da addestramento che in quelle destinate ad operare come aereo da caccia; grazie al secondo sedile, l'aereo veniva utilizzato anche per voli di collegamento o per piccoli trasporti tra i reparti. Solamente nella versione \"7B\" il sedile posteriore non era presente, sostituito da un serbatoio di carburante da 80\u00a0L, utilizzato anche in funzione di zavorra, che (sovente) veniva per\u00f2 smontato presso i reparti di volo in quanto poco gradito ai piloti che ne temevano l'esplosione durante i combattimenti. Il cupolino era costituito da una lunga vetratura che comprendeva tre elementi laterali; negli esemplari della versione \"7A\" il terzo elemento vetrato era sostituito da un pannello di compensato opportunamente sagomato. Negli ultimi esemplari prodotti nella versione \"7B\" il cupolino era del tipo \"a goccia\" ed il dorso della fusoliera era ribassato, analogamente a quanto introdotto sullo Yak-1.\nIl carrello d'atterraggio era di tipo classico e, nelle previsioni progettuali, era di tipo retrattile; questa soluzione fu utilizzata su tutti gli esemplari delle varianti da caccia ma fu abbandonata dopo un breve periodo nelle varianti da addestramento \"7UTI\" e \"7V\" in quanto i problemi strutturali alle gambe del carrello erano ritenuti pericolosi e non indicati per un velivolo da addestramento. Nell'impiego operativo fu sempre sconsigliato ai piloti di ricorrere ad utilizzi bruschi dell'impianto frenante sia per impedire il collasso delle gambe, sia per prevenire \"impuntate\" di muso nelle fasi di atterraggio.\nMotore.\nA parte qualche tentativo di carattere sperimentale, lo Yak-7 fu motorizzato durante tutta la propria vita operativa, dal Klimov M-105: si trattava di un motore V12 raffreddato a liquido dalla cilindrata di 35,1\u00a0L frutto dello sviluppo, curato da Vlad\u00edmir \u1ea4kovlevi\u010d Kl\u00edmov, del motore M-100 (copia costruita su licenza dell'unit\u00e0 di origine franco-spagnolo Hispano-Suiza 12Y).\nLa prima versione, M-105P, montata sugli aerei delle versioni Yak-7, Yak-7UTI e Yak-7V, era in grado di sviluppare circa di potenza; gli Yak-7A ricevettero la variante M-105PA che, invariata nella potenza erogata, risultava modificata nel basamento e nelle bielle con apprezzabile miglioramento in termini di affidabilit\u00e0. A partire dall'estate del 1942 gli Yak-7B furono equipaggiati con la versione M-105PF che garant\u00ec ai velivoli prestazioni migliori, potendo erogare la potenza di circa .\nArmamento.\nLa prima variante da addestramento Yak-7UTI era dotata di due mitragliatrici ShKAS calibro 7,62\u00a0mm mentre la variante Yak-7V era completamente priva di armamento offensivo.\nNel caso dei caccia Yak-7 e Yak-7A l'armamento era costituito da un cannone ShVAK calibro 20\u00a0mm (sparante attraverso il mozzo dell'elica) e da due mitragliatrici ShKAS alloggiate nella parte superiore del muso sparanti, per mezzo di un sistema di sincronizzazione, attraverso il disco dell'elica. Negli esemplari Yak-7B le due ShKAS furono rimpiazzate con due Berezin UBS calibro 12,7\u00a0mm.\nAnalogamente a quanto gi\u00e0 accaduto per lo Yak-1, anche gli Yak-7 potevano essere equipaggiati con sei proiettili a razzo del tipo RS-82; anche in questo caso, per ragioni di deterioramento delle prestazioni a causa degli effetti aerodinamici, nella primavera del 1942 le autorit\u00e0 emisero disposizioni che ne prevedevano la dismissione in favore di carichi subalari costituiti da bombe a caduta libera per un peso fino ad un massimo di 200\u00a0kg.\nImpiego operativo.\nLe prime notizie di impiego del caccia Yak-7 da parte della V-VS risalgono al dicembre del 1941; all'epoca una squadriglia del 172\u00ba Reggimento Caccia ne schierava alcuni esemplari, impegnati nei combattimenti per la liberazione della citt\u00e0 di Volokolamsk.\nAll'inizio dell'estate del 1942 gli Yak-7A erano impegnati regolarmente in prima linea e tra i reparti utilizzatori figura il 283\u00b0 IAP, comandato dal maggiore A. Morozov; negli stessi mesi erano entrati in servizio anche gli Yak-7B, che risultano in forza presso il 434\u00b0 IAP.\nTra i piloti impegnati figurano anche i nomi di quattro aviatrici: Klavdi\u00e2 Andreevna Ne\u010daeva, Klavdi\u00e2 Mihajlovna Blinova, Antonina Vasil\u2019evna Lebedeva e O.I. Shakhova. Nell'estate del 1942 il tenente, ed eroe dell'Unione Sovietica, Vladimir \u00c2kovlevi\u010d Alkidov fu abbattuto a bordo di uno Yak-7B e considerato disperso per qualche tempo. Riusc\u00ec a fuggire per ritornare tra le proprie linee, tuttavia le ferite riportate non gli consentirono di riprendere il volo prima della fine della guerra.\nTra i reparti che impiegarono la variante da addestramento, le fonti ricordano il 3e Groupe de Chasse Normandie, unit\u00e0 delle Forces a\u00e9riennes fran\u00e7aises libres della Francia libera che da dicembre 1942 e per tutta la durata della guerra fu incorporato nei quadri della Vojska protivovozdu\u0161noj oborony. Alcuni Yak-7V furono forniti anche ai reparti della polacca Lotnictwo ludowego Wojska Polskiego.\nNel dopoguerra alcuni Yak-7 potrebbero essere stati forniti alle forze aeree di Albania, Corea del Nord, Bulgaria e Ungheria ma le fonti reperite non forniscono indicazioni precise in merito, indicando per altro la possibilit\u00e0 che gli aerei fossero in realt\u00e0 degli Yak-9.\nVersioni.\n\"Se non diversamente indicato, i dati sono tratti da\" \"Yak Piston Fighters\" \"in\" \"www.airvectors.net\"."}
{"id": "445874", "revid": "77628", "url": "https://it.wikipedia.org/wiki?curid=445874", "title": "Ambulocetus natans", "text": "L'Ambulocetus natans fu un antico cetaceo che forse poteva camminare oltre che nuotare. I ritrovamenti fossili testimoniano che era un antenato delle balene, le quali ebbero origine da mammiferi artiodattili terrestri. Le sue gambe posteriori erano probabilmente meglio adattate per nuotare che per camminare sulla terra; probabilmente nuotava mediante ondulazioni verticali del corpo, come le lontre e le foche attuali. Si ipotizza che l\"'Ambulocetus\" cacciasse come i coccodrilli, cio\u00e8 appostandosi senza farsi vedere dalla preda per poi afferrarla di colpo.\nL'antenato delle balene.\nLa ragione per cui gli scienziati considerano l\"'Ambulocetus\" un cetaceo primitivo (antenato del \"Basilosaurus\"), \u00e8 la presenza contemporanea di adattamenti all'ambiente acquatico ed a quello terrestre. Aveva un adattamento per ingoiare e digerire il cibo in acqua, mentre la struttura delle orecchie, simile a quella delle balene, gli permetteva di sentire bene sott'acqua. I denti sono simili a quelli dei cetacei.\nI fossili di \"Ambulocetus\" (lungo circa 3 metri) furono trovati per la prima volta in Pakistan dall'antropologo Johannes Thewissen. Il Pakistan, nell'Eocene, era una regione litoranea che presentava ambienti acquatici e umidi favorevoli per l\"'Ambulocetus\"."}
{"id": "445887", "revid": "1776051", "url": "https://it.wikipedia.org/wiki?curid=445887", "title": "Emidio Casula", "text": "Biografia.\nLaureato in ingegneria mineraria, \u00e8 iscritto all'albo degli ingegneri della provincia di Oristano; \u00e8 stato inoltre docente di tecnologia meccanica a Cagliari e funzionario dirigente dell\"'Ente minerario sardo\".\nIscritto al PSI dal 1963. In politica fece carriera con il Partito Socialista Italiano: divenne consigliere comunale e sindaco del suo paese oltrech\u00e9 consigliere regionale ed assessore della regione Sardegna.\nVenne eletto deputato al termine delle elezioni politiche del 1992 e ader\u00ec al gruppo del PSI. Il mandato parlamentare dur\u00f2 per tutta l'XI Legislatura, sino al 14 aprile 1994.\nDopo l'inchiesta Mani Pulite e lo scioglimento del PSI, ha aderito ai Socialisti Democratici Italiani (di cui \u00e8 stato segretario regionale sardo) e successivamente alla Rosa nel Pugno.\nComponente dell'esecutivo nazionale dello SDI, alle elezioni politiche del 2006 si candid\u00f2 alla Camera dei deputati con la RnP nella circoscrizione Sardegna, ma non venne eletto. Dal 18 maggio del 2006 ha fatto parte del secondo governo Prodi in qualit\u00e0 di sottosegretario alla Difesa."}
{"id": "445892", "revid": "1005847", "url": "https://it.wikipedia.org/wiki?curid=445892", "title": "Federico Maria Sardelli", "text": "Biografia.\nFiglio dell'artista Marc Sardelli, fonda nel 1984 l'orchestra barocca Modo Antiquo con cui svolge attivit\u00e0 concertistica in Europa sia in veste di solista che di direttore, presente nei festival di musica antica. \u00c8 stato ospite di sale da concerto d'Europa, tra cui il Concertgebouw di Amsterdam. \u00c8 direttore ospite di alcune orchestre sinfoniche, tra cui il Maggio Musicale Fiorentino, il Gewandhausorchester di Lipsia, l'orchestra di Santa Cecilia di Roma, la Kammerakademie Potsdam, la R\u00e9al Filarmonia de Galicia, l'orchestra dell'Arena di Verona. Dal 2006 \u00e8 principale direttore ospite della Filarmonica di Torino.\n\u00c8 un artista della casa discografica Na\u00efve Records; incide anche per Deutsche Grammophon. , sempre in veste di direttore e di solista. A lui si devono la ricostruzione e prima incisione dei Concerti Grossi op. VI di Corelli con strumenti a fiato. Nel febbraio del 1997 ha ricevuto a New York, per il suo disco \"Vivaldi, Concerti per molti Stromenti\", la nomination ai Grammy Awards, il massimo riconoscimento per l'attivit\u00e0 discografica; nel 2000 una seconda nomination \u00e8 giunta a premiare la sua ricostruzione dei \"Concerti Grossi\" di Corelli.\nSue sono le prime rappresentazioni, incisioni ed edizioni mondiali di alcune opere vivaldiane inedite. Le sue incisioni discografiche sono sostenute dalla Westdeutscher Rundfunk K\u00f6ln (WDR).\nNel 2005, presso il Concertgebouw di Rotterdam, ha diretto la prima mondiale dell'opera \"Motezuma\" di Vivaldi, riscoperta dopo 270 anni. Nel 2006 ha diretto la prima ripresa mondiale dell'opera \"Atenaide\" di Vivaldi al Teatro della Pergola di Firenze. Nel 2007 \u00e8 stato direttore principale dell'H\u00e4ndel Festspiele di Halle, Sassonia-Anhalt, dove ha diretto l'opera \"Ariodante\". Nel 2009 ha diretto a Verona la prima esecuzione in tempi moderni dell'opera \"Il mondo alla rovescia\" di Antonio Salieri.\n\u00c8 membro del comitato scientifico dell'Istituto Italiano Antonio Vivaldi presso la Fondazione Giorgio Cini di Venezia, per il quale ha pubblicato il volume \"La musica per flauto\" di Antonio Vivaldi (Olschki, 2002) che \u00e8 stato tradotto in inglese da Michael Talbot (Ashgate, 2007). Sempre per conto dell'Istituto ha creato e dirige la collana di musiche in facsimile \u00abVivaldiana\u00bb, edita da SPES. Numerosissime sono le sue pubblicazioni musicali e musicologiche, edite da B\u00e4renreiter, Ricordi, SPES, Fondazione Giorgio Cini.\nNel luglio 2007 Peter Ryom lo ha incaricato di continuare la sua monumentale opera di catalogazione della musica di Antonio Vivaldi e da quel momento Federico Maria Sardelli \u00e8 il responsabile del Vivaldi Werkverzeichnis. I suoi aggiornamenti annuali al Catalogo sono pubblicati annualmente sulla rivista \"Studi vivaldiani\" della Fondazione Giorgio Cini di Venezia.\nNel febbraio 2011 ha diretto Le convenienze ed inconvenienze teatrali di Donizetti prodotto dal Progetto L.T.L. OperaStudio dei teatri di Pisa, Lucca e Livorno. Nel 2012 ha inciso il secondo volume delle \"Vivaldi New Discoveries\" per Na\u00efve, che contiene 7 brani vivaldiani inediti. Sempre nel 2012 ha riscoperto e attribuito a Vivaldi l'opera Orlando Furioso (RV 819), eseguendola in prima mondiale al Festival d'Op\u00e9ra Baroque de Beaune e incidendola per Na\u00efve.\nAltre attivit\u00e0.\nFederico Maria Sardelli \u00e8 anche flautista, incisore ed autore satirico.\nLa sua attivit\u00e0 di fumettista comico-satirico consiste nella collaborazione col mensile satirico Il Vernacoliere, al quale collabora fin dall'et\u00e0 di 12 anni. Tra le serie di fumetti pi\u00f9 celebri ricordiamo Trippa, il Bibliotecario, il Paglianti, \"Omar\", \"Circo\", il Mago Afono e Clem Momigliano, raccolti nel volume \"Paperi in Fiamme\". La sua attivit\u00e0 satirica spazia dal fumetto alla parodia letteraria [\"Il Libro Cuore (forse)\"], alla poesia, raccolta nei volumi \"Proesie I e II\"."}
{"id": "445894", "revid": "709565", "url": "https://it.wikipedia.org/wiki?curid=445894", "title": "Difesa Owen", "text": "La difesa Owen o difesa di fianchetto di donna \u00e8 l'apertura scacchistica caratterizzata dalla sequenza di mosse:\nPrende il nome dallo scacchista inglese John Owen (1827-1901).\nQuesta apertura mira a fianchettare l'alfiere campochiaro del Nero, lasciando, provvisoriamente, il Bianco libero di espandersi al centro. Appunto per questo il Bianco potr\u00e0 procedere ad una graduale compressione del Nero, dando alla partita uno stampo posizionale, avvantaggiandosi a danno dell'avversario. Per questi motivi e per il ritardo di sviluppo che comporta, questa apertura viene considerata dubbia dalla teoria, tanto pi\u00f9 che il fianchettamento non ha a che vedere con l'arrocco. Il Bianco, per poter concretizzare il vantaggio non dovr\u00e0 che spingere in d4 e sviluppare naturalmente i propri pezzi."}
{"id": "445897", "revid": "122704928", "url": "https://it.wikipedia.org/wiki?curid=445897", "title": "Ricoh", "text": "Ricoh (\u682a\u5f0f\u4f1a\u793e\u30ea\u30b3\u30fc) \u00e8 una societ\u00e0 giapponese fondata il 6 febbraio 1936 col nome di: \"Riken Kankoshi Co., Ltd\", che produce e commercializza articoli di elettronica di consumo, principalmente fotocamere e macchine per l'ufficio come fotocopiatrici, fax e stampanti.\nStoria.\nA cavallo tra gli anni ottanta e novanta, Ricoh produce fotocopiatrici Pitney-Bowes e Toshiba, macchine fax per AT&amp;T e Omnifax, inoltre macchine per diverse altre societ\u00e0.\nTra la fine degli anni novanta e i primi anni del 2000 la societ\u00e0 cresce, diventando la pi\u00f9 grande produttrice di fotocopiatrici del mondo. In questo periodo acquista Savin, Gestetner, Lanier, Rex-Rotary, Monroe, Nashuatec, Infotec e Ikon. Di questi, il marchio Monroe \u00e8 scomparso, ma i prodotti delle altre societ\u00e0 continuano a essere venduti sotto il loro marchio.Attualmente, dopo aver completato ad aprile 2008 il processo di fusione con NRG (Nashuatec-Rex Rotary- Gestetner) a livello europeo, sta procedendo all'integrazione, prevista per il 2009, anche di un altro marchio (Infotec), gi\u00e0 di propriet\u00e0 del gruppo. Nello stesso anno \u00e8 stata effettuata anche l'integrazione della societ\u00e0 Ikon. Nel 2011 entra di prepotenza nel mercato delle fotocamere reflex digitali acquisendo dalla Hoya Corporation il marchio e gli asset della storica marca Pentax.\nNel 2005 Ricoh offre 10 milioni di sterline al Coventry City Football Club per aiutarlo a completare la costruzione del nuovo stadio, ora chiamato Ricoh Arena."}
{"id": "445920", "revid": "125116180", "url": "https://it.wikipedia.org/wiki?curid=445920", "title": "Kitsune", "text": " \u00e8 la parola giapponese per \"volpe\". Le volpi sono un soggetto ricorrente e un elemento di particolare importanza nel folclore giapponese; in italiano, \"kitsune\" si riferisce ad esse in questo contesto. \nSecondo la mitologia giapponese la volpe \u00e8 un essere dotato di grande intelligenza, in grado di vivere a lungo e di sviluppare con l'et\u00e0 poteri soprannaturali: il principale tra questi ultimi \u00e8 l'abilit\u00e0 di cambiare aspetto ed assumere sembianze umane, infatti esse appaiono spesso con l'aspetto di una bella donna. In alcuni racconti esse utilizzano queste abilit\u00e0 per ingannare il prossimo \u2014 come sovente avviene nel folclore comune \u2014 mentre altri le ritraggono come guardiani benevoli, amiche, amanti e mogli. Pi\u00f9 una \"kitsune\" \u00e8 vecchia, saggia e potente, pi\u00f9 code possiede, fino a un massimo di nove.\nLe \"kitsune\" sono strettamente accomunate alla figura di Inari, il \"kami\" shintoista della fertilit\u00e0, dell'agricoltura e del riso: esse sono al suo servizio col ruolo di messaggere, e tale veste ha rafforzato il significato soprannaturale della volpe. Come conseguenza dell'influenza che esercitano sulle persone e dei poteri loro attribuiti, vengono venerate come fossero a tutti gli effetti delle divinit\u00e0.\nL'origine storica del ruolo centrale della volpe nel folclore giapponese \u00e8 da ricercare nella sua armoniosa convivenza con gli esseri umani nel Giappone antico, da cui derivano i vari miti e leggende su queste creature.\nOrigini.\nL'origine dei miti sulla \"kitsune\" sono attualmente oggetto di dibattito, ma vi \u00e8 comunque la certezza che numerosi racconti sulle volpi possano essere ricondotti a Paesi quali Cina, Corea, India e Grecia; molte di queste prime storie sono contenute nel \"Konjaku monogatarish\u016b\", una raccolta di narrazioni cinesi, indiane e giapponesi dell'XI secolo. I racconti popolari cinesi parlano di spiriti-volpi chiamati \"huli jing\" (\"ky\u016bbi no kitsune\" in giapponese) che posseggono nove code quale peculiare caratteristica. In Corea vi \u00e8 la figura del \"kumiho\" (letteralmente \"volpe a nove code\"), una creatura mitologica in grado di vivere cento o mille anni; essa \u00e8 vista come un essere maligno, a differenza della sua controparte giapponese. Secondo alcuni studiosi le caratteristiche comuni presenti in ognuna di queste figure sarebbero da ricondurre a opere indiane quali \"Hitopadesa\" (XII secolo) e \"Pa\u00f1catantra\" (III secolo a.C.), le quali a loro volta avrebbero tratto ispirazione dalle \"Favole di Esopo\" (Grecia, VI secolo a.C.), che si diffusero successivamente in Cina, Corea e infine in Giappone.\nIl principale elemento di discussione riguardo ai miti sulla \"kitsune\" \u00e8 quindi la difficolt\u00e0 nell'individuare la loro origine precisa. Alcune correnti di pensiero ipotizzano che tali miti siano esclusivamente di origine straniera, mentre alcuni folcloristi nipponici ritengono il mito della \"kitsune\" una credenza indigena giapponese risalente al V secolo a.C. Uno di questi, Kiyoshi Nozaki, \u00e8 convinto che le \"kitsune\" fossero gi\u00e0 diffuse e considerate un personaggio dai connotati positivi nella cultura popolare gi\u00e0 dall'inizio del IV secolo; gli elementi importati dalla Cina o dalla Corea sarebbero unicamente le caratteristiche negative. Egli afferma che, secondo un libro del XVI secolo chiamato \"Nihon ryakki\", le volpi e gli uomini avrebbero convissuto nel Giappone antico, dando origine alle leggende giapponesi su queste creature. La ricercatrice Karen Smyers, interessata agli studi sul dio Inari (nume fortemente legato ai miti sulla \"kitsune\"), ritiene che la figura della volpe e la sua concezione negativa come seduttrice e portatrice di sventura, strettamente connessa ai miti sulle \"kitsune\" del buddhismo, siano state introdotte nel folclore giapponese attraverso i racconti popolari cinesi, sostenendo tuttavia che alcuni dei miti contengano elementi unicamente giapponesi.\nEtimologia.\nSecondo Nozaki la parola \"kitsune\" ha origini onomatopeiche. Il termine \"kitsu\" in passato veniva usato per indicare il verso della volpe, diventando successivamente la parola che identifica l'animale stesso. La parola \"ne\" \u00e8 traducibile in \"stato d'animo affettuoso\", che Nozaki presenta quale ulteriore prova delle sue affermazioni, ovvero che nella tradizione originale del folclore giapponese le volpi fossero esseri benevoli. Oggi il termine \"kitsu\" \u00e8 caduto in disuso; nel giapponese moderno \u00e8 stato infatti sostituito da \"kon kon\" o \"gon gon\".\nUno dei pi\u00f9 antichi racconti sui miti delle \"kitsune\" fornisce un'etimologia popolare del termine, in seguito smentita. A differenza di molti racconti di \"kitsune\" nei quali esse si trasformano in donne, questo non termina tragicamente:\nPoich\u00e9 ella tornava ogni notte dal marito sotto forma di donna, ma tutte la mattine se ne andava come volpe, fu chiamata \"kitsune\". In giapponese classico \"kitsu-ne\" significa \"torna e dorme\", mentre la variante \"ki-tsune\" significa \"torna sempre\".\nCaratteristiche.\nLe \"kitsune\" sono conosciute per possedere una grande intelligenza, poteri magici e per essere in grado di vivere a lungo. Esse sono un tipo di \"y\u014dkai\", ovvero un'entit\u00e0 spirituale, e la parola \"kitsune\" \u00e8 spesso tradotta in \"spirito di volpe\". Tuttavia ci\u00f2 non significa che le \"kitsune\" siano dei fantasmi, n\u00e9 che siano fondamentalmente diverse dalle normali volpi: in questo contesto la parola \"spirito\" \u00e8 usata per riflettere uno stato di conoscenza o illuminazione, quindi tutte le volpi longeve sono in grado di acquisire abilit\u00e0 soprannaturali.\nVi sono due principali tipi di \"kitsune\". Le sono volpi celestiali e benevole, associate al culto del dio Inari; talvolta sono dette semplicemente \"volpi Inari\". Le , invece, posseggono un carattere malizioso e intenzioni malvagie. Le tradizioni locali prevedono ulteriori tipi di \"kitsune\": una , per esempio, \u00e8 uno spirito di volpe invisibile, capace di interagire con gli esseri umani attraverso la pratica della possessione. Altre tradizioni suddividono le \"kitsune\" in tredici classi distinte, ognuna delle quali possiede uno specifico potere soprannaturale.\nLa principale caratteristica fisica che contraddistingue le \"kitsune\" \u00e8 la grande quantit\u00e0 di code che esse possiedono. Maggiore \u00e8 l'et\u00e0 di una volpe, maggiore sar\u00e0 il numero delle code cui essa potr\u00e0 disporre, fino a un massimo di nove. Di conseguenza, un gran numero di code sta a indicare una volpe pi\u00f9 anziana e potente; alcuni racconti popolari narrano che solo le volpi ultracentenarie possano ambire al numero massimo di code. I miti pi\u00f9 conosciuti narrano di volpi a una, cinque, sette, o nove code. Quando una \"kitsune\" ottiene la sua nona coda, il suo manto diviene di colore bianco o oro. Queste acquisiscono anche l'abilit\u00e0 di vedere e sentire qualsiasi cosa accada in ogni parte del mondo (onniscienza), e altri racconti attribuiscono loro infinita saggezza.\nAbilit\u00e0 mutaforma.\nTra le capacit\u00e0 delle \"kitsune\" vi \u00e8 la possibilit\u00e0 di cambiare aspetto e di assumere sembianze umane, un'abilit\u00e0 che la volpe pu\u00f2 apprendere una volta raggiunta una determinata et\u00e0, solitamente 50 o 100 anni. Per poter compiere tale trasformazione la volpe deve posare sulla propria nuca delle canne, una foglia di grande dimensioni o un teschio. Tra le forme comunemente assunte dalle \"kitsune\" vi sono uomini anziani, belle donne o giovani ragazze; questi ultimi due esempi sono le trasformazioni pi\u00f9 conosciute delle \"kitsune\". Nel Giappone medioevale si credeva infatti che ogni donna vista aggirarsi senza meta, specialmente al crepuscolo o di notte, fosse una volpe. Il termine viene usato per descrivere i lineamenti umani del viso delle donne, caratterizzato da una forma affilata e occhi ravvicinati, sopracciglia sottili e zigomi alti. Tradizionalmente questa forma del viso \u00e8 considerata attraente, e in alcuni racconti le volpi assumono tale fisionomia. In alcune varianti dei suddetti racconti le \"kitsune\" mantengono dei tratti volpini, come ad esempio una leggera peluria sul corpo, un'ombra o un riflesso che mostri la loro vera natura. Le volpi che possiedono questa capacit\u00e0 possono comunque trasformarsi in qualsiasi persona, senza limiti di et\u00e0 o di genere.\nUn buon metodo per scoprire la vera natura delle \"kitsune\" \u00e8 cercarne la coda, in quanto esse hanno difficolt\u00e0 a nasconderla quando assumono forma umana. Una persona particolarmente leale, in alcuni casi, pu\u00f2 essere anche capace di percepire la vera natura di una volpe e di smascherarne il travestimento. Mentre sono in forma umana, le \"kitsune\" mostrano astio e ostilit\u00e0 verso i cani, tanto da esserne terrorizzate ed essere costrette in alcuni casi a ritornare in forma volpina e fuggire (come ad esempio avviene nel racconto \"Torna e dorme\" di Kyoukai).\nDi tale imperfezione nella trasformazione si fa menzione in un racconto popolare che ha come protagonista Koan, un personaggio storico che si credeva avesse grande saggezza e magici poteri di divinazione. Secondo il racconto egli si trovava a casa di uno dei suoi devoti quando si ustion\u00f2 i piedi a causa di un pediluvio con acqua troppo calda. Poi, si legge nel racconto, \u00abper il dolore corse fuori dal bagno nudo. Quando la gente della casa lo vide, si stupirono nel vedere che Koan avesse gran parte del corpo ricoperto da pelliccia e una coda da volpe. A quel punto Koan si trasform\u00f2 di fronte a loro, tramutandosi in un'anziana volpe e scappando via\u00bb.\nAltre abilit\u00e0 in possesso delle \"kitsune\" sono la possessione spirituale, la capacit\u00e0 di sputare fuoco o fulmini dalla bocca o dalle code (conosciuta come \"kitsunebi\"), il potere di entrare nei sogni, l'invisibilit\u00e0, la capacit\u00e0 di volare e di creare illusioni complesse ed elaborate. Le \"kitsune\" vengono descritte anche come dotate di poteri ancora maggiori, come modificare il tempo e lo spazio, rendere le persone folli, oppure assumere altre forme oltre a quelle umane, come un albero d'incredibile altezza o una seconda luna nel cielo. Altre \"kitsune\" hanno caratteristiche simili ai vampiri o ai succubi, e si nutrirebbero quindi dell'energia vitale degli esseri umani, generalmente attraverso un contatto sessuale.\n\"Kitsunetsuki\".\n\"Kitsunetsuki\" ( o ) significa letteralmente \"posseduto dalla volpe\": si credeva che una volpe fosse in grado di possedere le persone, generalmente giovani donne, entrando nel corpo della vittima attraverso un'unghia o il petto per nutrirsi della sua forza vitale, e vivendo all'interno del corpo senza relazione con l'anfitrione. In alcuni casi sembra che i tratti del viso del posseduto cambiassero leggermente, in modo da ricordare le fattezze di una volpe. Infine, secondo la tradizione giapponese, gli analfabeti, una volta posseduti, acquisivano temporaneamente la capacit\u00e0 di leggere e scrivere.\nIl folclorista Lafcadio Hearn (1850-1904) descrive questa condizione nel suo libro \"Glimpses of Unfamiliar Japan\":\nHearn fa poi notare che, una volta liberata dallo stato di \"kitsunetsuki\", la vittima si rifiuter\u00e0 di mangiare \"t\u014dfu\", \"azukimeshi\" e altri cibi che piacciono alle volpi. Nel tentativo di fare rinsavire il posseduto si ricorreva in molti casi all'esorcismo, anche se talvolta si adottavano metodi pi\u00f9 brutali:\nIn Giappone, il \"kitsunetsuki\" incominci\u00f2 a essere trattato alla stregua di una malattia dal periodo Heian (794-1185), venendo indicato come diagnosi comune di infermit\u00e0 mentale fino al XX secolo. Lo stato di possessione veniva utilizzato come spiegazione per il comportamento anormale mostrato dagli afflitti da disturbi mentali. Nel tardo XIX secolo, il dottor Shunichi Shimamura dichiar\u00f2 che le malattie fisiche responsabili dell'insorgenza di febbre erano spesso ricondotte allo stato di \"kitsunetsuki\". \u00c8 indubbio che la maggior parte di tali storie di possessione a opera di volpi siano influenzate dalle credenze popolari, ma ci\u00f2 nonostante esse continuano a verificarsi anche in tempi pi\u00f9 recenti, come ad esempio le insinuazioni fatte ai danni dei membri del nuovo movimento religioso Aum Shinriky\u014d, accusati di essere posseduti.\nIn medicina, il \"kitsunetsuki\" \u00e8 considerata una sindrome culturale unica della cultura giapponese. Coloro che soffrono di questa malattia (i pi\u00f9 colpiti sono uomini con poca cultura, religiosi e donne) credono di essere posseduti da una volpe. Tra i sintomi vi sono l'ossessione per il riso e i fagioli rossi dolci, apatia, irrequietezza e avversione al contatto visivo. Il \"kitsunetsuki\" \u00e8 quindi simile alla licantropia clinica, sebbene si distingua da essa sotto alcuni aspetti.\n\"Hoshi no tama\".\nNelle rappresentazioni artistiche le \"kitsune\" vengono spesso raffigurate a fianco di punti luminosi di forma sferica conosciuti come . Questi punti vengono descritti anche come globi incandescenti, in quanto la figura stessa della volpe \u00e8 associata al fuoco, e in questo caso prendono il nome di . Vengono rappresentate anche sotto forma di perle o gioielli dotati di poteri magici: questi oggetti sono uno dei simboli peculiari associati alla figura del dio Inari, e le rappresentazioni delle sacre volpi di Inari senza le proprie \"hoshi no tama\" sono assai rare. Le \"kitsune\", quando assumono la loro forma naturale, trasportano la propria sfera tenendola tra le fauci o trasportandola sulla coda.\nUna convinzione popolare narra che, quando una \"kitsune\" cambia forma, parte del suo potere magico si trasferisce all'interno della \"hoshi no tama\". Un'altra tradizione vuole che la perla rappresenti l'anima della \"kitsune\", perci\u00f2, se la volpe dovesse rimanere troppo tempo separata da questa, finirebbe per morire. \u00c8 possibile anche sottrarre la sfera alla \"kitsune\", in modo da chiedere delle ricompense in cambio della restituzione.\nUn racconto del XII secolo narra della disavventura di una volpe che si vede sottrarre la \"hoshi no tama\" da un uomo:\nIl racconto si conclude con l'uomo che, attaccato da una banda di rapinatori armati, viene salvato dall'intervento della volpe, alla quale in cambio restituisce la sfera magica.\nRappresentazioni.\nMessaggere di Inari.\nLe \"kitsune\" sono strettamente legate alla figura del dio Inari, la divinit\u00e0 shintoista del riso e dell'agricoltura. Quest'ultimo, secondo la tradizione, nei periodi invernali risiedeva in montagna, per poi scendere a valle in primavera durante la stagione agricola. Finito il periodo del raccolto, Inari sarebbe tornato ancora una volta nella sua residenza invernale. Ogni anno le volpi si avvicinavano ai villaggi allo stesso modo, venendo col tempo riconosciute come naturali messaggere del dio. Tale legame ha contribuito a rafforzare l'essenza soprannaturale della volpe, tanto che essa \u00e8 stata per lungo tempo venerata come \"kami\". La \"kitsune\" \u00e8 sovente raffigurata quale serva o messaggera di Inari, ma la linea di demarcazione tra i due si \u00e8 ormai talmente assottigliata che talvolta lo stesso dio \u00e8 ritratto come una volpe. Allo stesso modo, interi santuari sono dedicati alle \"kitsune\", dove i devoti erano soliti offrire fette di \"t\u014dfu\" fritto chiamate \"aburaage\", di cui gli spiriti-volpi si dice fossero particolarmente ghiotti. Tale pietanza di conseguenza ha influenzato la preparazione e la diffusione di piatti a base di pasta chiamati \"kitsune udon\" e \"kitsune soba\". Vi \u00e8 anche un tipo di sushi, l\u2018\"inarizushi\", che deve il nome al dio Inari e che consiste in polpette di riso rivestite di \"aburaage\".\nLe volpi di Inari sono bianche, colore considerato di buon auspicio, e per questo si pensava portassero fortuna, caratteristica che in passato valse loro il titolo nobiliare di \"my\u014dbu\". Esse possiedono il potere di allontanare il male, e talvolta agiscono da spiriti guardiani. Oltre a proteggere i santuari di Inari, esse proteggono le persone del posto fungendo da spauracchio contro le malvagie \"nogitsune\", gli spiriti-volpi che non sono a servizio di Inari. Le volpi nere e le volpi a nove code sono altres\u00ec viste come dei portafortuna.\nSecondo i credi tramandati dalla geomanzia cinese (\"feng shui\"), il potere delle volpi sul male \u00e8 tale che un amuleto o una semplice statua raffigurante una \"kitsune\" \u00e8 sufficiente ad allontanare il , termine stante a identificare quell'energia responsabile di indurre le persone in tentazione, e liberamente traducibile in \"cancello dei demoni a nord-est\" o \"creature che giungono da nord-est\". Secondo le credenze popolari cinesi la direzione nord-est \u00e8 considerata particolarmente infausta e tale convinzione ha finito per influenzare le tradizioni giapponesi. Parecchi \"jinja\" di Inari, come il famoso santuario di Fushimi Inari-taisha a Kyoto, posseggono statue di \"kitsune\" poste a nord-est, le quali interpretano il ruolo di guardiano avente il compito di impedire l'ingresso dell'energia demoniaca nel mondo terreno.\nLa figura della \"kitsune\" non compare unicamente nella tradizione shintoista, ma \u00e8 legata anche alla religione buddhista attraverso \u1e0c\u0101kin\u012b, spirito sovente raffigurato come controparte femminile di Inari. \u1e0c\u0101kin\u012b \u00e8 ritratta come una donna \"bodhisattva\" brandente una spada e in sella a una volpe volante di colore bianco.\nAffabulatrici e vendicative.\nTalvolta le \"kitsune\" adottano comportamenti tipici dei \"trickster\" (\"imboglione\", \"truffatore\"), ovvero esseri spirituali abili nell'imbroglio e caratterizzati da una condotta amorale, spesso rei di azioni maliziose e malevoli. Per attirare le proprie vittime le volpi ingannatrici possono ricorrere alla seduzione, utilizzare trucchi come illusioni e visioni per confoderle, possono macchiarsi di piccoli crimini come il furto di cibo, vendicarsi, o umiliare i vanagloriosi. I racconti narrano di \"kitsune\" che truffano samurai eccessivamente orgogliosi, mercanti avidi o persone vanitose, mentre quelle pi\u00f9 crudeli abusano di contadini e poveri commercianti o di devoti monaci buddhisti. Per esempio, si pensa che le \"kitsune\" usino i \"kitsunebi\" a mo' di fuoco fatuo nel tentativo di far smarrire la strada ai viaggiatori. Di solito le loro vittime sono uomini; le donne invece vengono possedute.\nUn gioco tradizionale giapponese chiamato fa riferimento a tali poteri, dando una chiara idea di come fossero visti e temuti dalle persone del tempo. Il gioco \u00e8 simile alla morra cinese, ma le tre posizioni delle mani sono \"volpe\", \"cacciatore\" e \"capovillaggio\". Il \"capovillaggio\" batte il \"cacciatore\", perch\u00e9 lo supera di grado; il \"cacciatore\" batte la \"volpe\", poich\u00e9 in grado di sparare col suo fucile; la \"volpe\" batte il \"capo villaggio\", stregandolo.\nQueste rappresentazioni ambigue, unite alla reputazione di esseri vendicativi, motivarono le persone a cercare di scoprire le cause del comportamento problematico delle volpi. Per esempio, Toyotomi Hideyoshi, \"daimy\u014d\" che unific\u00f2 il Giappone alla fine del XVI secolo scrisse una lettera al dio Inari:\nLe \"kitsune\" sono note per mantenere ci\u00f2 che promettono e si sforzano di restituire qualsiasi favore; pu\u00f2 capitare che esse si stabiliscano nell'abitazione di una persona o di una famiglia, provocando ogni sorta di male. In un racconto del XII secolo, solo la minaccia del proprietario dell'abitazione di sterminarle, le volpi si convincono ad andarsene. La volpe capofamiglia, tuttavia, appare nei sogni dell'uomo:\nAltre \"kitsune\" usano la magia a beneficio dei loro compagni o padroni finch\u00e9 questi le trattano con rispetto. Essendo \"y\u014dkai\", tuttavia, le \"kitsune\" non condividono la moralit\u00e0 umana, e pu\u00f2 capitare che una volpe stabilitasi in una casa, per esempio, vi porti all'interno denaro e altri oggetti rubati a vicini; come conseguenza, le famiglie in cui si pensa alloggi una \"kitsune\" sono trattate con diffidenza e sospetto. Tra i pi\u00f9 sospettati di ospitare una \"kitsune\" vi erano i samurai, ma in questo caso le volpi erano classificate come \"zenko\" e la possibilit\u00e0 di usufruire dei loro poteri magici era considerato un segno di prestigio. Le case abbandonate erano generalmente considerate luogo di ritrovo per le \"kitsune\". Un racconto del XII secolo narra di un ministro che decise di trasferirsi in un vecchio palazzo, trovandovi allogiata una famiglia di volpi: inizialmente esse provarono a spaventarlo, poi sostennero che la casa apparteneva loro da molti anni; l'uomo per\u00f2 non cedette, e le volpi furono costrette ad andarsene e a trasferirsi in un terreno nelle vicinanze.\nInfine \u00e8 noto che dalle \"kitsune\" non bisogna accettare ricompense come denaro o beni materiali, in quanto questi diverranno carta, foglie, rami, pietre o altri oggetti senza valore, mascherati precedentemente da oggetti preziosi grazie alla magia. Le ricompense delle \"kitsune\" sono solitamente beni immateriali come protezione, conoscenza e lunga vita.\nMogli e amanti.\nLe \"kitsune\" sono generalmente rappresentate come amanti, di solito in storie che coinvolgono un giovane maschio umano e una \"kitsune\" sotto forma umana. La \"kitsune\" \u00e8 nota per la sua indole tentatrice e seduttrice, ma queste storie sono sovente di natura romantica. In genere, quando il giovane uomo sposa la volpe, non \u00e8 a conoscenza della sua vera natura, in quanto ella si dimostra essere una moglie devota. Se il marito eventualmente scoprisse la vera identit\u00e0 della \"kitsune\", allora ella sarebbe costretta a lasciarlo e fuggire. In questo caso il marito si sveglia come da un sogno, sporco, disorientato e lontano da casa. Una volta fatto ritorno egli deve fare i conti con la famiglia che ha disonorato con il proprio comportamento.\nAltre leggende narrano di volpi che, una volta andate in moglie a un umano, partoriscono dei figli. Questi hanno la possibilit\u00e0 di ereditare speciali qualit\u00e0 fisiche o soprannaturali che sovente perpetuano a loro volta ai propri figli. Una di queste leggende racconta la storia di , il quale passando un giorno presso un tempio dedicato a Inari vide una volpe inseguita dai cacciatori, e impietositosi decise di salvarla fornendo agli uomini false indicazioni. Alcuni mesi dopo spos\u00f2 una bella donna di nome Kuzunoha la quale gli diede anche un figlio. Tre anni dopo, Kuzunoha scapp\u00f2 via lasciando un biglietto nel quale confessava al marito di essere la volpe salvata cos\u00ec generosamente anni addietro. La leggenda vuole che il figlio dei due sia il famoso astronomo e occultista , dotato di potenti poteri magici ereditati dalla madre \"kitsune\".\nAnche lo scrittore Stephen Turnbull, in \"Nagashino 1575: Slaughter at the barricades\", racconta la storia del coinvolgimento del clan Takeda con una donna-volpe. Nel 1544 il signore della guerra Takeda Shingen, durante una campagna di conquista nella provincia di Shinano, sconfisse in battaglia un \"daimy\u014d\" locale noto come Suwa Yorishige, costringendolo al suicidio. Successivamente obblig\u00f2 la figlia quattordicenne di questi a sposarlo. Egli era talmente ossessionato dalla ragazza che i suoi seguaci si convinsero che ella fosse l'incarnazione dello spirito della volpe bianca del santuario di Suwa, che lo aveva stregato al fine di ottenere vendetta. Quando il figlio dei due, Takeda Katsuyori, guid\u00f2 alla disfatta il clan nella battaglia di Nagashino i \u00abvecchi saggi annuirono, ricordando le circostanze infelici della sua nascita e delle voci sui poteri della madre\u00bb.\nI racconti riportano anche matrimoni tra le stesse \"kitsune\". Quando piove ma nel frattempo il cielo \u00e8 limpido (pioggia a ciel sereno) si dice avvenga un , in riferimento a una leggenda che descrive una cerimonia matrimoniale tra due \"kitsune\" avvenuta in tali condizioni climatiche. L'evento \u00e8 considerato di buon auspicio, ma nessuno \u00e8 autorizzato ad assistere al matrimonio, in caso contrario si scatenerebbe la vendetta della \"kitsune\", come descritto nel film \"Sogni\" di Akira Kurosawa.\nNella cultura di massa.\nLe \"kitsune\" sono molto comuni anche nelle opere contemporanee come manga e anime. L'opera che pi\u00f9 trae ispirazione da tali figure \u00e8 \"Naruto\" di Masashi Kishimoto: tra i cosiddetti cercoteri vi \u00e8 la Volpe a Nove code, chiara reinterpretazione della creatura mitologica, ma anche lo stesso protagonista Naruto Uzumaki, al cui interno \u00e8 sigillato lo spirito di un demone volpe, ha in comune con la \"kitsune\" alcune caratteristiche quali l'aspetto fisico, il temperamento impulsivo e avventato abbinato ad abilit\u00e0 da stratega e capacit\u00e0 di prendersi gioco dei nemici, oltre alla possibilit\u00e0 di mutare il proprio aspetto. In \"InuYasha\" di Rumiko Takahashi il personaggio di Shippo, uno dei principali dell'opera, ha le fattezze di un bambino con la coda da volpe, ed \u00e8 capace di mutare aspetto a piacimento. Il manga \"Kajika\" di Akira Toriyama narra la storia di un ragazzo dotato di poteri soprannaturali che viene maledetto dopo aver ucciso una volpe: egli viene privato di parte dei suoi poteri e trasformato in un ragazzo-volpe, e per poter riacquisire le vere sembianze \u00e8 costretto a salvare almeno mille vite umane. Altro personaggio che lega la sua figura al mito della \"kitsune\" \u00e8 Shuichi Minamino, uno dei protagonisti dell'opera di Yoshihiro Togashi \"Yu degli spettri\", dove \u00e8 la reincarnazione di una \"kitsune\" di nome Yoko Kurama. Altre opere giapponesi in cui si fa chiaro riferimento alla \"kitsune\" sono l'anime \"Digimon\", in cui la creatura Renamon \u00e8 ispirata alla figura della volpe a nove code, e il manga \"Ushio e Tora\" di Kazuhiro Fujita, dove una \"kitsune\" che si fa chiamare \"la maschera bianca\" \u00e8 il vero nemico della coppia protagonista.\n\u00c8 possibile trovare la \"kitsune\" anche in opere di intrattenimento come giochi da tavolo e videogiochi. In \"\", gioco di carte collezionabili, una delle razze del gioco \u00e8 formata da \"kitsune\"; nella visual novel \"Kanon\", Makoto, una delle protagoniste, \u00e8 una volpe che ha assunto forma umana; nel videogioco \"Shadowrun\" una delle razze \u00e8 chiamata appunto \"kitsune\", mentre in \"Pok\u00e9mon\" una delle creature, Ninetales, trae ispirazione dalla figura della volpe a nove code.\nAnche autori e scrittori occidentali hanno iniziato a utilizzare la figura della \"kitsune\" nelle proprie opere, come ad esempio ne \"Il diario del vampiro\" di Lisa Jane Smith, \"Fragile Eternity\" di Melissa Marr, \"The Fox Woman\" di Kij Johnson, \"Spirits White as Lightning\" di Mercedes Lackey e \"\", romanzo a fumetti di Neil Gaiman. Inoltre la \"kitsune\" appare nel film \"Ran\" (1985) di Akira Kurosawa e nel telefilm \"Teen Wolf\" (2011).\nNella tradizione giapponese.\nRadicate nel folclore, le \"kitsune\" compaiono in molte opere del teatro giapponese. Sono presenti in qualit\u00e0 di personaggi delle opere del teatro \"n\u014d\", \"ky\u014dgen\", \"bunraku\" e \"kabuki\". Le pi\u00f9 famose rappresentazioni sono:\nLa figura della \"kitsune\" viene celebrata altres\u00ec nei \"matsuri\", i festival tradizionali giapponesi: il quarto sabato di settembre, per esempio, gli abitanti di Hida-Furukawa (prefettura di Gifu) sfilano per le strade della citt\u00e0 travestiti da volpi per celebrare il , il festival del fuoco della volpe; essi si recano presso il santuario di Okura Inari e mettono in scena un matrimonio. Tale cerimonia ha lo scopo di propiziare la buona sorte e termina con un fal\u00f2 presso il santuario. Un festival simile si svolge nel mese di luglio a Okaya, nella prefettura di Nagano. A Kita (Tokyo) si svolge, invece, la durante la quale i locali, durante la vigilia di Capodanno, sfilano per le strade travestiti da volpe prima di raggiungere il santuario di \u014cji Inari. Questa cerimonia trae origine da una leggenda secondo la quale le volpi di tutto il Giappone si riunirono sotto un grande albero e, travestite da esseri umani, si recarono allo stesso modo al santuario per celebrare l'ultimo giorno dell'anno.\nMeritano menzione anche i \"netsuke\", piccoli borselli di legno o di avorio da abbinare agli abiti sprovvisti di tasche (come ad esempio il kimono): questi oggetti venivano intagliati in modo da assumere varie forme, tra cui quella della \"kitsune\"."}
{"id": "445940", "revid": "1522738", "url": "https://it.wikipedia.org/wiki?curid=445940", "title": "Quelli dell'intervallo", "text": "Quelli dell'intervallo \u00e8 stata una situation comedy italiana trasmessa da Disney Channel Italia.\nIl format della serie \u00e8 stato esportato ed adattato in diversi Stati.\nTrama.\nLo show si incentrava sulle vicende di tredici ragazzi che durante l'intervallo scolastico si ritrovavano davanti alla finestra del corridoio dell'istituto delle scuole medie a discutere su argomenti quotidiani e a combinare guai imprevedibili.\nProduzione.\nLa serie ha debuttato su Disney Channel Italia nel mese di settembre 2005, per poi essere ritrasmessa due anni dopo, nel 2007 a giugno, su Rai 2 e nel 2009 su Italia 1.\nProdotto da Grundy Italia SpA per Disney Channel, \u00e8 un format originale ideato da Elisabetta Cianci, Alessandro Coscia e Davide Crestani, \nNel corso delle sette stagioni andate in onda, gli autori degli episodi si sono cos\u00ec avvicendati:\nLe scene sono di Vincenzo Palumbo, i costumi di Silvia Giac\u00f2 ed Elena Paleari, per la regia di Laura Bianca (1\u00aa e 2\u00aa stagione), Gianluca Fumagalli (dalla 3\u00aa alla 7\u00aa), Daniela Borsese (5 episodi di Quelli dell'intervallo in vacanza), produttore esecutivo Marinella Pulito.\nNell'estate 2005 fu presentato in anteprima al premio \"Telegrolle - Premio Saint-Vincent per la Fiction\".\nPersonaggi.\nGuest star.\nA \"Quelli dell'intervallo\" hanno partecipato diversi personaggi famosi appartenenti al mondo dello spettacolo, come Enzo Iacchetti e Max Pisu, che interpretano il padre di Tinelli (l'ultimo lo interpreta anche in Fiore e Tinelli), Francesco Facchinetti, il professore di musica, Maria Amelia Monti, la bidella della scuola, Giovanni Muciaccia, il cugino di Nico, Gabriele Cirilli, amico di Nico che aiuta lui, Tinelli e Dred a fare uno spettacolo di cabaret, Natalia Estrada che interpretava la maestra di flamenco, Fabrizio Fontana nel ruolo del ripetente Fu Fu, Francesco Toldo interpretando se stesso, Pino Insegno nelle vesti di un professore di matematica e Jessica Polsky nei panni di un'insegnante madrelingua di inglese.\nSuccesso internazionale della sit-com.\nLa sitcom ha preso piede anche in altri paesi del mondo, come ad esempio in Spagna dove la serie si chiama \"Cambio de clase\", in Brasile \"Quando toca o sino\", in Turchia \"Zil \u00e7al\u0131nca\", in Argentina \"Cuando toca la campana\", in Germania con il nome di \"Kurze pause\", in Francia dal titolo \"Trop la classe!\", in India col titolo \"Break Time Masti Time\" e in Regno Unito, Singapore, Stati Uniti, Cina, Russia e Australia con il titolo \"As the Bell Rings\".\nSpin-off.\nQuelli dell'Intervallo Cafe.\nQuelli dell'Intervallo Cafe va in onda da venerd\u00ec 26 marzo 2010 tutti i venerd\u00ec alle 19:35 su Disney Channel. I ragazzi del Manzoni hanno ora 16 anni, frequentano il liceo, e si ritrovano ogni pomeriggio all'Intervallo Cafe per lavorare poich\u00e9 Nico vuole uno scooter e Tinelli qualche soldo.\nIn questi episodi ha partecipato anche Martina Russomanno, la vincitrice del primo My Camp Rock.\nFiore e Tinelli.\n\"Fiore e Tinelli\". Matteo Leoni riprende il personaggio di Tinelli, ma, anzich\u00e9 a scuola, la serie si svolge a casa sua e della vicina, Fiore, interpretata da Francesca Calabrese. Nella seconda stagione, al posto di Fiore, ci sar\u00e0 Sole, la cugina di Fiore, interpretata da Alessandra Ariel Placenti.\nAdattamenti esteri.\nIn molte trasmissioni estere, la serie \u00e8 stata adattata per tale Paese."}
{"id": "445941", "revid": "1656773", "url": "https://it.wikipedia.org/wiki?curid=445941", "title": "Gambetto Blackmar", "text": "Il gambetto Blackmar o gambetto Blackmar-Diemer (BDG) \u00e8 un'apertura di gioco chiuso degli scacchi caratterizzata dalle mosse:\nderiva il proprio nome da Armand Edward Blackmar, musicista statunitense (1826-1888) che per primo pubblic\u00f2 delle analisi nel 1852 sulla rivista \"Brentano's Chess Monthly\". La sequenza iniziale proposta 1. d4 d5; 2. e4 dxe4; 3. f3 prestava il fianco alla reazione centrale 3. ...e5 ed il gambetto per qualche anno pass\u00f2 di moda.\nSuccessivamente, il maestro tedesco Emil Diemer (1908-1990), che giocava questa apertura anteponendo 3. Cc3, pubblic\u00f2 le sue analisi nel 1957 (\"Von Ersten Zug an Auf Matt\") e l'apertura ebbe quindi due eponimi."}
{"id": "445950", "revid": "767487", "url": "https://it.wikipedia.org/wiki?curid=445950", "title": "La canzone di Carla", "text": "La canzone di Carla (\"Carla's Song\") \u00e8 un film del 1996 diretto da Ken Loach.\nTrama.\nGlasgow (Scozia), 1987. Carla, profuga scappata dalla guerra che colpisce il Nicaragua tra Contras e Sandinisti, per vivere fa la ballerina di strada, racimolando qualche mancia dai passanti. Un giorno, salita su un autobus pubblico senza biglietto, viene scoperta da un controllore che la tratta duramente. In suo soccorso arriva George, l'autista dell'autobus, che riesce a farla fuggire.\nGeorge, impulsivo e trasgressivo, viene sospeso per una settimana dal lavoro per il suo comportamento. Durante questo tempo ritrova Carla, che all'inizio \u00e8 diffidente ma alla fine accetta l'amicizia dell'uomo.\nGeorge convince Carla a trasferirsi nella casa prestatagli da un suo amico.\nGeorge in realt\u00e0 \u00e8 innamorato di Carla, tanto da rompere il fidanzamento con la donna che stava per sposare.\nGeorge, per fare colpo sulla donna, le prova tutte: ruba perfino un autobus per portarla in gita romantica su un lago. Fanno l'amore e lui vede le orrende cicatrici che deturpano la schiena di Carla. Qualcosa di oscuro aleggia su di lei che, disperata, tenta poco dopo il suicidio. George viene a sapere il dramma vissuto da Carla in Nicaragua, del suo amore per Antonio, che scriveva per lei appassionate canzoni d'amore.\nGeorge decide di seguire Carla in Nicaragua, dove la ragazza sente di dover tornare per affrontare il suo passato e scoprire che ne \u00e8 stato di Antonio.\nGiunti in Nicaragua, George scopre un paese dilaniato dalla guerra, dove povert\u00e0, violenza e morte sono cose comuni che si contrappongono alla generosit\u00e0 e umanit\u00e0 della gente. Scopre inoltre il vero passato di Carla, militante sandinista, come quello del suo amore Antonio, che ora \u00e8 detenuto dai Contras.\nGeorge si adatta alla vita dura del paese, sperando di conquistare Carla. Stringe amicizia con i militanti sandinisti e conosce Bradley (Scott Glenn), un americano ex agente della Cia. Questi, al corrente dei rapporti tra Contras e governo statunitense, ha deciso di sostenere la causa dei sandinisti e ha dato ospitalit\u00e0 ad Antonio che, dopo essere stato torturato dai Contras, \u00e8 rimasto gravemente mutilato. All'inizio George non dice a Carla la verit\u00e0 su Antonio, e scopre pure che Carla e Antonio hanno una figlia.\nGeorge decide di dire tutto a Carla: di svelarle le condizioni di salute di Antonio, sperando che Carla e la bambina lo seguano in Scozia, ma Carla preferisce restare accanto ad Antonio e lottare per il Nicaragua.\nProduzione.\nPrima opera sceneggiata da Paul Laverty, che conosce bene le dinamiche del Sud America essendo stato diversi anni nei paesi centroamericani lavorando per una associazione umanitaria. Da questo momento diventer\u00e0 lo sceneggiatore di tutti i film di Ken Loach.\nLoach e Laverty raccontano la guerra che insanguina il Nicaragua negli anni '80, dopo la rivoluzione popolare sandinista, che vuole insediare nel paese un modello sociale ed economico marxista, che si contrappone ai contras, sovvenzionati, armati ed addestrati dalla Cia, Loach, non nasconde o maschera le proprie idea, sostenendo il movimento sandinista.\nNegli Stati Uniti il film sostanzialmente, non venne distribuito, (vi fu una sola sala che lo proiett\u00f2, ma non vi fu una distribuzione vera e propria).\nRiconoscimenti.\nIl film fu presentato al Festival di Venezia e vinse il premio al Festival cinematografico dell'Avana per la regia di un film straniero con soggetto latinoamericano. Robert Carlyle per la sua interpretazione vinse nel 1998 il premio del London Critics Circle Film Awards."}
{"id": "445956", "revid": "468892", "url": "https://it.wikipedia.org/wiki?curid=445956", "title": "Dunaut Bwr", "text": "Biografia.\nEra il figlio pi\u00f9 giovane di re Pabo Post Prydein ed ebbe una reputazione ben pi\u00f9 grande di quella della maggior parte dei re britannici del suo tempo: \u00e8 infatti conosciuto con l'epiteto di \"Bwr\" (\"l'affidabile\" o \"il robusto\") e a volte anche quello di \"Fawr\" (\"il Grande\"), forse per la sua abilit\u00e0 in guerra.\nTuttavia, sembra essere stato lui ad alimentare quella discordia gi\u00e0 esistente fra i monarchi britannici del nord, che infine condusse alla loro rovina per mano degli invasori angli. Dopo la morte di re Urien del Rheged, che aveva messo insieme un'alleanza composta dai regni del nord della Britannia e che fu assassinato per ordine del suo alleato Morcant Bulc, geloso dei suoi successi, Dunaut invase il Reghed, guerreggiando contro il figlio del defunto re, Owain. In questo modo, egli indebol\u00ec la gi\u00e0 traballante alleanza dei regni nordici. Dunaut sarebbe morto in battaglia contro i berniciani attorno al 595. La sua famiglia fugg\u00ec nel Powys (nell'odierno Galles) e il suo regno cadde nelle mani degli angli.\nSecondo alcuni studiosi, Dunaut sarebbe invece sopravvissuto all'invasione e andrebbe identificato con san Dunod, abate del monastero di Bangor-Is-y-Coed (lungo il corso superiore del Dee), fondato dal figlio san Deiniol nel Galles nord-orientale. Viene menzionato da san Beda il Venerabile nella sua \"Historia ecclesiastica gentis Anglorum\" in occasione dell'incontro che i vescovi gallesi ebbero ad Augustine's Oak (forse Aust, nel Gloucestershire) attorno al 603 con sant'Agostino di Canterbury."}
{"id": "445964", "revid": "1318658", "url": "https://it.wikipedia.org/wiki?curid=445964", "title": "Franca Donaggio", "text": "Biografia.\nNel 1965 \u00e8 assunta all'Enel di Venezia. Nel 1974 si laurea in Scienze Politiche all'Universit\u00e0 di Padova. In quegli anni inizia l'impegno sindacale nella FNLE CGIL (sindacato di categoria dei lavoratori del settore energia: elettricit\u00e0, acqua, gas), prima Segretaria Provinciale di Venezia e successivamente Segretaria della Regione Veneto. Dal 1989 al 1996 \u00e8 stata coordinatrice delle donne della CGIL e presidente del Comitato delle donne nella Confederazione Europea dei Sindacati (CES).\nNel 1996 passa al sindacato del trasporti e per sette anni \u00e8 stata nella segretarie nazionale della Filt. Ex esponente della corrente lombardiana del Partito Socialista Italiano, ader\u00ec ai Riformatori per l'Europa e fece parte dei Democratici di Sinistra, di cui fu vice-responsabile del Lavoro. Dal 18 maggio 2006 fu membro del secondo governo Prodi in qualit\u00e0 di sottosegretario solidariet\u00e0 sociale.\nDurante l'incarico di governo ha avuto numerose deleghe: al volontariato, all'associazionismo e alle formazioni sociali, alle politiche per gli anziani, all'inclusione e alla coesione sociale, a quelle per l'infanzia e l'adolescenza. Ha inoltre supportato il ministro in materia di responsabilit\u00e0 sociale. Sul versante dei diritti dei disabili ha, tra l'altro, contribuito alla istituzione del fondo per la non autosufficienza, ed assieme al ministro ha sottoscritto a New York il 30 marzo 2007 la Convenzione ONU sui Diritti delle Persone con disabilit\u00e0.\nIl 14 ottobre 2007 ha scelto di aderire al Partito Democratico. Nella XVI Legislatura \u00e8 diventata senatrice nel collegio veneto. Durante le primarie per il segretario nazionale ha sostenuto Dario Franceschini ed \u00e8 divenuta membro di Area Democratica, la minoranza franceschiniana del Pd. Si voleva candidare alle primarie del 2012, ma saputa la sua condizione venne inserita nel listino per le elezioni politiche del 2013. \u00c8 scomparsa dopo una lunga malattia causata da un tumore il 1\u00ba gennaio 2013 all'et\u00e0 di 65 anni. Venne sostituita da Sandro Spinello."}
{"id": "445965", "revid": "4711", "url": "https://it.wikipedia.org/wiki?curid=445965", "title": "Guerra di Korea", "text": ""}
{"id": "445972", "revid": "1226", "url": "https://it.wikipedia.org/wiki?curid=445972", "title": "Cene con delitto", "text": ""}
{"id": "445976", "revid": "1781492", "url": "https://it.wikipedia.org/wiki?curid=445976", "title": "Ipparino (tiranno)", "text": "Biografia.\nIpparino era figlio di Dionisio I e di Aristomache, nonch\u00e9 fratello di Niseo e di Dionisio II.\nQuando il padre Dionisio si ammal\u00f2, Dione, fratello di Aristomache, si era impegnato per regolare la successione tra i nipoti, Ipparino, Dionisio II e Niseo. Tuttavia questi sforzi non andarono a buon fine e dopo la morte di Dionisio nel 367 a.C., il trentenne Dionisio II prese il potere e l'anno dopo, con l'aiuto di Filisto, cacci\u00f2 dalla citt\u00e0 lo zio Dione e instaur\u00f2 una dittatura feroce quanto quella del padre.\nCon il fratello Dionisio II Ipparino venne esiliato nel 357 a.C. dopo la ascesa al potere di Dione. Si rifugi\u00f2 a Lentini, dove (secondo Polieno) rimase con molti altri esiliati fino alla morte di Dione, avvenuta nel 354 a.C., assassinato da Callippo, generale di Dione.\nDopo la morte dello zio, Ipparino tent\u00f2 di prendere il potere.\nSempre Polieno (supportato da Plutarco), narra che Callippo condusse una campagna con le sue truppe per conquistare Katane e mentre era l\u00ec Ipparino ne approfitt\u00f2 per prendere indisturbato il potere nel 353 a.C. e costringere l'ateniese all'esilio. Secondo Diodoro Siculo, invece, egli attacc\u00f2 con un grande dispiego di armi la citt\u00e0 aretusea e costrinse alla fuga Callippo.\nAd ogni modo, ottenuto il potere Ipparino commise lo stesso errore dei predecessori, lasciandosi andare alla tirannia contro i propri sudditi. Si narra che cedesse spesso al bere.\nLa sua tirannia dur\u00f2 due anni. Venne assassinato nel 351 a.C., lasciando il posto di tiranno al fratello Niseo.\nCuriosit\u00e0.\nIl nome \"Ipparino\" designa altri due politici siracusani: il padre di Dione, che fu uno dei pi\u00f9 stretti collaboratori di Dionisio e uno degli aristocratici pi\u00f9 influenti di Siracusa, e un figlio di Dione (chiamato anche Areteo), collaboratore di Dionisio II e morto suicida giovane.\nPer distinguerli Debra Nails chiama Ipparino I il padre di Dione, Ipparino II il figlio di Dionisio I e Ipparino III il figlio di Dione."}
{"id": "445977", "revid": "320578", "url": "https://it.wikipedia.org/wiki?curid=445977", "title": "Forza di autodifesa giapponese", "text": ""}
{"id": "445979", "revid": "1862310", "url": "https://it.wikipedia.org/wiki?curid=445979", "title": "Metodo di Monge", "text": "In geometria descrittiva il metodo di Monge (o metodo delle doppie proiezioni ortogonali) \u00e8 un metodo di rappresentazione di un oggetto nello spazio euclideo. Il suo nome deriva dal matematico francese Gaspard Monge che lo ha codificato descrivendolo nella sua opera \"G\u00e9om\u00e9trie descriptive\" ovvero \"geometria descrittiva\" (1798).\nIl metodo di Monge consiste nel considerare le proiezioni ortogonali di un oggetto su due piani, tra loro ortogonali, e successivamente ribaltare un piano per farlo coincidere con l'altro.\nIl \"primo\" piano di proiezione \u00e8 orizzontale, il \"secondo\" \u00e8 verticale (\"frontale\"). Le rispettive proiezioni si chiamano pianta e prospetto. Il ribaltamento viene effettuato rispetto alla retta di intersezione dei due piani, detta linea di terra.\nQuesto metodo fornisce una rappresentazione grafica pi\u00f9 completa di quella ottenuta mediante un'unica proiezione ortogonale e si pu\u00f2 ottenere con costruzioni pi\u00f9 semplici rispetto ad una rappresentazione prospettica.\nEsempi.\nRappresentazione di un punto.\nLa proiezione ortogonale di un punto su un piano \u00e8 ancora un punto. Nel metodo di Monge un punto \"A\" nello spazio viene rappresentato da due punti \"A'\" e \"A\"\" che giacciono su una retta (detta retta di richiamo) ortogonale alla linea di terra; le loro distanze (orientate) dal punto di intersezione sono rispettivamente l'aggetto e la quota del punto di partenza.\nRappresentazione di un segmento.\nLa proiezione ortogonale di un segmento su un piano \u00e8 ancora un segmento, o al pi\u00f9 un punto se tale segmento \u00e8 perpendicolare al piano, i cui estremi sono le proiezioni del segmento di partenza. Nel metodo di Monge un segmento di estremi \"A\" e \"B\" viene rappresentato da due segmenti \"A'B'\" e \"A\"B\"\" i cui estremi sono le rappresentazioni di \"A\" e \"B\"."}
{"id": "445980", "revid": "44638", "url": "https://it.wikipedia.org/wiki?curid=445980", "title": "Aristocratici", "text": ""}
{"id": "445982", "revid": "125800054", "url": "https://it.wikipedia.org/wiki?curid=445982", "title": "Christopher Meloni", "text": "Biografia.\nMeloni \u00e8 di origine ligure (suo bisnonno Enrico proveniva da Velva, frazione di Castiglione Chiavarese) da parte del padre e franco-canadese da parte della madre. Nato a Washington D.C., studi\u00f2 alla St. Stephen's School e all'Universit\u00e0 del Colorado a Boulder, dove inizi\u00f2 a studiare recitazione, e dove si laure\u00f2 nel 1983 in storia. Dopo la laurea, Meloni and\u00f2 a New York, dove continu\u00f2 gli studi con Sanford Meisner alla Neighborhood Playhouse.\nMeloni lavor\u00f2 nell'edilizia prima di cominciare a recitare. \u00c8 conosciuto al grande pubblico per il ruolo del detective Elliot Stabler nella serie televisiva \"Law &amp; Order - Unit\u00e0 vittime speciali\".\nMeloni \u00e8 comparso in numerose piccole serie tv e in ruoli minori in molti film, come in \"L'esercito delle 12 scimmie\". Il suo primo ruolo degno di nota \u00e8 quello di una testa calda, figlio di un mafioso, nel thriller \"Bound - Torbido inganno\" (1996), ed \u00e8 anche apparso al fianco di Julia Roberts nel film \"Se scappi, ti sposo\". Nel 1998 fece una piccola parte nel film di Terry Gilliam \"Paura e delirio a Las Vegas\".\nNotevole successo ebbe la sua interpretazione del sociopatico bisessuale Chris Keller nella serie televisiva \"Oz\". Il ruolo richiedeva baci passionali e palpeggiamenti con altri uomini, e frequenti scene di nudo, anche integrale. La crudezza del personaggio attira l'interesse della stampa e dei fan, specialmente della comunit\u00e0 gay. Il creatore e produttore di \"Law &amp; Order\" Dick Wolf, impressionato dalla sua abilit\u00e0 recitativa, gli fece firmare un contratto per la serie \"Law &amp; Order - Unit\u00e0 vittime speciali\", dove ha lavorato fino alla dodicesima stagione.\nNel 2012 partecipa ad alcuni episodi della quinta stagione della serie televisiva \"True Blood\", nel ruolo del vampiro Roman Zimojic. Nel 2014 divenne protagonista della serie televisiva \"Surviving Jack\", cancellata dopo una stagione. Tra il 2017 e il 2019, \u00e8 stato il protagonista della serie televisiva \"Happy!\", tratta dall'omonimo fumetto, in cui interpreta l'ex-poliziotto Nick Sax.\nIl 30 marzo 2020, viene annunciato che torner\u00e0 ad interpretare il detective Elliott Stabler, in un nuovo spin-off del \"franchise\" \"Law &amp; Order\", intitolato \"\". Il 30 aprile 2020 \u00e8 stato annunciato dallo sceneggiatore Warren Leight che torner\u00e0 nella \"premi\u00e8re\" della ventiduesima stagione di \"Unit\u00e0 vittime speciali\". Il ritorno era inizialmente previsto per il finale della ventunesima stagione, ma a causa dello stop della produzione per la pandemia di COVID-19, il tutto \u00e8 stato rinviato alla stagione successiva.\nVita privata.\nMeloni \u00e8 sposato dal 1995 con la scenografa Sherman Williams. La coppia ha due figli. Mariska Hargitay, collega in \"Law &amp; Order - Unit\u00e0 vittime speciali\" e amica fuori dal set, \u00e8 la madrina della figlia.\nDoppiatori italiani.\nNelle versioni in italiano dei suoi film, Christopher Meloni \u00e8 stato doppiato da:\nDa doppiatore \u00e8 stato sostituito da:"}
{"id": "445995", "revid": "1543377", "url": "https://it.wikipedia.org/wiki?curid=445995", "title": "Franco Bonato", "text": "Biografia.\nNato da immigrati italiani, giovanissimo si \u00e8 trasferito in Italia dove \u00e8 stato funzionario statale. Iscritto al Partito Comunista Italiano, fu inizialmente sindacalista ed in quanto dirigente della Federbraccianti ha sostenuto le lotte contadine che vi furono nel Veneto durante gli anni settanta.\nVicesindaco di San Stino di Livenza dal 1983 al 1990 e Vicepresidente della provincia di Venezia dal 1991 al 1996, dopo le consultazioni politiche del 1996 ha conquistato un seggio alla Camera, venendo eletto con Rifondazione Comunista.\nTesoriere nazionale del PRC dal 2002, dal 18 maggio del 2006 all'8 maggio 2008 fece parte del secondo governo Prodi in qualit\u00e0 di sottosegretario agli Interni.\nIn seguito al congresso nazionale di Chianciano del 2008, decide di appoggiare la scissione dei vendoliani dando vita a Sinistra Ecologia Libert\u00e0, di cui diviene Tesoriere Nazionale il 12 luglio 2014.\nNel 2017, allo scioglimento di SEL, aderisce a Sinistra Italiana, di cui fa parte della Direzione Nazionale."}
{"id": "446006", "revid": "1226", "url": "https://it.wikipedia.org/wiki?curid=446006", "title": "Weekend con delitto", "text": ""}
{"id": "446010", "revid": "224230", "url": "https://it.wikipedia.org/wiki?curid=446010", "title": "Campo di concentramento nazista", "text": ""}
{"id": "446042", "revid": "259021", "url": "https://it.wikipedia.org/wiki?curid=446042", "title": "Niseo", "text": "Biografia.\nNiseo era figlio del tiranno di Siracusa Dionisio il Vecchio e di Aristomache, nonch\u00e9 fratello di Ipparino e di Dionisio II.\nQuando il padre Dionisio si ammal\u00f2, Dione, fratello di Aristomache, si era impegnato per regolare la successione tra i nipoti, Ipparino, Dionisio II e Niseo. Tuttavia questi sforzi non andarono a buon fine e dopo la morte di Dionisio nel 367 a.C., il trentenne Dionisio II prese il potere e l'anno dopo, con l'aiuto del filosofo Filisto, cacci\u00f2 dalla citt\u00e0 lo zio Dione e instaur\u00f2 una dittatura feroce quanto quella del padre.\nNel 357 a.C. mentre Dionisio II era Caulonia, Dione riusc\u00ec a prendere il potere a Siracusa, instaurando una tirannia fino al 354 a.C., anno in cui venne assassinato.\nIn questo periodo Ipparino e Niseo si rifugiarono a Lentini, ove restarono fino a quando Ipparino prese il potere.\nAl rovesciamento di Dione segu\u00ec un periodo di lotte tra Callippo, generale e poi assassino di Dione, e Ipparino, figlio di Dionisio il Vecchio.\nNel 353 a.C. Ipparino riusc\u00ec a prendere il potere, attaccando di sorpresa Siracusa, e a ripristinare la dinastia di Dionisio. Ipparino preso il potere se stessi e ignor\u00f2 le richieste del suo fratellastro e Dionisio II, che intanto si era ritirato a Locri, dove governava come un tiranno. La tirannia di Ipparino dur\u00f2 due anni, dal 353 al 351 a.C., anno in cui Ipparino venne assassinato. Dopo la sua morte, Niseo prese il suo posto.\nSi tramanda che fosse un grande bevitore e molto dissoluto con le donne, non fu amato dal popolo ma riusc\u00ec a reggere la tirannia per quattro anni, fin quando Dionisio il Giovane con un esercito di mercenari riprese il potere nel 347 a.C. e ricostitu\u00ec la stabilit\u00e0 politica della citt\u00e0. Niseo venne poi esiliato."}
{"id": "446045", "revid": "508036", "url": "https://it.wikipedia.org/wiki?curid=446045", "title": "Parco nazionale Tsitsikamma", "text": "Il parco nazionale Tsitsikamma \u00e8 un parco nazionale situato sulla costa meridionale del Sudafrica, poco a est della baia di Plettenberg. \nIl nome del parco significa \"luogo con tanta acqua\" in lingua khoisan; inclusa nel parco si trova, tra l'altro, la foce del fiume Storms. Il parco si snoda lungo circa 80 km di costa rocciosa e comprende un braccio di mare antistante la costa, una delle pi\u00f9 estese aree marine protette del mondo, la pi\u00f9 antica del Sudafrica. \u00c8 un'importante meta turistica lungo la strada Garden Route; vi si possono avvistare balene, delfini, lontre, antilopi e numerosissime specie di uccelli. Nella foresta dello Tsitsikamma si trova l'imponente albero di Outeniqua Yellowwood, di 36 m di altezza.\nIl 6 marzo 2009 \u00e8 stato ampliato accorpando altre aree naturali protette.\nStrutture ricettive.\nL'unica struttura ricettiva del parco nazionale Tsitsikamma \u00e8 lo Storms River Mouth Rest Camp, situato nei pressi della foce dello Storms, lungo la costa."}
{"id": "446054", "revid": "1318658", "url": "https://it.wikipedia.org/wiki?curid=446054", "title": "Tsitsikamma", "text": "Tsitsikamma \u00e8 un toponimo sudafricano, che pu\u00f2 riferirsi a:"}
{"id": "446088", "revid": "54354", "url": "https://it.wikipedia.org/wiki?curid=446088", "title": "Roccella Jonica", "text": ""}
{"id": "446093", "revid": "767487", "url": "https://it.wikipedia.org/wiki?curid=446093", "title": "Kanagram", "text": "Kanagram \u00e8 un programma educativo di risoluzione di anagrammi incluso nel modulo kdeedu (programmi di \"edutainment\") dell'ambiente desktop KDE; viene normalmente distribuito insieme agli altri programmi.\n\u00c8 un software libero distribuito con licenza GNU General Public License.\nKanagram sostituisce il software KMessedWords a partire dalla versione 3.5 di KDE. Questo gioco mischia le lettere di un vocabolo: lo scopo \u00e8 quello di riconoscere la parola originaria.\nI vocabolari forniti con il programma sono in inglese; \u00e8 possibile ottenere vocabolari in altre lingue (tra cui l'italiano installando i moduli di lingua di KDE, o usando il sistema KGetHotNewStuff di KDE."}
{"id": "446095", "revid": "54354", "url": "https://it.wikipedia.org/wiki?curid=446095", "title": "Sant'Andrea Jonio", "text": ""}
{"id": "446119", "revid": "599013", "url": "https://it.wikipedia.org/wiki?curid=446119", "title": "Richard Mason Rocca", "text": "Carriera.\nLa sua carriera di giocatore \u00e8 cominciata nell'Evanston Township, ed in seguito nel periodo universitario ha giocato nella NCAA con la squadra di Princeton, prestigiosa universit\u00e0 dove ha anche ottenuto una laurea in ingegneria elettronica.\nDopo l'esperienza giovanile, caratterizzata dal forte agonismo delle leghe universitarie, nel 2000 \u00e8 entrato nel mondo del basket professionale con i Trenton Shooting Stars, squadra della lega IBA, in una stagione caratterizzata da diversi infortuni.\nArrivato in Italia nel 2001 ha militato nella Sicc Jesi di Legadue, infilando tre stagioni con discreti risultati ed in crescendo, fino al suo passaggio alla allora Pompea Napoli nel 2005 con un contratto triennale.\nCon i partenopei sotto il marchio Carpisa Napoli ha conquistato la Coppa Italia 2006 (primo trofeo in carriera) e la squadra, dopo aver raggiunto i play-off \u00e8 giunta fino alla semifinale, sconfitta in cinque partite dai vicecampioni della Fortitudo Bologna. Nel 2007 Rocca ha disputato con Napoli l'Eurolega.\nNel 2008 si trasferisce, insieme al suo allenatore Piero Bucchi, a Milano dove rimane fino alla stagione 2011-12 diventandone capitano. Nella stagione 2012-13 passa alla Virtus Bologna.\nOttenuta la cittadinanza italiana nel 2004, Rocca \u00e8 diventato eleggibile per la convocazione nella nazionale italiana di pallacanestro.\nHa partecipato ai mondiali nell'edizione di Giappone 2006 con la compagine azzurra che ha raggiunto il nono posto con 4 partite vinte e due perse.\nCaratteristiche tecniche.\nIl suo grande lavoro sotto i tabelloni gli ha portato ad avere medie molto buone: nel 2004-05 ha catturato 7,1 rimbalzi a partita con 10,1 punti. Le sue medie sono rimaste costanti negli anni e si sono confermate ottime nella stagione del 2006-07, durante la quale ha catturato 7 rimbalzi, segnando 10,7 punti a partita. Non eccelle nei tiri liberi."}
{"id": "446138", "revid": "10260", "url": "https://it.wikipedia.org/wiki?curid=446138", "title": "Glicosilazione", "text": "Per glicosilazione, si intende una modificazione della struttura della proteina per opera dell'apparato del Golgi, durante o in seguito al processo di sintesi proteica.\nFunzione.\nLa glicosilazione avviene per pi\u00f9 motivi. Innanzitutto perch\u00e9 una proteina glicosilata raggiunge un ripiegamento corretto e, in questo modo, pu\u00f2 esplicare la propria funzione. Inoltre la glicosilazione protegge dall'attacco di proteasi e aumenta la solubilit\u00e0 della molecola proteica che viene dunque stabilizzata in tutti gli aspetti. Infine il meccanismo glicosidico permette lo svolgimento del controllo della qualit\u00e0. Il controllo della qualit\u00e0 \u00e8 un processo operato dalla cellula per scartare le proteine che non sono correttamente ripiegate. Il principio di riconoscimento avviene sulla base della presenza o meno di un particolare residuo di glucosio sulla struttura glicosidica.\nLa maggior parte delle proteine che vengono glicosilate, nelle cellule eucariotiche, sono destinate a diventare proteine di membrana: le catene di zuccheri vanno a formare infatti il glicocalice che circonda il plasmalemma.\nLa glicosilazione avviene se i tessuti sono acidificati dall'acido lattico a seguito di sforzo fisico, dalla chetosi in una dieta povera di carboidrati, dall'assunzione di cibi acidi. Il sangue ha un pH che impedisce la reazione fra proteine e catene reattive derivanti dalla degradazione del glucosio (soprattutto idrossile).\nTipologie.\nEsistono due diversi tipi di glicosilazione:\nQuesti differiscono in vari aspetti: meccanismo di azione, compartimento cellulare in cui si svolgono e sito di attacco delle catene glicosidiche.\nN-glicosilazione.\nLa N-glicosilazione vede l'aggiunta di una catena glucidica standard a livello dell'atomo di azoto di una catena laterale di asparagina.\nLa N-glicosilazione ha inizio nel reticolo endoplasmatico rugoso a carico di una catena peptidica ancora in corso di traduzione.\nLa prima fase consiste nel trasferimento di una catena di quattordici zuccheri (due di N-acetilglucosammina, tre di glucosio e nove di mannosio) a un residuo laterale di asparagina. L'oligosaccaride \u00e8 assemblato all'interno del reticolo endoplasmatico a partire da singoli carboidrati, ed \u00e8 trasferito da uno speciale enzima (la glicosiltransferasi) da una molecola di dolicolo fosfato alla proteina, come singolo elemento.\nL'attacco della catena glucidica pu\u00f2 avvenire in realt\u00e0 su un'asparagina qualsiasi presente nella sequenza \"Asn-X-Ser\" o \"Asn-X-Thr\", dove \"X\" rappresenta un amminoacido qualunque con l'esclusione della prolina.\nIn un secondo tempo si ha la modificazione della catena di zuccheri appena aggiunta, sempre a livello del reticolo endoplasmatico. Qui sono rimossi ogni volta dalla catena tre residui di glucosio e uno di mannosio (trimming). \nLe proteine che hanno subito sia la glicosilazione sia la prima modificazione vengono trasportate, tramite vescicole, all'apparato del Golgi. Qui subiscono una sequenza ordinata di importanti cambiamenti. La differenza fondamentale rispetto alle due fasi precedenti \u00e8 la specificit\u00e0 di queste reazioni: se infatti nel reticolo endoplasmatico la glicosilazione \u00e8 un evento \"seriale\", che non varia al variare del substrato, nel Golgi ogni specifica proteina viene riconosciuta e modificata in base alla futura funzione.\nSi possono riscontrare rimozioni o aggiunte di singoli zuccheri o di catene pi\u00f9 lunghe; la specificit\u00e0 delle singole catene glucidiche \u00e8 il meccanismo utilizzato dalla cellula per lo smistamento delle proteine alle varie sedi di destinazione (lisosomi, membrana, perossisomi).\nO-glicosilazione.\nLa O-glicosilazione \u00e8 un processo altamente specifico, che non vede l'aggiunta seriale di carboidrati alla proteina in processazione.\nSi svolge completamente nell'apparato di Golgi (cisterna cis), dove zuccheri vengono legati al peptide a livello dell'atomo di ossigeno delle catene laterali di serina, treonina o idrossilisina. L'aggiunta riguarda un singolo carboidrato alla volta; solitamente il numero di zuccheri legati durante questo processo \u00e8 limitato a pochi residui.\nAltre glicosilazioni.\nSi \u00e8 evidenziato che alcune proteine citosoliche e nucleari vengono glicosilate da un sistema enzimatico diverso, situato nel reticolo endoplasmatico liscio e nel Golgi. L'aggiunta riguarda spesso residui di N-acetilglucosammina a livello di un atomo di ossigeno della proteina, ma i siti precisi e il ruolo dei carboidrati nei polipeptidi citosolici non sono ancora stati compresi."}
{"id": "446142", "revid": "767487", "url": "https://it.wikipedia.org/wiki?curid=446142", "title": "Percussionista", "text": "Il percussionista \u00e8 un musicista che suona gli strumenti a percussione.\nIn genere il percussionista produce il suono percuotendo, colpendo (con le mani o con apposite bacchette), agitando, frizionando o sfregando lo strumento.\nPercussionista o batterista?\nPi\u00f9 strumenti a percussione uniti fra loro possono formare svariati set di percussioni.\nIl set che pi\u00f9 ha avuto successo nel corso del XX e XXI secolo \u00e8 la cosiddetta batteria, che viene a oggi considerata uno strumento musicale a percussione a s\u00e9 stante: nello specifico la batteria comprende principalmente strumenti quali tamburi e piatti, mentre tutte le altre percussioni sono di norma accessorie. In questo caso \u00e8 infatti pi\u00f9 corretto definire il musicista batterista.\nNell'attuale sistema dei conservatori italiani -ad esempio- sono distinte le figure di percussionista e batterista: "}
{"id": "446150", "revid": "767487", "url": "https://it.wikipedia.org/wiki?curid=446150", "title": "Piovono pietre", "text": "Piovono pietre (\"Raining Stones\") \u00e8 un film del 1993 diretto da Ken Loach.\nIl titolo deriva da un proverbio inglese: \u00ab\"quando piove sui poveri piovono pietre\".\u00bb\nTrama.\nAmbientato a Manchester, \"Piovono pietre\" \u00e8 la storia del disoccupato Bob che improvvisa gli espedienti pi\u00f9 vari per vivere (come rubare una pecora da macellare per vendere la carne o rubare le zolle erbose di un esclusivo club di golf) ma dovr\u00e0 alla fine ricorrere al prestito di un usuraio per comprare il vestito della prima comunione alla figlia.\nSar\u00e0 involontariamente responsabile della morte dello strozzino e sar\u00e0 assolto da padre Barry."}
{"id": "446168", "revid": "709565", "url": "https://it.wikipedia.org/wiki?curid=446168", "title": "Partita di pedone di donna", "text": "La partita di pedone di donna detta anche comunemente partita di donna \u00e8 un'apertura scacchistica che segue dalle mosse:\nIl bianco, a differenza della stragrande maggioranza delle aperture 1.d5, preferisce non spingere il pedone in c4 ma inizia subito lo sviluppo, analogamente alla partita di re. Spesso, in questa apertura, sar\u00e0 il nero a spingere sulla colonna c con c5. Questa apertura offre pari possibilit\u00e0 ad entrambi gli schieramenti e spesso finisce in un impianto pi\u00f9 giocato per trasposizione di mosse. Sono comunque comuni impianti indipendenti quali quelli che derivano dalle seguenti mosse:\ncon l'idea, per il bianco di 5.c3 o 5.b3\nIn ogni caso le possibilit\u00e0 sono pari.\nStoria.\nNel XIX secolo ed all'inizio del XX secolo, 1. e4 era largamente la mossa di apertura pi\u00f9 comune del bianco, mentre le altre aperture originate da 1. d4 erano in qualche modo considerate inusuali e quindi classificate tutte come partita di donna.\nQuando le continuazioni di 1. d4 cominciarono ad essere esplorate, la pi\u00f9 praticata fu il gambetto di donna, pi\u00f9 giocata di tutte le altre combinazioni messe assieme. Il termine \"partita di donna\" pass\u00f2 quindi a definire tutte le continuazioni diverse dal gambetto di donna. Quando poi divennero popolari i vari impianti delle difese indiane (come l'est-indiana, la nimzo-indiana e l'ovest-indiana) il termine venne usato in maniera ancora pi\u00f9 ristretta."}
{"id": "446169", "revid": "486946", "url": "https://it.wikipedia.org/wiki?curid=446169", "title": "FC Messina Peloro", "text": ""}
{"id": "446181", "revid": "205197", "url": "https://it.wikipedia.org/wiki?curid=446181", "title": "Prefettura di Eraclio", "text": ""}
{"id": "446190", "revid": "436907", "url": "https://it.wikipedia.org/wiki?curid=446190", "title": "Vai mo'", "text": "Vai mo' \u00e8 il quarto album in studio del cantautore italiano Pino Daniele, pubblicato nel giugno 1981 dalla EMI Italiana.\nTracce.\nTesti e musiche di Pino Daniele."}
{"id": "446196", "revid": "1456895", "url": "https://it.wikipedia.org/wiki?curid=446196", "title": "Attacco Lewitzkij", "text": ""}
{"id": "446207", "revid": "2160814", "url": "https://it.wikipedia.org/wiki?curid=446207", "title": "E pur si muove!", "text": "E pur si muove! (o anche Eppur si muove!) \u00e8 una frase celebre della lingua italiana. \nLa frase sarebbe stata pronunciata da Galileo Galilei al tribunale dell'Inquisizione al termine della sua abiura dell'eliocentrismo. \nIn realt\u00e0 la frase \u00e8 stata soltanto attribuita a Galileo: essa appare per la prima volta in un quadro, probabilmente di Bartolom\u00e9 Esteban Murillo, risalente al periodo tra il 1643 e il 1645, ed \u00e8 ricordata da Giuseppe Baretti, che ricostru\u00ec la vicenda per il pubblico inglese in una bibliografia ragionata di autori italiani, \"The Italian Library\", pubblicata a Londra nel 1757.\nLa fonte bibliografica.\nIl proposito di Baretti era chiaramente quello di evidenziare l'atteggiamento contraddittorio della Chiesa cattolica del tempo.\nA \"muoversi\", naturalmente, \u00e8 la Terra, secondo quella teoria copernicana che Galilei aveva cercato di verificare sperimentalmente e che aveva difeso nel \"Dialogo sopra i due massimi sistemi del mondo\". Inventando l'aneddoto, Baretti voleva probabilmente difendere la dignit\u00e0 dello scienziato italiano, pure costretto dagli inquisitori all'atto di abiura. Infatti, mentre da una parte le teorie eliocentriche che egli aveva insegnato come vere erano in realt\u00e0 solo ipotesi matematiche, e lo portarono perci\u00f2 all'abiura, dall'altra parte l'apparato di teorie e osservazioni suggerivano a Galileo la veridicit\u00e0 delle teorie, che infatti successivamente sarebbero state dimostrate scientificamente.\nL'utilizzo della frase nella cultura di massa.\nIn una conferenza tenuta alla Columbia University nel semestre invernale\ndel 1909, all'interno di un ciclo dedicato a Charles Darwin e la sua influenza sulla scienza, John Dewey afferm\u00f2 che Darwin \"disse delle specie ci\u00f2 che Galileo aveva detto della Terra, \u00abe pur si muove\u00bb\".\nLa frase viene ancora usata, nel lessico giornalistico e colloquiale, per esprimere un dubbio o un'intima certezza che resiste a tutte le rassicurazioni (o le intimidazioni) fornite dall'interlocutore."}
{"id": "446210", "revid": "3218651", "url": "https://it.wikipedia.org/wiki?curid=446210", "title": "E pur si muove", "text": ""}
{"id": "446224", "revid": "709565", "url": "https://it.wikipedia.org/wiki?curid=446224", "title": "Partita Lewitzkij-Veresov", "text": "La partita Lewitzkij-Veresov, chiamata anche attacco Richter-Veresov, \u00e8 un'apertura scacchistica caratterizzata dalle mosse\noppure dalla trasposizione:\nLa denominazione dell'apertura fa riferimento a dei giocatori di secondo piano, Lewitzkij, che svolse una certa attivit\u00e0 scacchistica all'inizio dell'Ottocento e Gavriil Veresov, maestro internazionale sovietico del secolo scorso.\nIn pratica non \u00e8 altro che una partita spagnola ribaltata rispetto all'asse verticale della scacchiera.\nTartakower si \u00e8 interessato a quest'apertura, adottandola alcune volte intorno al 1923, ma solo a titolo sperimentale e trascurando di propagandarla; Lewitzkij e Veresov l'hanno invece adottata con una certa sistematicit\u00e0 e con ferma convinzione.\nAnalisi.\nQuesto tipo di apertura scacchistica viene a volte usato da chi non voglia rientrare nelle varianti del gambetto di donna. Rispecchia lo sviluppo normale della apertura di re, ma portato in maniera speculare. L'idea principale \u00e8 di lasciare al Nero la spinta in c5, continuando, finch\u00e9 possibile, con un tranquillo sviluppo dei pezzi e preparando l'eventuale spinta in e4. La pi\u00f9 seguita continuazione \u00e8:\nche porta, col conseguente sviluppo, a partite con pari possibilit\u00e0."}
{"id": "446228", "revid": "466539", "url": "https://it.wikipedia.org/wiki?curid=446228", "title": "Procavia capensis", "text": "L'irace del Capo (Procavia capensis ), chiamato anche procavia delle rocce \u00e8 una delle quattro specie di iraci esistenti, e l'unica del genere Procavia .\nIl nome swahili \u00e8 \"Pelele\" o \"Wibari\". Nel Sudafrica gli iraci sono chiamati \"dassies\", che letteralmente significherebbe tasso.\nDescrizione.\nHanno un aspetto generale che li fa assomigliare a conigli con orecchie e coda accorciati; tuttavia non sono Lagomorfi.\nIl corpo degli iraci del Capo ha una lunghezza complessiva di 40\u201350\u00a0cm, con una coda di 1\u20132\u00a0cm. Hanno forti incisivi e molari simili a quelli dei rinoceronti. Le zampe anteriori sono plantigrade, e quelle posteriori semi-digitigrade. Il palmo delle zampe ha un cuscinetto costantemente umidificato da una secrezione simile a sudore. I maschi sono leggermente pi\u00f9 grandi delle femmine (circa 4\u00a0kg i maschi, 3,5\u00a0kg le femmine).\nBiologia.\nSono erbivori. Vivono in branchi numerosi fino a ottanta individui; ogni branco \u00e8 suddiviso in sottogruppi composti da poche famiglie e guidati da un maschio adulto. Hanno una gestazione di sei o sette mesi al termine della quale partoriscono due o tre cuccioli. I piccoli alla nascita sono ben sviluppati, con occhi aperti e pelliccia completa; dopo due settimane possono ingerire cibi solidi e sono svezzati a dieci settimate di et\u00e0. I giovani diventano sessualmente attivi dopo sedici mesi; a tre anni sono adulti, e possono vivere fino a circa dieci anni.\nComportamento.\nL'irace del Capo vive in gruppi familiari composti anche da 25 individui, dominati da un maschio e comprendenti 3-7 femmine imparentate tra loro e accompagnate dalla prole. Il maschio \u00e8 territoriale ma in una stessa zona possono coesistere parecchi territori. Di solito il maschio dominante sorveglia il gruppo mentre si ciba e se avvista un potenziale predatore emette un segnale di allarme che spinge tutti a cercare riparo. Nel Serengeti, in Tanzania, l'irace delle rocce vive in gruppi misti con l'irace della savana. I membri delle due specie trascorrono la notte nella stessa tana. La convivenza \u00e8 possibile perch\u00e9 non esiste alcuna competizione per il cibo: l'irace della savana si nutre di foglie, ramoscelli e frutti di acacia.\nCibo e nutrizione.\nL'Irace del Capo si nutre entro un raggio di 50-100 m dal nascondiglio. Di solito dedica alla ricerca del cibo un'ora nella prima mattinata e un tempo pi\u00f9 lungo nel tardo pomeriggio, ma pu\u00f2 nutrirsi in qualunque momento purch\u00e9 si sia prima ben riscaldato. Le erbe dure e resistenti sono parte essenziale della sua dieta e a volte include anche le foglie dei cespugli. L'irace ha uno stomaco complesso, con tre cavit\u00e0 separate contenenti microrganismi capaci di digerire le dure fibre vegetali.\nRiproduzione.\nLa femmina \u00e8 sessualmente ricettiva una sola volta all'anno; il periodo varia a seconda dell'habitat, ma le nascite segnano un incremento durante e dopo la stagione delle piogge. Tutte le femmine di un gruppo partoriscono quasi contemporaneamente e la cucciolata, di 2-3 piccoli, nasce in un nascondiglio sicuro tra le rocce. Il parto ha luogo 7-8 mesi dopo l'accoppiamento. Il piccolo nasce con gli occhi aperti, ricoperto di pelo e viene subito allattato; poich\u00e9 impara presto a muoversi, a 4 giorni di vita \u00e8 gi\u00e0 in grado di nutrirsi di erba, sebbene continui a succhiare il latte per circa 5 mesi.\nDistribuzione e habitat.\nL'irace del Capo vive nelle zone dalla Siria all'Africa nordorientale e in tutta l'Africa subsahariana. Gli iraci del Capo si trovano soprattutto nella savana o nella prateria. \u00c8 un mammifero primitivo che dipende dall'ambiente esterno per mantenere costante la temperatura corporea; tende perci\u00f2 ad abitare in luoghi soleggiati dove pu\u00f2 riscaldarsi all'inizio di ogni giornata. Alcune popolazioni vivono a considerevoli altitudini, per esempio sulle pendici del monte Kenya, dove le fenditure tra i massi forniscono un caldo riparo. Le crepe tra le rocce sono spesso fonte di umidit\u00e0 e facilitano la crescita delle erbe di cui l'animale si ciba. I soffici cuscinetti sulle piante dei piedi consentono all'irace di scorrazzare con sicurezza sulle superfici scivolose e, in caso di pericolo, di scappare rapidamente tra le fenditure in cerca di riparo; esso pu\u00f2 anche scavare delle piccole tane nel terreno pi\u00f9 soffice per utilizzarle come ulteriori nascondigli.\nNel 2008 si \u00e8 cercato di reintrodurre due volte \"P. capensis\" nella riserva della provincia di KwaZulu-Natal in Sudafrica, dove si era estinta, ma ambedue i tentativi sono falliti.\nTassonomia.\nSinonimi.\nPer il genere \"Procavia\" sono stati riportati i seguenti sinonimi:\nNon sono stati invece indicati sinonimi per \"P. capensis\".\nSottospecie.\nSono state identificate le seguenti sottospecie:\nCuriosit\u00e0.\nGli escrementi e l'urina degli iraci hanno propriet\u00e0 farmacologiche utili; sono stati usati nella cura dell'epilessia e delle convulsioni.\nIrace nel cinema.\nL'irace appare nel film di animazione \"Uno zoo in fuga\". Nei film \"Nata libera\" e \"Khumba\" (2013) e nella serie TV animata \"The Lion Guard\" (2016)."}
{"id": "446232", "revid": "1305772", "url": "https://it.wikipedia.org/wiki?curid=446232", "title": "Ixnay on the Hombre", "text": "Ixnay on the Hombre \u00e8 il quarto album in studio del gruppo musicale statunitense The Offspring, pubblicato il 4 febbraio 1997 dalla Columbia Records negli Stati Uniti e nel resto del mondo, e dalla Epitaph Records in Europa.\nHa raggiunto la posizione numero 9 nella Billboard 200.\nLa traccia \"Disclaimer\" \u00e8 un discorso di Jello Biafra. Nella tracce nascoste \"Cocktail\" e \"Kiss My Ass\" non vi \u00e8 musica ma esclusivamente parole.\nTracce.\nTesti e musiche degli Offspring (eccetto dove indicato)."}
{"id": "446233", "revid": "228587", "url": "https://it.wikipedia.org/wiki?curid=446233", "title": "Ittiofagi", "text": " \nIl termine Ittiofagi (in greco \u1f38\u03c7\u03b8\u03c5\u03bf\u03c6\u03ac\u03b3\u03bf\u03b9 e in latino \"Ichthyophagi\", \u2018Mangiatori di pesce\u2019) \u00e8 un etnonimo utilizzato dagli autori greci e latini per le popolazioni litoranee del mare Eritreo che vivevano prevalentemente dello sfruttamento delle risorse marine.\nFonti.\nIl primo autore a nominare gli Ittiofagi \u00e8 Erodoto, che riporta - forse da una fonte egizia - come il re achemenide Cambise, dopo aver conquistato l'Egitto (525 a.C.), incaric\u00f2 alcuni Ittiofagi che si trovavano ad Elefantina di recarsi alla corte del re nubiano allo scopo di raccogliere informazioni sul paese.\nLe fonti principali che ci permettono di conoscere meglio la cultura di queste popolazioni risalgono, per\u00f2, ad epoca ellenistica.\nPer quanto riguarda la costa del Makr\u0101n, oggi suddivisa politicamente tra il Pakistan e l'Iran, le informazioni derivano dai diari scritti dagli ufficiali di Alessandro Magno durante il ritorno dell'armata macedone dall'India\u02d0 tra questi, l'autore pi\u00f9 importante \u00e8 Nearco di Creta, che per ordine di Alessandro Magno comand\u00f2 una flotta incaricata di esplorare le coste del Mare arabico dal delta dell'Indo fino al Golfo persico. Durante il viaggio, l'ufficiale pot\u00e9 osservare la vita nei villaggi costieri, che ha poi descritto nel suo diario di bordo. Il suo diario non si \u00e8 conservato, ma fu ampiamente utilizzato da Flavio Arriano per scrivere i suoi \"Indica\", che costituivano un complemento alla sua \"Anabasi di Alessandro\". Alcuni passi del diario di Nearco sono poi citati da altri autori greci e latini, come Plinio il Vecchio, Strabone, Posidonio. Va, tuttavia, detto che l'altra fonte principale, accanto a Nearco, \u00e8 Agatarchide di Cnido\u02d0 la descrizione degli Ittiofagi del Mar Rosso dipende, in lui, dalle relazioni riportate in Egitto dai naviganti tolemaici che esplorarono le rotte lungo la costa africana per commerciare con le regioni del Corno d'Africa che un tempo erano chiamate dagli Egiziani \"Paese di Punt\" \nLe due fonti principali, Nearco e Agatarchide, presentano caratteristiche alquanto differenti: se Agatarchide utilizza suggestioni peripatetiche, epicuree, stoiche all'insegna di un certo disinvolto eclettismo, Nearco non si avvale di nessun fondamento teorico o filosofico e, inoltre, l'autore di Cnido sembra soffermarsi anche sugli aspetti paradossografici di questa popolazione. \nElementi etnografici.\nAl di la di queste divergenze, l\u2019etnografia antica ha individuato la presenza di una cultura sostanzialmente omogenea sulla base di un comune e univoco regime alimentare\u02d0 infatti tale popolo si nutriva precipuamente dei prodotti dell'attivit\u00e0 piscatoria quali pesci, molluschi, crostacei, testuggini e mammiferi marini.\nIn Erodoto gli ittiofagi fanno parte dei popoli \"altri\" rispetto alla civilt\u00e0 greca, per il fatto di non essere \"\u03c3\u03b9\u03c4\u03bf\u03c6\u03b1\u03b3\u03bf\u03b9\" e per l\u2019estensione del loro areale; bench\u00e9 Erodoto non sia particolarmente esaustivo circa l\u2019etnografia degli ittiofagi, tuttavia attribuisce loro un ruolo rilevantissimo in quanto mediatori culturali fra persiani ed etiopi. Gli ittiofagi, inoltre, pescano continuamente per quattro giorni, convitano allegramente tutti insieme, divertendosi con cantilene strane, poi si uniscono casualmente con le donne per avere prole. Il quinto giorno, per desiderio di bere, si muovono verso le sorgenti di acqua dolce dove si riempiono il ventre a tal punto che, per il peso, faticano a ritornare indietro.\nGli Ittiofagi di cui parla Diodoro Siculo, quelli che stanno al di fuori del Golfo Persico, vivono in un modo diverso, non soffrendo, a causa del loro temperamento n\u00e9 sete, n\u00e9 passione alcuna\u02d0 poich\u00e9 il popolo vive di pesca, ad essi basta il succo naturale del pesce e per questo non bevono altro. Ci\u00f2 che \u00e8 pi\u00f9 strabiliante, secondo Strabone, \u00e8 che sono longevi e superano gli altri mortali in quanto, appunto, privi di ogni perturbazione d\u2019animo e di sensi. Sembra, poi, che gli ittiofagi avessero un discreto livello culturale e ci\u00f2 pu\u00f2 essere spiegato in quanto tali popolazioni di pescatori disseminate dal Mar Rosso al Mar Arabico, svolgendo una plurimillenaria trasmissione e diffusione di prodotti, risorse, tecniche fra Africa e Asia, apprendevano pi\u00f9 lingue . \nSecondo Raffaella Pierobon Benoit, tutti gli ittiofagi sono caratterizzati da primitivismo, proprio per l\u2019alimentazione a base di pesce, oggetto di scherno, peraltro, nella letteratura giambica\u02d0 in realt\u00e0 la pesca, i pescatori, i pesci occupano ampio spazio nella commedia con connotazioni e interpretazioni estremamente varie, sicch\u00e9 la critica moderna pu\u00f2 sostenere allo stesso tempo che il consumo di pesce ora \u00e8 considerato tipico dei poveri, ora invece segno di lusso; la stessa contraddittoriet\u00e0 si esprime anche in Platone e Aristotele per i quali l\u2019ittiofago occupa un posto basso nella scala sociale perch\u00e9 pratica un mestiere per la sopravvivenza."}
{"id": "446254", "revid": "117229585", "url": "https://it.wikipedia.org/wiki?curid=446254", "title": "Geografia dell'Iraq", "text": "L'Iraq, Stato dell'Asia occidentale, situato alla radice della Penisola araba, confina a nord con la Turchia, a ovest con Siria e Giordania, a sud con Arabia Saudita e Kuwait, a est con l'Iran e si affaccia sul Golfo Persico.\nNella parte occidentale si trova un lembo del tavolato arabico e una parte del deserto siriano, entrambi attraversati dal corso dell'Eufrate, con al centro la grande pianura alluvionale della Mesopotamia. Essa \u00e8 formata dai depositi dei due fiumi maggiori, il Tigri e l'Eufrate (rispettivamente 1.400 km e 1.100 km), che confluiscono, prima di sfociare nel Golfo Persico, nel corso congiunto dello Shatt al-'Arab. Le acque dei due fiumi sono intensamente utilizzate a scopo irriguo, infatti rappresentano la base per lo sfruttamento agricolo del suolo e per lo stesso insediamento umano.\nLa parte a nord-est del paese \u00e8 occupata da una serie di catene montuose che appartengono al sistema degli Zagros. La vetta pi\u00f9 elevata \u00e8 il Keli Haji Ibrahim, 3.600 m s.l.m.\nI laghi pi\u00f9 importanti sono: l'Hawr al-Hammar (1.950 km\u00b2), il Buhayrat al-Thartar (1.500 km\u00b2) e il Bahr al-Milh (1.000 km\u00b2)."}
{"id": "446267", "revid": "767487", "url": "https://it.wikipedia.org/wiki?curid=446267", "title": "Club Me", "text": "Club Me \u00e8 il secondo EP del gruppo musicale statunitense The Offspring, pubblicato nel 1997 per i soli membri del fan club ufficiale della band.\nDelle tre canzoni presenti nel disco la prima, \"I Got a Right\", \u00e8 una reinterpretazione che nel CD \u00e8 accreditata a Iggy Pop. La seconda, \"D.U.I.\" (Driving Under Influence), originariamente \u00e8 stata pubblicata nel singolo \"Gone Away\", pubblicato nello stesso anno. \u00c8 l'unica canzone degli Offspring presente nel CD, infatti la terza e ultima traccia, \"Smash It Up\", \u00e8 una reinterpretazione di una canzone dei The Damned, rock band degli anni '70 ed \u00e8 anche presente nella colonna sonora del film \"Batman Forever\"."}
{"id": "446269", "revid": "919135", "url": "https://it.wikipedia.org/wiki?curid=446269", "title": "Funzione di costo", "text": "In microeconomia, la funzione di costo \u00e8 la funzione che, dati i prezzi degli ingressi e le uscite, associa a quest'ultime il costo minimo che \u00e8 necessario sostenere per la loro produzione. \nDefinizione.\nFormalmente la funzione di costo viene definita come:\ndove x \u00e8 il vettore degli input, p il vettore dei rispettivi prezzi, q il vettore delle produzioni e \"L\"(q) l'insieme di fabbisogno d'ingresso relativo al vettore delle produzioni q, cio\u00e8 l'insieme delle combinazioni d'ingresso che consentono la produzione di q.\nAffinch\u00e9 il problema di minimizzazione precedente dia luogo effettivamente ad una funzione \u00e8 inoltre necessario fare alcune ipotesi sulle caratteristiche dell'insieme di produzione, cio\u00e8 dei processi di produzione potenzialmente attivabili, e quindi sulla tecnologia.\nIl requisito minimo \u00e8 quello di assumere una tecnologia cosiddetta \"ingresso-regolare\". Una tecnologia si definisce \"ingresso-regolare\" se d\u00e0 luogo a insiemi che soddisfano le seguenti propriet\u00e0:\nPropriet\u00e0 della funzione di costo.\nLe funzioni di costo sono:\nLa propriet\u00e0 5 deriva dal fatto che l'aumento di costo che fa seguito ad un aumento del prezzo dell'input i-esimo (formula_16) non pu\u00f2 mai essere maggiore di formula_17, dove formula_18 \u00e8 la quantit\u00e0 dell'input i-esimo impiegata prima dell'aumento del costo. Maggiore \u00e8 la sostituibilit\u00e0 tra gli input, maggiore sar\u00e0 la concavit\u00e0 della funzione di costo rispetto ai prezzi, poich\u00e9 l'imprenditore tender\u00e0 a sostituire l'input che \u00e8 diventato relativamente pi\u00f9 costoso con gli altri il cui prezzo \u00e8 rimasto costante, con questo \"ammortizzando\" parte dell'aumento di costo. Al limite, in caso di perfetta complementarit\u00e0 degli input, si avr\u00e0 una funzione di costo lineare rispetto ai prezzi.\nIllustrazione: funzioni di costo con funzioni di produzione Cobb-Douglas.\nConsideriamo un'impresa che produce un solo output con due input, lavoro e capitale, ed \u00e8 soggetta ad un vincolo di produzione di tipo Cobb-Douglas:\nSi consideri il problema dell'imprenditore che intenda minimizzare i costi affrontati nella produzione di una data quantit\u00e0 q. Si intende dunque risolvere il problema di minimo:\nda cui sostituendo otteniamo:\nPer le condizioni di primo ordine per un minimo abbiamo che:\nda cui si ottiene la funzione di domanda condizionale di input (\"conditional input demand function\") per il capitale:\nSostituendo la (3) nella (1) otteniamo la funzione di domanda condizionale per il lavoro:\nFinalmente, sostituendo la (3) e la (4) nella (2) otteniamo la funzione di costo:\nUn'interessante propriet\u00e0 di questa funzione di costo \u00e8 che \u00e8 di tipo Cobb-Douglas. \u00c8 infatti una propriet\u00e0 delle funzioni di produzione Cobb-Douglas quella di generare funzioni di costo Cobb-Douglas e viceversa. Per questo motivo le Cobb-Douglas sono chiamate funzioni \"self-dual\" (letteralmente \"duali di s\u00e9 stesse\").\nInoltre, indipendentemente dall'elasticit\u00e0 di scala della funzione di produzione, la funzione di costo \u00e8 non decrescente nell'output e linearmente omogenea nei prezzi dei fattori."}
{"id": "446294", "revid": "767487", "url": "https://it.wikipedia.org/wiki?curid=446294", "title": "Igor Cavalera", "text": "Insieme a suo fratello Max Cavalera, \u00e8 particolarmente noto nel panorama thrash metal, oltre per il suo alto livello tecnico, anche per la sua aggressivit\u00e0 e frustrazione che scalfiscono il suo sound.\nBiografia.\nFiglio di un diplomatico italiano nato a Fiume, nasce il 4 settembre 1970 a Belo Horizonte ed inizia a suonare la batteria a 10 anni.\nLe sue prime influenze sono Led Zeppelin e Mot\u00f6rhead, in seguito Slayer e Venom.\nCon il cantante/chitarrista e fratello maggiore Max Cavalera, agli inizi degli anni ottanta, fonda i Sepultura.\nIl gruppo pubblica l'album d'esordio (\"Morbid Visions\") nel 1986 e, l'anno dopo, \"Schizophrenia\", due album di rozzo e violento thrash metal, dove giocano un ruolo importante le influenze degli Slayer.\nIl terzo capitolo \"Beneath the Remains\"' (1989) diviene il loro disco pi\u00f9 famoso e presenta un suono pi\u00f9 chiaro e definito rispetto ai precedenti. Ancora pi\u00f9 apprezzato sar\u00e0 l'album \"Arise\", che determina la riuscita di un suono nettamente migliore (ancora oggi gli \"estremisti heavy\" lo preferiscono a tutti).\nNegli anni novanta il genere del combo subisce un enorme cambiamento. Igor abbandona le veloci ritmiche thrash e incorpora nel suo stile influenze \"crossover\" e ritmi tribali brasiliani. Ne escono cos\u00ec due album di grande successo come \"Chaos A.D.\" del 1993 e soprattutto \"Roots\" del 1996, fondamentale per l'aver tracciato un nuovo stile di suonare la batteria (ripreso anche dai Korn), che per\u00f2 venne criticato dai fan di vecchia data.\nQuesto cambiamento migliora lo stile di Igor rendendolo pi\u00f9 variegato e permettendogli di uscire dai classici schemi dell'Heavy metal.\nOltre ad essere un batterista, Igor \u00e8 anche un grande amante dello sport e pratica calcio, jiu jitsu brasiliano e snowboard.\nIl 13 gennaio 2006 ha annunciato di abbandonare i Sepultura in vista della nascita del suo quarto figlio, aggiungendo per\u00f2 che sarebbe presto tornato dietro i tamburi. Invece, il 12 giugno 2006, Igor ha formalizzato il suo abbandono dai Sepultura per \"incompatibilit\u00e0 artistiche\". Al termine del sodalizio con i Sepultura, Igor Cavalera sviluppa la sua passione per la musica elettronica e dance dando vita al progetto MixHell con la moglie Laima Leyton. Inizia una serie di collaborazioni illustri nel campo della musica electro europea con dj del calibro di Erol Alkan e Boys Noize oltre all'amicizia che lo lega con i fratelli Deawaele meglio conosciuti come 2 Many Dj's e leader della alternative rock band Soulwax. Igor e Laima suonano costantemente in tutta Europa spesso entrambi in console come dj a volte con Igor che suona dal vivo la batteria accompagnando Laima che fa la dj. Igor \u00e8 inoltre nuovamente al fianco del fratello Max nel progetto Cavalera Conspiracy; difatti, lui e i Cavalera Conspiracy daranno vita al primo album, \"Inflikted\", un chiaro ritorno alle sonorit\u00e0 thrash/death dei primi Sepultura in chiave pi\u00f9 moderna.\nAltri gruppi con cui il batterista ha suonato sono i Nailbomb (assieme al fratello Max), gli Strife ed i Titas.\n3 marzo 2011 Igor Cavalera annuncia l'uscita di Antigalactic nuovo EP di MixHell per Boysnoize records e nuovo video girato per le strade di Sao Paulo, in Brasile. L'Ep include remix di Mumbai Science, In Flagranti e Gui Boratto"}
{"id": "446306", "revid": "119325788", "url": "https://it.wikipedia.org/wiki?curid=446306", "title": "Indicatore chiave di prestazione", "text": "In economia aziendale un indicatore chiave di prestazione (ICP), detto anche indicatore essenziale di prestazione (IEP) (in inglese \"key performance indicator\" o KPI) \u00e8 un indice dell'andamento di un processo aziendale.\nI principali indicatori sono di quattro tipi:\nSolitamente i KPI vengono determinati da un analista, che esegue un'analisi dei processi, a partire quindi dall'esigenza dei vertici (analisi \"top-down\") oppure dai fattori elementari del processo (analisi \"bottom-up\").\nNon tutti i processi si prestano ad essere analizzati con i KPI e in generale si valuta questa opportunit\u00e0 con una scala di robustezza, che prende in considerazione, tra gli altri, la facilit\u00e0 di comprensione, il costo dell'informazione, la significativit\u00e0, la strutturazione e la frequenza di cambiamento del dato. Un altro modello di verifica della robustezza \u00e8 dato dalla strutturazione di una particolare tabella, che mette in relazione i KPI con i fattori critici di successo (o CSF, dall'inglese \"critical success factor\"), aree di particolare rilevanza nel business.\nIn campo energetico la norma richiede la definizione e il calcolo di adeguati indicatori energetici, allo scopo di monitorare la performance energetica dell'organizzazione."}
{"id": "446324", "revid": "1305772", "url": "https://it.wikipedia.org/wiki?curid=446324", "title": "Americana (album The Offspring)", "text": "Americana \u00e8 il quinto album in studio del gruppo musicale statunitense The Offspring, pubblicato il 17 novembre 1998 dalla Columbia Records.\nHa venduto pi\u00f9 di 11 milioni di copie ed ha avuto la certificazione di cinque dischi di platino.\nL'album \u00e8 stato inoltre inserito, al 20\u00ba posto, nella classifica dei 50 migliori album punk di sempre secondo la rivista Kerrang!.\nL'intro parlato del brano \"Pretty Fly (for a White Guy)\" \u00e8 lo stesso del brano dei Def Leppard \"Rock of Ages\" contenuto nell'album \"Pyromania\" (1983).\nTracce.\nTesti e musiche degli Offspring (eccetto dove indicato)."}
{"id": "446334", "revid": "767487", "url": "https://it.wikipedia.org/wiki?curid=446334", "title": "Jacobus Johannes Pieter Oud", "text": "Studi\u00f2 ad Amsterdam e a Delft. Ad Amsterdam trascorse un periodo di apprendistato presso lo studio di P.J.H. Cuypers. Successivamente si rec\u00f2 a Monaco, dove lavor\u00f2 nello studio di Theodor Fischer per poi trasferirsi a Leida dove collabor\u00f2 con gli architetti A.J. Van der Steur, Willem Marinus Dudok, H. Kamerling-Onnes. In quegli anni conobbe anche Theo Van Doesburg e con lui, Piet Mondrian e Cornelis van Eesteren fond\u00f2 la rivista \u201cDe Stijl\u201d.\nOud realizz\u00f2 alcuni quartieri popolari che costituiscono uno dei momenti pi\u00f9 alti dell'impegno etico-estetico del Movimento Moderno; esempi significativi sono i blocchi di case operaie Spangen (1918-1919) e Kiefhoek (1925-1927) a Rotterdam, i quartieri operai di Hoek van Holland (1924), case minime in serie per il quartiere Weissenhof a Stoccarda (1927).\nQueste opere, che affondano le loro radici nella evolutissima tradizione abitativa olandese, sono caratterizzate da una composizione armonica di spazi interni ed esterni in volumetrie dalle superfici intonacate di bianco, dove spiccano i riquadri delle porte e delle finestre, dipinte con i colori puri di Mondrian.\nTali esiti sono il risultato sia di una grande opera di riflessione e approfondimento sul tema dell'abitazione sia di una profonda conoscenza delle pi\u00f9 recenti ricerche in questo campo a livello internazionale; Oud, infatti, ancor prima di aderire alla corrente neoplasticista, aveva studiato la lezione dell'architettura domestica inglese nonch\u00e9 gli esperimenti condotti in questo senso da Frank Lloyd Wright.\nProprio in virt\u00f9 di questi studi, egli diede un'interpretazione del tutto personale del neoplasticismo e della scomposizione dello spazio predicata dal De Stijl e rimase una cifra importante della sua opera, anche quando nel 1933 abbandon\u00f2 il suo ruolo di architetto della citt\u00e0 di Rotterdam e riprese l'attivit\u00e0 privata. Di questo periodo si ricordano il Palazzo Shell a L'Aia (1938-1942), il sanatorio per fanciulli presso Arnhem (1952-1960), il palazzo governativo per la provincia meridionale olandese (L'Aia, 1952-1965), il Centro culturale a L'Aia (1956-1958) e il Municipio di Utrecht (1962)."}
{"id": "446338", "revid": "899609", "url": "https://it.wikipedia.org/wiki?curid=446338", "title": "Cura\u00e7ao", "text": "Cura\u00e7ao (in olandese \"Cura\u00e7ao\", in papiamiento \"K\u00f2rsou\") \u00e8 una nazione costitutiva del Regno dei Paesi Bassi, che ne comprende altre tre: i Paesi Bassi e gli Stati caraibici di Aruba e Sint Maarten. \nSi trova nel Mar dei Caraibi meridionale, di fronte alle coste del Venezuela. \u00c8 la pi\u00f9 estesa e popolosa delle tre \"isole ABC\" (le altre due sono Aruba e Bonaire). La capitale \u00e8 Willemstad e le lingue ufficiali sono l'olandese e il papiamento.\nIl Regno dei Paesi Bassi agisce come nazione unitaria in materia di difesa, politica estera e cittadinanza, mentre Cura\u00e7ao, quale nazione costitutiva, agisce come nazione indipendente per tutte le altre materie (ad esempio interni, sanit\u00e0, istruzione e trasporti). Cura\u00e7ao, assieme a Sint Maarten, utilizza tuttora come valuta il Fiorino delle Antille Olandesi, moneta agganciata al Dollaro statunitense con cambio fisso.\nStoria.\nOrigine del nome.\nL'origine del nome Cura\u00e7ao \u00e8 ancora dibattuta: la spiegazione pi\u00f9 plausibile \u00e8 che esso derivi dalla parola portoghese \"cora\u00e7\u00e3o\", che significa \"cuore\".\nGli indigeni.\nI primi abitanti di Cura\u00e7ao furono gli indigeni aruachi.\nL'arrivo degli europei.\nI primi europei a visitarla furono gli spagnoli al seguito di Alonso de Ojeda (1499), che decimarono gli aruachi. L'isola fu poi occupata dagli olandesi nel 1634. La Compagnia olandese delle Indie occidentali fond\u00f2 la citt\u00e0 di Willemstad presso un'insenatura detta \"Schottegat\". Inizialmente ignorata dai colonizzatori poich\u00e9 priva di metalli preziosi, Cura\u00e7ao si rivel\u00f2 poi di fondamentale importanza per via del porto di Willemstad: l'isola divenne un nodo commerciale fondamentale e, a partire dal 1662, uno dei principali centri della tratta degli schiavi. I negrieri olandesi, infatti, deportavano gli schiavi dall'Africa a Cura\u00e7ao, dove venivano venduti nell'area nota come \"asiento\", per poi essere smistati nei Caraibi e in tutto il Sudamerica. La tratta degli schiavi prosegu\u00ec fino al 1863, quando i Paesi Bassi abolirono la schiavit\u00f9.\nNel corso dei secoli, inglesi e francesi occuparono pi\u00f9 volte l'isola per brevi periodi, contribuendo cos\u00ec ad arricchire Cura\u00e7ao dal punto di vista linguistico.\nIl Novecento.\nL'abolizione della schiavit\u00f9 provoc\u00f2 per\u00f2 una crisi economica, con molti isolani costretti a emigrare in altre isole, in particolare Cuba, dove furono impiegati nelle piantagioni di canna da zucchero.\nQuando per\u00f2 nel 1914 nel lago di Maracaibo vennero scoperti giacimenti di petrolio, la situazione economica di Cura\u00e7ao cambi\u00f2 profondamente: il governo olandese costru\u00ec una raffineria sul luogo ove prima sorgeva l\"'Asiento\". Fu cos\u00ec possibile impiegare l'intera popolazione, con Cura\u00e7ao che, da terra di emigrazione, divent\u00f2 invece meta di numerosi immigrati dalle nazioni vicine.\nCura\u00e7ao, infatti, era il sito ideale dove costruire la raffineria: sufficientemente lontana dalle turbolenze sudamericane, era molto vicina alle coste del Venezuela. A ci\u00f2 si aggiungeva il vantaggio rappresentato dal porto di Willemstad. La citt\u00e0, nel frattempo, crebbe molto rapidamente; ci\u00f2, tuttavia, contribu\u00ec ad acuire i contrasti tra i diversi gruppi sociali presenti, fino alla grande rivolta del 30 maggio 1969. In seguito a questi movimenti, la locale popolazione afro-caraibica ottenne una pi\u00f9 ampia partecipazione alla vita politica isolana.\nMentre Cura\u00e7ao diventava anche un fiorente centro turistico, la presenza di basse imposte sul capitale sociale favorirono l'installazione di numerose compagnie estere. A met\u00e0 degli anni ottanta, la Royal Dutch Shell vendette la raffineria a un consorzio governativo locale che, attualmente, la affitta alla compagnia petrolifera nazionale venezuelana PDVSA.\nNegli ultimi anni, le autorit\u00e0 dell'isola stanno effettuando notevoli investimenti sul patrimonio storico e culturale dell'isola, al fine di potenziare ulteriormente l'industria del turismo.\nGeografia fisica.\nTerritorio.\nCura\u00e7ao ha un clima semi-arido e una flora molto diversa da quella tropicale, tipica di altre isole della zona e, anzi, pi\u00f9 simile a quella del sud-ovest degli Stati Uniti. Prevalgono infatti diverse specie di cactus, sempreverdi e cespugli spinosi.\nLa cima pi\u00f9 alta \u00e8 il Christoffelberg (375 metri, nella parte nord-occidentale dell'isola). Tale cima si trova nella riserva naturale \"Christoffelpark\". Caratteristiche sono le Sali\u00f1as, laghi di acqua salata che ospitano colonie di fenicotteri. A 15 miglia a sud-est di Cura\u00e7ao si trova la piccola e disabitata isola di Klein Cura\u00e7ao (\"Piccola Cura\u00e7ao\").\nCura\u00e7ao \u00e8 inoltre famosa per la sua barriera corallina che, negli ultimi tempi, \u00e8 stata danneggiata dall'attivit\u00e0 turistica: proprio per questo motivo, presso la spiaggia di Porto Marie si sta portando avanti un progetto di arricchimento artificiale della barriera.\nClima.\nCura\u00e7ao ha un clima tipo savana tropicale con una stagione secca da gennaio a settembre e una stagione delle piogge da ottobre a dicembre. Le temperature sono relativamente costanti con piccole differenze durante l'anno. Gli alisei rinfrescano l'aria durante il giorno e la riscaldano durante la notte.\nIl mese pi\u00f9 freddo \u00e8 gennaio con una temperatura media di e il mese pi\u00f9 caldo \u00e8 settembre con una temperatura media di . La temperatura massima calcolata su base annua \u00e8 di mentre la minima \u00e8 . Cura\u00e7ao ricade al di fuori della fascia degli uragani, anche se occasionalmente e marginalmente ne pu\u00f2 essere investita.\nPopolazione.\nIn seguito alle vicende storiche, Cura\u00e7ao ha una popolazione etnicamente composita. La maggioranza della popolazione si definisce afro-caraibica, anche se molti degli abitanti che si definiscono tali sono in realt\u00e0 solo parzialmente di discendenza africana. Vi sono poi minoranze di bianchi (principalmente olandesi e portoghesi), levantini (soprattutto libanesi) e asiatici. A essi si aggiungono numerosi immigrati giunti in tempi recenti, tra cui molti provenienti dalla Repubblica Dominicana, da Haiti, dalla Colombia e dai Caraibi anglofoni. L'isola \u00e8 inoltre meta di riposo di numerosi pensionati olandesi, detti appunto \"pensionados\".\nReligione.\nLa popolazione \u00e8 in grande maggioranza (72,8%) cattolica. Sull'isola ha sede la Diocesi di Willemstad. Vi sono inoltre il 6,6% di pentecostali, il 3,2% di altri protestanti, il 3% di avventisti, l'1,9% di evangelici, il 5,8% di altre religioni e il 6% di atei o non professanti alcuna religione.\nLingue e dialetti.\nIn papiamento (una lingua creola che risulta essere l'idioma pi\u00f9 diffuso sull'isola) Cura\u00e7ao \u00e8 detta K\u00f2rsou. Tra l'altro, il nome dell'isola \u00e8 spesso associato a un liquore dai molteplici colori.\nLa popolazione di Cura\u00e7ao \u00e8 poliglotta: oltre al papiamento, si parlano l'olandese, l'inglese e lo spagnolo. Sia l'olandese che il papiamento sono usati nelle scuole.\nCitt\u00e0 principali.\nL'unica citt\u00e0 che possa definirsi tale \u00e8 Willemstad, dove \u00e8 concentrata la maggioranza della popolazione.\nNella parte pi\u00f9 occidentale dell'isola \u00e8 presente il centro abitato di Westpunt.\nArchitettura.\nDal punto di vista architettonico, Cura\u00e7ao \u00e8 una perfetta fusione degli stili coloniali spagnolo e olandese. La presenza di numerosi edifici storici a Willemstad ha spinto l'UNESCO a inserire la citt\u00e0 tra i patrimoni dell'umanit\u00e0. In tutta l'isola si trovano poi numerose case coloniali e i cosiddetti \"kas di pal'i maishi\", le antiche abitazioni degli schiavi, che ricordano i villaggi dell'Africa Occidentale.\nGastronomia.\nEsiste un liquore preparato con scorza di arance amare chiamato Cura\u00e7ao, disponibile nelle variet\u00e0 blu, rosso, verde, giallo-oro e incolore. Versioni speciali sono al caff\u00e8, al rum e al cioccolato.\nTra le pietanze sono conosciuti ed apprezzati il \"funchi\" (una specie di polenta) e il \"pan bati\" (una sorta di pancake), serviti con \"carni stoba\" (carne stufata) o carne fritta. Degno di nota \u00e8 anche il \"sopitu\" (un piatto di pesce e carne cotti in latte di cocco).\nInfrastrutture e trasporti.\nL'isola \u00e8 servita dall'Aeroporto Internazionale di Hato, situato nella parte centrale dell'isola."}
{"id": "446374", "revid": "1305772", "url": "https://it.wikipedia.org/wiki?curid=446374", "title": "Conspiracy of One", "text": "Conspiracy of One \u00e8 il sesto album in studio del gruppo musicale statunitense The Offspring, pubblicato il 14 novembre 2000 dalla Columbia Records.\nHa raggiunto la posizione numero 9 nella Billboard Hot 100.\nLa traccia bonus \"Huck It\" originariamente presente nella versione australiana dell'album, \u00e8 stata successivamente eliminata e sostituita con alcuni videoclip del gruppo.\nLa terza traccia \"Original Prankster\" contiene parti di musica tratte dalla canzone \"Low Rider\" della band War, mentre l'ottava traccia \"Special Delivery\" contiene il coro \"\"Ooga-Chaka\", tratto dalla canzone \"Hooked on a Feeling\" della band Blue Swede.\nSi tratta dell'ultimo album in studio con Ron Welty alla batteria (abbandoner\u00e0 il gruppo per dedicarsi al suo progetto parallelo degli Steady Ground).\nTracce.\nTesti e musiche degli Offspring."}
{"id": "446376", "revid": "22828", "url": "https://it.wikipedia.org/wiki?curid=446376", "title": "Software Wiki", "text": ""}
{"id": "446391", "revid": "3219666", "url": "https://it.wikipedia.org/wiki?curid=446391", "title": "Esquerra Republicana", "text": ""}
{"id": "446414", "revid": "110157", "url": "https://it.wikipedia.org/wiki?curid=446414", "title": "Superficie di rotazione", "text": "In geometria una superficie di rotazione o di rivoluzione \u00e8 una superficie ottenuta ruotando una curva (detta \"generatrice\" o \"profilo\") attorno ad una retta (l'\"asse di rotazione\"). \nLa curva ottenuta intersecando un piano perpendicolare all'asse di rotazione si chiama \"parallelo\" della superficie di rotazione. La curva ottenuta intersecando un piano passante per l'asse di rotazione \u00e8 detta \"meridiano\". \nEquazione parametrica.\nIn generale una superficie di rotazione formula_1 \u00e8 rappresentabile in equazioni parametriche fissando un sistema di riferimento cartesiano e rappresentando le equazioni parametriche della curva che la genera. Scegliamo \"z\" (per esempio) coincidente con l'asse di rotazione, le equazioni della curva sono:\ndove formula_3 \u00e8 un parametro reale.\nOra supponendo che la curva sopra ruoti di un angolo formula_4 attorno all'asse \"z\", otteniamo le equazioni parametriche della superficie di rotazione:\nIn questo caso i paralleli sono dati fissando il valore del parametro \"u\":\nmentre i meridiani, fissando il parametro formula_7:\nEquazione cartesiana.\nAllo stesso modo possiamo rappresentare la curva che genera la superficie pensandola come equazione cartesiana:\nPrendiamo un punto fisso della curva formula_10 e vediamo che se lo facciamo ruotare intorno a \"z\" di un angolo formula_11 otteniamo un altro punto di equazioni:\nPoich\u00e9 quadrando le prime due equazioni otteniamo: formula_13 si vede che formula_14. Allora l'equazione cartesiana della superficie di rotazione \u00e8:\nPrima forma differenziale di Gauss.\nFacendo riferimento a quanto detto sulle superfici parametriche possiamo ricavare l'espressione della prima forma quadratica di Gauss, che rappresenta in genere l'elemento di superficie. Poich\u00e9 essa \u00e8 una superficie regolare possiamo ricavare i vettori tangenti alle due linee \"t\" e \"\u03b8\":\nAllora i coefficienti della prima forma differenziale di Gauss diventano:\nLa prima forma quadratica di Gauss \u00e8:\nIn tal caso l'elemento di superficie diventa:\ne se ne pu\u00f2 calcolare l'area:\nUn caso particolare e notevole \u00e8 la parametrizzazione della curva profilo mediante l'ascissa curvilinea s. Con essa la velocit\u00e0 del profilo \u00e8 costantemente 1, ovvero formula_24. Perci\u00f2 i coefficienti della prima forma quadratica si riducono:\ndove formula_28 \u00e8 il nuovo parametro dell'ascissa curvilinea. La prima forma quadratica di Gauss diventa:\ncon elemento di superficie:\ne area calcolabile immediatamente:\nSeconda forma differenziale di Gauss.\nFacendo riferimento alle superfici parametriche si pu\u00f2 ricavare per ogni punto della superficie di rotazione i versori normali:\nformula_32"}
{"id": "446481", "revid": "4106", "url": "https://it.wikipedia.org/wiki?curid=446481", "title": "Monumento naturale Giardino di Ninfa", "text": ""}
{"id": "446501", "revid": "1305772", "url": "https://it.wikipedia.org/wiki?curid=446501", "title": "Greatest Hits (The Offspring)", "text": "Greatest Hits \u00e8 la prima raccolta del gruppo musicale statunitense The Offspring, pubblicata il 20 giugno 2005 e il 21 giugno dello stesso anno negli Stati Uniti e in Canada dalla Columbia Records.\nLa traccia fantasma \"Next to You\", scritta dai The Police, si pu\u00f2 ascoltare alla fine del disco.\nInoltre \u00e8 stata pubblicata una versione DualDisc, nella quale da un lato sono presenti le tracce standard, dall'altro \u00e8 presente un DVD che contiene sia le tracce in qualit\u00e0 5.1 surround sia un commento da parte di Dexter e Noodles per ogni canzone.\nPer \"accompagnare\" l'uscita del \"Greatest Hits\" \u00e8 stato creato anche il DVD \"Complete Music Video Collection\", il quale raccoglie quasi tutti i video dei singoli pubblicati dalla band ed anche dei concerti live."}
{"id": "446507", "revid": "399", "url": "https://it.wikipedia.org/wiki?curid=446507", "title": "Video arte", "text": ""}
{"id": "446509", "revid": "57342", "url": "https://it.wikipedia.org/wiki?curid=446509", "title": "Arte pubblica", "text": "Con la denominazione di arte pubblica (in inglese \"public art\") si indica una specifica modalit\u00e0 di presentazione e fruizione dell'arte che entra nel tessuto sociale e nella struttura urbana della citt\u00e0.\nPortare l'arte sul territorio pubblico rappresenta l'occasione di far uscire la creativit\u00e0 dai luoghi ad essa deputati, di porla a stretto contatto con un pubblico ampio e allo stesso tempo di caratterizzare o rivalutare l'ambiente cittadino.\nLe opere sono pensate appositamente per il luogo, ossia sono site-specific, e non sono staccate da esso da alcun piedistallo: l'arte pubblica inizia infatti ad essere realizzata a partire dagli anni settanta, nel momento della crisi della concezione urbanistica moderna, e si allontana dall'idea di monumento in quanto ha fini comunicativi e mai celebrativi.\nUn esempio \u00e8 \"Ago, filo e nodo\" di Claes Oldenburg e Coosje van Bruggen in piazza Luigi Cadorna a Milano, un enorme ago conficcato nella pavimentazione della piazza. Gli artisti italiani che hanno realizzato opere d'arte pubblica sono Mario Merz, Mimmo Paladino (famosa la sua Montagna di Sale in Piazza Plebiscito a Napoli, nel 1995, nella duplicazione dell'installazione originale, ubicata a Gibellina in Sicilia, nel 1990), Mauro Staccioli, Vito Acconci, Franco Summa, Alberto Garutti, Giulio Paolini, Massimo Ghiotti, Antonio Paradiso, Hidetoshi Nagasawa, Ugo Marano, Riccardo Dalisi, Antonio Trotta (con il suo \"Monumento alla Resistenza\" realizzato a La Spezia nel 2005), Angelo Riviello (con la \"Fontana della Chiena\" nel dopo-sisma del 1980, in Piazza Melchiorre Guerriero a Campagna (SA).Tra i giovani pi\u00f9 attivi in questo ambito sono Carlo Buzzi, Maurizio Cattelan, Loris Cecchini, Stefano Cagol e molti altri.\n\u00c8 evidente che per la sua modalit\u00e0 pubblica, l'opera deve possedere le caratteristiche di riconoscibilit\u00e0 e di collocabilit\u00e0 nel tessuto urbano, e quindi fare i conti con il contesto paesaggistico, territoriale e in definitiva urbanistico nel senso pi\u00f9 completo del termine. Storicamente l'opera pubblica \u00e8 stata un facile strumento di produzione del consenso, di celebrazione di eventi o di personaggi appartenenti alle classi alte, per la consacrazione della loro autorit\u00e0. Questi fattori rendono estremamente complicata la progettazione delle opere pubbliche, in quanto l'artista deve tenere conto della situazione reale in cui va ad intervenire. Sul territorio sono ovviamente presenti tutte le contraddizioni prodotte dalla nostra societ\u00e0, come l'espulsione dei ceti pi\u00f9 deboli dai centri urbani, la marginalizzazione delle periferie anche dal punto di vista culturale, le questioni inter-etniche che esplodono con l'aumento dell'immigrazione extracomunitaria, la centralit\u00e0 nei meccanismi economici della rendita fondiaria, ecc. L'artista che si cimenta con la progettazione dell'arte pubblica deve necessariamente compiere scelte difficili, fra le tensioni verso il proprio riconoscimento pubblico e il reale coinvolgimento dei fruitori dell'opera. Scelte difficili come quelle dell'urbanista, che quasi sempre nel tempo vengono violate dal potere istituzionale in nome dello sviluppo. Il dibattito sulle problematiche inerenti l'arte pubblica \u00e8 ripreso a partire dall'inizio del nuovo millennio, con l'acuirsi delle contraddizioni sociali e l'aumento problematico dell'immigrazione. Numerose riflessioni si stanno consolidando nel dibattito fra i critici, gli artisti e gli esperti d'arte che sulla scorta delle loro esperienze provano a dare delle risposte parziali agli interrogativi pi\u00f9 impellenti."}
{"id": "446511", "revid": "6923", "url": "https://it.wikipedia.org/wiki?curid=446511", "title": "Site-specific", "text": "La denominazione inglese site-specific (\"specifico di un sito\") \u00e8 generalmente usata nell'ambito dell'arte e della creativit\u00e0 contemporanee per indicare un intervento che \u00e8 pensato e si inserisce in un preciso luogo.\nL'interazione con l'ambiente circostante \u00e8 stretta e fa riferimento a tutti gli aspetti della sua identit\u00e0, dalla storia all'architettura, dalla struttura spaziale alla cultura. Un esempio di modalit\u00e0 creativa site-specific \u00e8 l'arte pubblica.\nSono da intendersi interventi site-specific tutti quelli che vengono concepiti direttamente in relazione ad uno spazio che esiste a prescindere dall'opera d'arte. \u00c8 corretto, dunque, definire site-specific anche tutte quelle opere d'arte in ambienti deputati (musei, gallerie d'arte, white cube), in cui la forma dell'opera coincide con e dipende direttamente dallo spazio in cui viene concepita e realizzata. Tuttavia, \u00e8 pi\u00f9 usuale riferirsi al concetto di site-specific per interventi legati a spazi non convenzionali, siano essi edifici, spazi urbani o paesaggi (in quest'ultimo caso si rimanda alla voce land art).\nTra i pionieri dell'arte legata al concetto di site-specific si possono riconoscere Kurt Schwitters, Christo e Jeanne-Claude e Gordon Matta-Clark.\nTra i grandi movimenti internazionali del secondo Novecento gli artisti dell'Arte povera hanno aderito con particolare interesse alle dinamiche del site specific, in particolare Jannis Kounellis che con la formula \u00abuscire dal quadro\u00bb ha contribuito a fare del site-specific una delle pratiche in cui si \u00e8 maggiormente identificata l'arte contemporanea dagli anni settanta in poi.\nNell'arte contemporanea degli anni 2000 le pratiche site-specific hanno avuto una particolare diffusione, con la crescita di progetti pensati per spazi non museali. In questi anni il concetto di site-specific evolve e diventa pi\u00f9 complesso nella definizione di \"arte ambientale\". Questa particolare disciplina trasforma interi ambienti in opere attraversabili ed esperibili a livello performativo dal visitatore.\nIn senso lato \u00e8 da considerarsi site-specific anche una parte cospicua delle pratiche relative all'arte relazionale e all'arte partecipativa quando essa concepisce interventi visivi nei contesti sociali entro i quali sviluppa i suoi processi.\nArtisti che lavorano \"in site specific\".\nMichael Asher, Christian Boltanski, Guillaume Bottazzi, Daniel Buren, Christo e Jeanne-Claude, Andy Goldsworthy, Anish Kapoor, Jannis Kounellis, Gordon Matta-Clark, Michelangelo Pistoletto, Kurt Schwitters, Richard Serra, Niele Toroni."}
{"id": "446526", "revid": "1217777", "url": "https://it.wikipedia.org/wiki?curid=446526", "title": "Meccanicismo", "text": "Il meccanicismo \u00e8 una concezione filosofica che sostiene la natura esclusivamente corporea di tutti gli enti, assimilati ad un assemblaggio di pi\u00f9 parti componibili tra loro, il cui comportamento motorio \u00e8 ritenuto esclusivamente di tipo meccanico, privo cio\u00e8 di un fine o di un ordine che non sia quello stabilito da cause unicamente quantitative. Si contrappone pertanto a concezioni come il vitalismo e l'olismo.\nSignificato.\nLe formulazioni pi\u00f9 celebri del meccanicismo sono quelle di Cartesio, il vero padre di esso, in quanto la sua \"res extensa\", distinta dalla spirituale \"res cogitans\", \u00e8 caratterizzata da un meccanicismo deterministico assoluto, che riguarda non solo la materia inanimata, ma anche gli animali diversi dall'uomo, visti da Descartes come pure macchine. \nSar\u00e0 quindi Pierre Simon Laplace, in un testo del 1814, ad enunciare il nucleo centrale del meccanicismo deterministico moderno: \nIl nesso con la matematica e col calcolo \u00e8 ci\u00f2 che differenzia il meccanicismo moderno da quello antico. L'universo viene considerato guidato dalle leggi della dinamica di Isaac Newton: note le forze che agiscono tra una particella e l'altra trovare il moto del sistema significa risolvere un sistema di equazioni differenziali che, una volta completate con i cosiddetti \"dati iniziali\" permettono di conoscere l'evoluzione del sistema a qualunque istante di tempo, sia passato che futuro. I problemi in questo senso vengono dall'enorme numero di equazioni da risolvere (uno per ogni atomo dell'universo) e dall'impossibilit\u00e0 di conoscere nello stesso istante la posizione e la velocit\u00e0 di ogni particella\nQuesto \u00e8 appunto quanto afferma Laplace: se l'universo \u00e8 una macchina che risponde a precise leggi matematiche, conoscendo esattamente il suo stato presente \u00e8 possibile calcolare ogni suo stato futuro sulla sola base di queste leggi.\nNel Seicento non c'erano dubbi: \"l'orologiaio dell'universo \u00e8 Dio; nei secoli successivi il potere della matematica \u00e8 enormemente cresciuto; l'ambizione del meccanicismo moderno \u00e8 fare della scienza stessa un \u2018orologiaio' se non divino senz'altro abbastanza potente da controllare e sottomettere la natura prossima, quella che entra nel campo diretto dei suoi interessi. Le scienze umane (psicologia, demografia, antropologia etc.) approfondiscono questo disegno. Il meccanicismo, nato nella fisica, si volge all'indietro per includere anche il soggetto che lo sta utilizzando, ovvero l'uomo. Stante il rapporto soggetto-oggetto (che \u00e8 il modello gnoseologico del meccanicismo) l'inclusione dell'uomo nell'ambito del '\u2018calcolabile\u2019' allarga il meccanicismo all'intero Universo; pi\u00f9 potente lo strumento, pi\u00f9 ampio il campo della sua applicazione \nModello esplicativo.\nRiassumiamo in breve il meccanicismo come modello esplicativo:\nIl meccanicismo esprime, astraendolo dal vissuto individuale, il punto di vista quotidiano sulla realt\u00e0 (\"senso comune\", \"atteggiamento naturale\"); da ci\u00f2 deriva la difficolt\u00e0 ad imporsi di una visione antimeccanicistica nel primo Novecento: negare il meccanicismo sotto molti aspetti significa rivedere il nostro pi\u00f9 radicato ed istintivo atteggiamento di fronte al mondo ed alle cose in esso presenti.\nTale concezione filosofica ha trovato applicazione nella fisica meccanica, ovvero quella parte della fisica che studia le relazioni pi\u00f9 elementari tra i corpi come quelle di massa, peso, velocit\u00e0 e accelerazione.\nStoria.\nIl termine meccanicismo designa, nella storia del pensiero, una particolare concezione formulata gi\u00e0 da alcuni antichi filosofi greci, come Democrito ed Epicuro, che avevano sostenuto \"in nuce\" certi princ\u00ecpi base del materialismo, secondo cui tutti i fenomeni della realt\u00e0 sarebbero interamente riconducibili a leggi deterministe di causa-effetto, anche se, per Epicuro e Lucrezio, sono possibili eventi totalmente privi di cause come il celebre clinamen.\nPer il fatto di escludere la presenza di princ\u00ecpi o modelli finalistici capaci di guidare il perenne fluire dei fenomeni, a Democrito venne attribuita la fama di voler assegnare leggi casuali alla natura, nonostante il loro carattere rigorosamente determinista. Dante Alighieri nel Medioevo lo defin\u00ec appunto come \u00abDemocrito, che 'l mondo a caso pone\u00bb. \nIl meccanicismo venne poi riformulato a partire dal Seicento, quando, sull'onda dell'entusiasmo per la Rivoluzione scientifica, diversi pensatori si convinsero che era possibile spiegare la natura e l'uomo solamente in termini di massa, peso, nessi di causalit\u00e0. \nLa figura maggiormente di spicco di questa tendenza fu senza dubbio Ren\u00e9 Descartes, nei suoi trattati \"Discorso sul metodo\" e \"Il mondo\", in cui descriveva i risultati dell'applicazione a tutti gli aspetti della conoscenza del metodo matematico. Fatte salve le dovute distinzioni, in quanto Cartesio ondeggi\u00f2 sempre tra meccanica e metafisica (come dimostrano le sue Meditazioni metafisiche, ma anche l'idea del dualismo irriducibile, insito nell'uomo, di \"res cogitans\" e \"res extensa\", che quindi faceva sopravvivere un aspetto non meccanicistico all'interno del pensiero di Cartesio), quest'idea si diffuse ampiamente.\nFu in particolare il filosofo inglese Hobbes, contemporaneo di Cartesio e seguace della sua teoria fisica, a teorizzare il meccanicismo ed applicarlo a tutti gli aspetti del reale. Secondo Hobbes tutti gli enti conoscibili non sono che corpi, e quindi la filosofia, in quanto scienza matematica e geometrica, non deve applicarsi ad altro che ai corpi. Anche l'etica non \u00e8 altro che calcolo matematico, in base al quale l'uomo individua le azioni pi\u00f9 vantaggiose in funzione dell'appagamento dei propri bisogni. Peculiare fu poi l'applicazione del meccanicismo alla filosofia politica, da parte di Hobbes: nella sua concezione, l'intera struttura della comunit\u00e0 politica \u00e8 concepita come un immenso Leviatano, cio\u00e8 un organismo all'interno della quale regna la necessit\u00e0 fisicamente rappresentata dal sovrano assoluto, in un certo senso il \"deus ex machina\" di un meccanismo di cui tutti i sudditi non sono che semplici ingranaggi, la cui unica libert\u00e0 consiste nell'agire aderendo alla legge. \nIn seguito Spinoza elabor\u00f2 una potente e raffinata ontologia geometrico-meccanicistica che pur integrando e perfezionando, risolvendone alcuni problemi, le aporie di Cartesio e Hobbes, recuperava tuttavia una concezione della natura come totalit\u00e0 sistemica unitaria, guidata da un principio non finalistico ma comunque immanente.\nRiassumendo, da Galileo a Kant il meccanicismo si presenta con alcune caratteristiche ricorrenti che si possono riassumere nella regola delle '4 M': metodo, materia, movimento, matematica, ritenuti \"accidenti primi\" o reali rispetto ad altri bollati come \"secondari\" (ad esempio le qualit\u00e0 del colore, odore, suono, sapore); se i quattro primi aspetti si trovano contemporaneamente presenti in una medesima teoria fisica o filosofica, siamo in presenza di una forma pi\u00f9 o meno accentuata di meccanicismo.\nCrisi del principio meccanicista.\nIl \"meccanicismo\", nell'accezione di \"determinismo\", entr\u00f2 in crisi con l'affermarsi della meccanica quantistica. In fisica, le nozioni di determinismo e d'indeterminismo hanno una chiara definizione: \nL'indeterminazione viene introdotta, nella fisica moderna, dalle disuguaglianze di Heisenberg:\nIn effetti, le relazioni d'indeterminazione implicano la non validit\u00e0 del \"determinismo\" (come si evince fin dal nome di tali relazioni), \"non\" della \"causalit\u00e0\". Questa distinzione non era chiara tra la fine degli anni '20 e i primi anni '30 del Novecento. Max Born scrisse in un articolo del 1927 su indeterminazione quantistica e perdita della causalit\u00e0 in modo analogo ad Heisenberg: \u00ab\"L'impossibilit\u00e0 di misurare esattamente tutti i dati di uno stato impedisce la predeterminazione dello svolgimento successivo. Di conseguenza, il principio di causalit\u00e0 perde, nella sua comune formulazione, ogni senso. Infatti, se \u00e8 impossibile per principio conoscere tutte le condizioni (cause) di un processo, diventa un modo di dire vuoto che ogni evento ha una causa.\"\u00bb\nMa in seguito lo stesso Born cambi\u00f2 opinione: nella meccanica quantistica \u00ab\"non \u00e8 la causalit\u00e0 propriamente detta ad essere eliminata, ma soltanto una sua interpretazione tradizionale che la identifica con il determinismo.\"\u00bb Basta infatti riscrivere l'indeterminazione posizione/momento \nnella forma\nper rendersi conto che non si pu\u00f2 avere, in linea di principio, conoscenza esatta delle condizioni formula_3 del sistema ad un dato istante formula_4: tanto pi\u00f9 si tenta di ridurre l'incertezza sulla variabile formula_5, tanto pi\u00f9 aumenta l'incertezza su formula_6 (relazione di proporzionalit\u00e0 inversa tra le due). Ci si trova nel primo dei due casi possibili d'indeterminismo: \"lo stato presente non \u00e8 completamente definibile\". \nLe disuguaglianze di Kennard e di Robertson mostrano un ulteriore significato dell'indeterminazione quantistica. Mentre le disuguaglianze di Heisenberg implicano sempre una misura, e il conseguente disturbo da questa provocata su misure dell'osservabile coniugata (\"indeterminismo operazionale\"), quelle di Kennard e Robertson evidenziano propriet\u00e0 caratteristiche dei sistemi quantistici (\"indeterminismo intrinseco\"). L'indeterminazione passa dall'essere un fenomeno inerentemente legato agli strumenti e alle misure, ad essere una peculiarit\u00e0 della meccanica quantistica. \u00c8 il formalismo matematico della teoria (spazi di Hilbert a infinite dimensioni) ad implicare l'indeterminismo quantistico, secondo le tesi del \"realismo strutturale\".\nO in alternativa si tratta di una caratteristica degli enti quantistici (fotoni, particelle massive), che si differenziano anche per questo \"indeterminismo intrinseco\" dagli enti della fisica classica (onde o particelle macroscopiche), come sostiene il \"realismo scientifico\". In entrambi i casi, l'indeterminazione risulta essere una peculiarit\u00e0 fondativa ed essenziale della meccanica quantistica.\nDue citazioni, una del 1763 di Ruggero Giuseppe Boscovich (che scriveva della descrizione dinamica di un insieme di punti materiali e sembra anticipare la famosa ipotesi del \u201cdemone di Laplace\u201d) e l'altra, di due secoli dopo, del premio Nobel Murray Gell-Mann mostrano l'enorme differenza epistemologica che separa la fisica classica dalla meccanica quantistica:\nSe in meccanica classica si poteva immaginare l'universo come un sistema consequenziale, causativo, univoco e quindi prevedibile, con l'introduzione della meccanica quantistica non \u00e8 pi\u00f9 epistemologicamente possibile darlo per scontato, ma \u00e8 necessario tenere conto che fenomeni basilari della realt\u00e0 \nsono descrivibili solo in termini probabilistici. Dato che l'intero universo \u00e8 composto da particelle quantiche e che pertanto tutti gli eventi e i fenomeni ne sono condizionati, il principio di indeterminazione si proietta sull'intero campo dello scibile umano con forti conseguenze sul piano filosofico e teoretico.\nCritiche.\nLa concezione meccanicistica cos\u00ec come esposta da Laplace, che prevedeva la possibilit\u00e0 di un futuro rigidamente determinato dalle condizioni del passato, fu fortemente criticata in et\u00e0 romantica, specialmente dai pensatori idealistici, che posero lo Spirito, ovvero l'Idea, o la Coscienza, come principio primo al posto della materia.\nIn particolare il meccanicismo, se poteva andar bene nel campo della materia inerte propria dei minerali, risultava per costoro insufficiente a spiegare la vita degli organismi animati, nei quali sembrava piuttosto agire una sorta di finalismo, operante in senso evolutivo, dove cio\u00e8 \u00e8 il futuro a determinare le condizioni del passato, e non viceversa."}
{"id": "446528", "revid": "1522738", "url": "https://it.wikipedia.org/wiki?curid=446528", "title": "Oj, svijetla majska zoro", "text": "Oj, svijetla majska zoro (in italiano: \"Oh, luminosa e magnifica alba\") \u00e8 l'inno nazionale del Montenegro. Fu scelto come inno dopo l'indipendenza del Montenegro poich\u00e9 era una diffusissima canzone folk montenegrina.\nStoria.\nNel 1878 il congresso di Berlino sanc\u00ec l'indipendenza del Montenegro, che si mun\u00ec dell'inno nazionale \"Ubavoj Crnoj Gori\" (\"Al nostro bel Montenegro\"), su testo di Anton Sulc e musica di Jovan Sundecic. Questo inno scomparve con l'annessione del Montenegro al nuovo Regno di Jugoslavia. Nel 1941 dopo l'aggressione nazifascista della Jugoslavia, il Montenegro ritorn\u00f2 indipendente sotto protettorato italiano. Il dittatore Sekula Drljevi\u0107 (1885-1941) decise di adottare un nuovo inno, basato su di una famosa canzone popolare, per la quale scrisse dei nuovi versi.\nQuesto brano presenta impressionanti analogie con certe composizioni del russo \u010cajkovskij. Nel 1876, in occasione della guerra russo-turca \u010cajkovskij compose le musiche di scena \"Il Montenegro apprende la dichiarazione di guerra russa alla Turchia\", musiche che furono eseguite a Pietroburgo ma anche in Montenegro. In seguito queste musiche di scena andarono perdute, dimodoch\u00e9 \u00e8 impossibile poter dire se effettivamente la canzone popolare deriva da esse. Ma come si \u00e8 detto, l'analogia con altre musiche di \u010cajkovskij esiste.\nCon il ritorno della Jugoslavia comunista l'inno venne proibito come musica fascista. Ora con la nuova indipendenza del 2004 lo si \u00e8 rimesso in vigore. Non sono mancate le polemiche sul legame con il passato fascista, ma poich\u00e9 il testo della canzone, anche se scritto dal dittatore, parla delle bellezze naturali e della rinascita nazionale nel maggio radioso, tali contrariet\u00e0 sono state superate.\nTesto.\n\"Oj svijetla majska zoro\"\n\"Majko na\u0161a Crna Goro\"\n\"Sinovi smo tvog stijenja\"\n\"I \u010duvari tvog po\u0161tenja\"\n\"Volimo vas, brda tvrda,\"\n\"I stravi\u010dne va\u0161e klance\"\n\"Koji nikad ne pozna\u0161e\"\n\"Sramotnoga ropstva lance.\"\n\"Dok lov\u0107enskoj na\u0161oj misli\"\n\"Na\u0161a sloga daje krila,\"\n\"Bi\u0107e gorda, bi\u0107e slavna\"\n\"Domovina na\u0161a mila.\"\n\"Rijeka \u0107e na\u0161ih vala,\"\n\"Uska\u010du\u0107i u dva mora,\"\n\"Glas nositi okeanu,\"\n\"Da je vje\u010dna Crna Gora.\""}
{"id": "446555", "revid": "110157", "url": "https://it.wikipedia.org/wiki?curid=446555", "title": "Deossiribodipirimidina foto-liasi", "text": "La deossiribodipirimidina foto-liasi (o fotoliasi) \u00e8 un enzima, appartenente alla classe delle liasi che lega specificamente i filamenti di DNA danneggiati dall'esposizione a radiazione ultravioletta, le quali provocano la formazione di dimeri di pirimidina e di 6-4 fotoprodotti. \nI dimeri di pirimidina si producono quando due basi azotate adiacenti (timina e\\o citosina) sullo stesso filamento di DNA vengono legate covalentemente fra di loro. La fotoliasi ha alta affinit\u00e0 per queste strutture chimiche, alle quali si lega reversibilmente e le ripara. Catalizza la seguente reazione:\nQuesto enzima funziona come un meccanismo di riparazione del DNA quando la luce di lunghezza d'onda compresa fra 320 e 370\u00a0nm lo colpisce attivandolo. La reazione enzimatica prevede la rottura del dimero e la ricostituzione della struttura corretta delle basi (fotoriattivazione).\nQuesto enzima \u00e8 una flavoproteina ed agisce attraverso il trasferimento di elettroni. Nella reazione redox la molecola FAD agisce da donatore di elettroni, mentre il dimero agisce da accettore di elettroni\nLa fotoliasi \u00e8 presente e funzionante nei procarioti \u00e8 presente negli eucarioti inferiori come il lievito, dove si ritiene abbia per\u00f2 un ruolo minore ed \u00e8 assente nelle cellule umane."}
{"id": "446559", "revid": "49409", "url": "https://it.wikipedia.org/wiki?curid=446559", "title": "Base di Schiff", "text": ""}
{"id": "446579", "revid": "76963", "url": "https://it.wikipedia.org/wiki?curid=446579", "title": "Steven Erikson", "text": "Biografia.\nNato a Toronto, ha trascorso la sua infanzia nella citt\u00e0 di Winnipeg e ha vissuto per molti anni nel Regno Unito, in compagnia della moglie e del figlio. Recentemente ha fatto ritorno a Winnipeg. Archeologo ed antropologo, si \u00e8 laureato all'Iowa Writers Workshop.\nIl suo debutto nella narrativa fantasy, \"I giardini della Luna\", \u00e8 il primo tomo su un'epica serie di cronache sull'Impero Malazan, ed ha subito conquistato ottime critiche da parte degli esperti e dei lettori. Questo libro \u00e8 stato candidato per il \"World Fantasy Award\"; mentre il secondo libro della serie, \"La dimora fantasma\", \u00e8 stato votato come uno dei 10 migliori racconti fantasy dell'anno.\nDa notare che il titolo inglese dell'intera saga, \"Malazan Book of the Fallen\", \u00e8 stato tradotto erroneamente nella versione italiana come \"La caduta di Malazan\"; una traduzione pi\u00f9 rispettosa delle intenzioni dell'autore (oltre che della lingua inglese) sarebbe stata \"Il libro Malazan dei Caduti\". Dal 2013 la pubblicazione dei libri in italiano nella prima edizione \u00e8 stata interrotta alla pubblicazione del libro \"I segugi dell'ombra - prima parte\". Una seconda edizione con titolo corretto (\"Il libro Malazan dei Caduti)\", copertine originali e libri non divisi \u00e8 iniziata nell'ottobre 2015 e la saga ha visto la sua conclusione nella versione Italiana alla fine del 2016.\nOpere.\n\"Il Libro Malazan dei Caduti\".\n\"Il libro Malazan dei Caduti\" o \"La caduta di Malazan\" (in inglese \"Malazan Book of the Fallen\") si compone di dieci volumi:"}
{"id": "446588", "revid": "709565", "url": "https://it.wikipedia.org/wiki?curid=446588", "title": "Difesa Basman", "text": "La difesa Basman o Difesa Borg \u00e8 un'apertura di gioco semiaperto degli scacchi caratterizzata dalle mosse:\nQuesta apertura \u00e8 raramente giocata.\nAnalisi.\nAnalogamente alla difesa Robatsch, il Nero cerca di aprire il fianchetto per il proprio alfiere di re e di aumentare la pressione sul centro (tramite il sacrificio del pedone, l'alfiere cos\u00ec \"fianchettato\" controlla la grande diagonale scura). Il problema \u00e8 che, con la mossa del testo, il Nero rovina la sua struttura pedonale sul lato di re, senza per questo infastidire particolarmente il Bianco. Il Bianco seguir\u00e0 lo sviluppo consueto con 2.d4 ed eventualmente potr\u00e0 poi effettuare Axg5, magari sostenuta da Cf3 guadagnando cos\u00ec spazio ai danni del Nero."}
{"id": "446617", "revid": "93556", "url": "https://it.wikipedia.org/wiki?curid=446617", "title": "\u00c1gota Krist\u00f3f", "text": "Come autrice, si \u00e8 espressa quasi esclusivamente in francese, la sua seconda lingua, che non riuscir\u00e0 mai a padroneggiare pienamente e senza errori, una circostanza che, nella narrazione autobiografica, port\u00f2 la scrittrice a definire se stessa come un'\u00abanalfabeta\u00bb.\nBiografia.\n\u00c1gota Krist\u00f3f nacque il 30 ottobre 1935 a Csikv\u00e1nd, un villaggio dell'Ungheria \"privo di stazione, di elettricit\u00e0, di acqua corrente, di telefono\". A 4 anni impara a leggere correttamente e a 14 a scrivere le sue prime poesie e le sue prime pi\u00e8ce teatrali, mentre in et\u00e0 adolescenziale viene mandata in un collegio di sole ragazze. Nel 1956, in seguito all'intervento in Ungheria dell'Armata Rossa per soffocare la rivolta popolare contro l'invasione sovietica, fugge con il marito e la figlia in Svizzera e si stabilisce a Neuch\u00e2tel, dove vivr\u00e0 fino alla morte. Non perdoner\u00e0 mai al marito la decisione di allora, presa per paura di essere arrestato dai sovietici, tanto che in una intervista dir\u00e0: \u00abDue anni di galera in Urss erano probabilmente meglio di cinque anni di fabbrica in Svizzera\u00bb. \u00c8 sepolta a K\u00f6szeg nel principato di Vas in Ungheria.\nA Neuch\u00e2tel \u00c1gota Krist\u00f3f impara il francese, che adotter\u00e0 per la sua scrittura letteraria. Raggiunge il successo internazionale nel 1987, con la pubblicazione de \"Le grand cahier\" (\"Il grande quaderno\"), che viene eletto \"Livre Europ\u00e9en\". \"Le grand cahier\" confluir\u00e0, insieme a \"La preuve\" (\"La prova\") e \"Le troisi\u00e8me mensonge\" (\"La terza menzogna\"), nella \"Trilogie\" (\"Trilogia della citt\u00e0 di K.\"), il riconosciuto capolavoro letterario di \u00c1gota Krist\u00f3f, stampato in oltre 30 paesi. I personaggi dei racconti di Krist\u00f3f sono spesso segnati dalla condizione esistenziale dell'\"erranza\", l'impossibilit\u00e0 di riattingere ai luoghi delle proprie origini."}
{"id": "446637", "revid": "84184", "url": "https://it.wikipedia.org/wiki?curid=446637", "title": "Videoarte", "text": "La videoarte \u2013 in inglese \"video art\" \u2013 \u00e8 un linguaggio artistico basato sulla creazione e riproduzione di immagini in movimento mediante strumentazioni video.\nDescrizione.\nNascita del termine.\nIl termine videoarte (coniato dal mercato dell'arte newyorkese) segue cronologicamente la definizione di Nam June Paik (tra i pionieri, assieme ai Vasulka e a Godfrey Reggio, della prima epoca della videoarte), che intitolava una sua personale del 1968 a New York \"Electronic Art\", dando una prima definizione di utilizzo del mezzo video, in particolare in questo caso corrispondente all'uso di televisori.\nOrigine di questa forma espressiva.\nNel 1958 Wolf Vostell realizz\u00f2 \"Das schwarze Zimmer\", una installazione che incorporava un televisore e nel 1963 realizz\u00f2 \"6 TV D\u00e9-coll/age\" una installazione che incorporava 6 televisori nella Smolin Gallery di New York e realizz\u00f2 il video \"Sun in your head\".\nPossiamo identificare nella seconda met\u00e0 degli anni sessanta il momento della nascita della videoarte. Nel 1963 Nam June Paik realizza Exposition of Music-Electronic Television, considerato oggi il primo atto concreto di pratica della videoarte. La svolta decisiva e il riconoscimento ufficiale di questa nuova sperimentazione artistica \u00e8 comunque nel 1968 con la mostra curata da Pontus Hulten al MOMA di New York \"The machine as seen at the end of the mechanical age\" che segna il passaggio dall'epoca della macchina a quella della tecnologia. In questa mostra Nam June Paik utilizza per la prima volta un primitivo videoregistratore e nello stesso anno, dall'altra parte dell'oceano, all'Institute of Contemporary Art di Londra Jasia Reichardt realizza il progetto espositivo \"Cybernetic serendipity\" insieme ad un esperto di tecnologia ed uno di musica: i visitatori vengono avvertiti che non avrebbero capito con facilit\u00e0 se le opere erano state realizzate da un artista o da uno scienziato. Il binomio arte e tecnologia \u00e8 stato incalzante fin dall'inizio, se pensiamo che nel gennaio del 1969, all'Armory di New York, viene organizzata la serie di eventi \"9 evenings\" dal gruppo di artisti Eat\u00a0\u2013 Experiments in art and technology, che ha iniziato a riunirsi gi\u00e0 nel 1966.\nTecnologie della videoarte oggi.\nAttualmente lo sviluppo della tecnologia, cui \u00e8 legata questa forma di espressione, rende particolarmente vivace la produzione nel campo della videoarte, che in modo esteso si avvale di ogni tipo di piattaforma e di supporto disponibile: basti pensare all'utilizzo di schermi al plasma e LCD, di proiezioni sempre pi\u00f9 luminose e di supporti digitali, del personal computer, del web, dei minischermi LCD di cui sono muniti gli smartphones, fino alle possibilit\u00e0 date dalle nuove tecnologie HD, con evoluzioni in direzione di una qualit\u00e0 sempre maggiore.\nLa stretta interazione tra arte e scienza/tecnologia ha imposto specifici parametri di fruizione rispetto all'arte tradizionale e riaperto la riflessione sull'incontro tra produzione creativa e processo tecnologico, che Walter Benjamin aveva individuato in \"L'opera d'arte nell'epoca della sua riproducibilit\u00e0 tecnica\", del 1936, con riferimento alla fotografia e alla questione dell'originalit\u00e0 delle opere fotografiche prodotte in pi\u00f9 esemplari. La problematica \u00e8 condotta alle estreme conseguenze dalla riproducibilit\u00e0 totale dell'opera digitale, in cui le copie sono identiche all'originale e possono essere modificate.\nUna nuova idea di fruizione.\nLontana da un utilizzo passivo del mezzo tecnologico, la videoarte si serve del \"medium\" per precise finalit\u00e0 comunicative e non si ferma ad una pura documentazione della realt\u00e0. La sua capacit\u00e0 di intervenire sul reale e sulla sua percezione si traduce nella messa in discussione della posizione dello spettatore. Questo avviene in particolare nelle opere interattive. Ne sono un esempio l'installazione \"Videoplace\" dei primi anni settanta di Myron Krueger che riproduceva col colore su un monitor i movimenti dello spettatore, e l'intervento a circuito chiuso di Dan Graham che in una sua mostra riprendeva il pubblico e lo mostrava nella sala successiva. In questo caso, soggetto e fruitore corrispondono, come del resto avviene con la Tv, che rimanda alla societ\u00e0 le immagini della societ\u00e0 stessa. Questo meccanismo autoreferenziale \u00e8 stato anticipato e sintetizzato perfettamente da Nam June Paik nell'opera del 1974 \"Tv Buddha\" in cui una statua della divinit\u00e0 osserva la propria immagine ripresa e trasmessa nella TV che sta di fronte. La videoarte ha, infatti, in pi\u00f9 occasioni messo in discussione i meccanismi televisivi che si avvalgono dei medesimi mezzi tecnologici, ma solo in rari casi la videoarte \u00e8 riuscita a raggiungere, con questo punto di vista critico, la diffusione propria della televisione: \u00e8 riuscito a farlo ad esempio Jan Dibbets che ha sostituito per alcuni istanti le trasmissioni con l'immagine di un fuoco, di un'intimit\u00e0 domestica che solitamente lo spettatore perde guardando la TV.\nVariet\u00e0 delle forme espressive.\nLa videoarte si articola in molteplici forme espressive, che vanno dalla registrazione di azioni e performance (videoperformance), a strutture complesse multimediali, come:\nLa videoarte tra le arti.\nLa concomitanza tra l'avvento del video e un clima di attivismo e agitazione sociale assicura al mezzo un inizio esplosivo. Negli anni sessanta, il video mette in discussione l'oggetto artistico ancora pi\u00f9 drasticamente di quanto facciano forme d'arte come l'happening o la performance. Un fattore comune di queste esperienze consiste nella cosiddetta \"dematerializzazione\" dell'oggetto artistico, la possibilit\u00e0 di un'arte fondata sul tempo anzich\u00e9 sullo spazio, presagio delle Avanguardie Storiche (si pensi alla quarta dimensione di Picasso o all'attenzione dei Futuristi per la radio e il cinematografo). \nRapporto ambiguo intrattiene poi la videoarte con la televisione, alla quale \u00e8 legata dalla medesima tecnologia. \"VT is not TV\", il videotape non \u00e8 televisione, si rimarcava negli anni sessanta ma con il tempo i videoartisti cominciano a nutrire la speranza di diffondere le proprie ricerche sul mezzo di comunicazione di massa per eccellenza. Parimenti, le forme televisive \"entrano\" nella videoarte attraverso la pratica del Found footage (letteralmente, \"pellicola ritrovata\"). La ristrutturazione delle immagini televisive crea dei messaggi divertenti e sovversivi, come dimostra l'esempio italiano di \"Blob\". Del film d'artista, invece, la videoarte rappresenta l'erede ideale. La maggiore accessibilit\u00e0 (tecnica ed economica) del video rispetto alla tecnologia cinematografica ha reso quest'ultimo il mezzo privilegiato per la sperimentazione. Una delle caratteristiche fondamentali di questa duttilit\u00e0 \u00e8 il particolare rapporto del video con la dimensione sonora. \nA differenza del cinema, nato muto accompagnato da un'orchestra in carne e ossa, nel video i suoni provengono dalla stessa sorgente, sono entrambi tensioni e frequenze. Particolarit\u00e0 che i primi videoartisti, provenienti in larga parte dal mondo della musica (v. Paik, Vostell, Viola), non hanno mancato di sottolineare nella loro pratica. In \"Violin Power\" opera del 1978, ad esempio, Steina Vasulka genera con la sua musica distorsioni nell'immagine trasformando il suo violino \u00abin una macchina per la ri-presa e la trasformazione - emotiva e fisica - della realt\u00e0\u00bb (Marco Maria Gazzano).\nCentri di produzione italiani.\nPer quanto riguarda i primi sviluppi della videoarte, anche se da molti storici \u00e8 stato ignorato o dimenticato, in Italia sorsero ben presto importanti centri di produzione, di rilievo internazionale, in cui iniziarono ad operare alcuni di quelli che sono ora riconosciuti come i maggiori esponenti storici della videoarte. In particolare: la Galleria del Cavallino, a Venezia, diretta da Paolo e Gabriella Cardazzo, dal 1972 al 1979 ha prodotto video di artisti che operavano costantemente con la galleria, come Claudio Ambrosini, Vincenzo Agnetti, Marina Abramovic, Stephen Partridge; il Centro Video Arte di Palazzo dei Diamanti, a Ferrara, diretto da Lola Bonora poi da Carlo Ansaloni, ed attivo dal 1972 al 1994 con finanziamenti pubblici, ove tra gli altri fecero i loro primi video Fabrizio Plessi, Ricci Lucchi e Yanikian, Cristina Kubisch; art/tapes/ 22, a Firenze, operativo tra il 1973 ed il 1976, diretto da Maria Gloria Bicocchi, ove si produssero video di artisti locali come Ketty La Rocca e Maurizio Nannucci ed ove un giovanissimo Bill Viola inizi\u00f2 a lavorare come tecnico alle riprese. Notevole importanza ha avuto anche la collezione di videotape di Luciano Giaccari, che tra le sue varie iniziative, nel progetto \"Televisione come memoria\", del 1968, ha documentato in tempo reale le 24 ore di \"Non stop teather\", manifestazione da lui organizzata a Varese.\nEsponenti.\nTra i maggiori pionieri ed esponenti della videoarte internazionale ricordiamo, Nam June Paik, Wolf Vostell, Peter Campus, Bill Viola, Robert Cahen, Bruce Nauman, Laurie Anderson, Dara Birnbaum, Marina Abramovi\u0107, Fabrizio Plessi, Vito Acconci. \nDalla fine degli anni 90 ad oggi il video si \u00e8 affermato come medium trasversale e la produzione \u00e8 molto vasta. Nel variegato panorama italiano e internazionale ne citiamo alcuni attivi da quegli anni: Francesco Vezzoli, Vanessa Beecroft, Stefano Cagol, Shirin Neshat, Pipilotti Rist, Gary Hill. "}
{"id": "446647", "revid": "1305772", "url": "https://it.wikipedia.org/wiki?curid=446647", "title": "Romolo Liberale", "text": "Biografia.\nGiornalista, scrittore, poeta nato a San Benedetto dei Marsi (AQ) il 1\u00ba febbraio 1922.\nCresciuto nell'ambiente antifascista di San Benedetto dei Marsi grazie alle frequentazioni e alle conversazioni con l'anarchico Francesco De Rubeis e con il rivoluzionario Francesco Ippoliti, (detto \"i medichitt\") medico del paese. Anarchico fino alla liberazione e successivamente iscritto al PCI. Bracciante agricolo e apprendista presso la bottega di un fabbro che lo avvia come fonditore in una officina romana. Dopo il servizio militare torna a San Benedetto dove diviene segretario della sezione comunista e consigliere comunale. Inizia a collaborare con il quotidiano l'Unit\u00e0. In seguito diviene segretario provinciale della Federbraccianti e negli anni successivi diviene segretario della CGIL di Sulmona. Durante le lotte del Fucino del 1950 organizza e guida cortei di manifestanti conoscendo arresti e detenzione in carcere.\nNel 1952 esce il suo primo libro di poesie \"Ce vo ne munne gnove\" a cui seguiranno molti altri libri di poesia e saggi. Negli anni a seguire diventa presidente e membro del direttivo nazionale dell'Alleanza contadini e segretario della CGIL di Avezzano. Con la nascita del Consorzio Nazionale Bieticoltori diventa presidente del Consorzio Bieticoltori del Fucino e guida la lotta per i diritti dei contadini durante la quale viene nuovamente arrestato. Consigliere provinciale del PCI per numerose legislature ed anche presidente del comitato pro-Palestina della Marsica. Responsabile stampa del gruppo consigliare regionale del PCI fino al pensionamento. Durante la vita politica ha ricoperto altri diversi incarichi a livello regionale e nazionale.\nUna volta in pensione si \u00e8 dedicato totalmente all'attivit\u00e0 culturale occupandosi di critica d'arte, allestimento di mostre per i pi\u00f9 importanti pittori italiani ed edizioni di varie cartelle di grafica. Ha collaborato con il teatro \"Il Lanciavicchio\" di Avezzano che ha rappresentato alcuni suoi testi. Nella sua vita ha scritto per numerosi quotidiani e riviste nazionali e locali ed in particolare per il quotidiano abruzzese Il Centro. Tra i suoi incarichi quello di direttore della biblioteca comunale di San Benedetto dei Marsi, presidente del centro studi \"Ignazio Silone\" di Pescina e socio dell'Istituto Abruzzese per la Storia della Resistenza e dell'Italia contemporanea. Il suo ultimo incarico \u00e8 stato quello di presidente del Centro Studi Marsicani di Avezzano.\nEredit\u00e0 culturale.\nNel 2015 l'associazione \"Presenza Culturale\" ha istituito il premio nazionale di poesia intitolato a Romolo Liberale la cui premiazione si svolge presso il liceo classico \"Alessandro Torlonia\" di Avezzano.\nNel 2016 il comune di Avezzano ha intitolato un largo di piazza Torlonia al letterato."}
{"id": "446649", "revid": "782150", "url": "https://it.wikipedia.org/wiki?curid=446649", "title": "Sposa di Ges\u00f9", "text": "I vangeli canonici non fanno alcuna menzione di una sposa di Ges\u00f9; pertanto, le chiese cristiane, cattolica, ortodossa, e la maggioranza di quelle evangeliche, credono fermamente che egli sia vissuto celibe per tutta la vita.\nTale opinione \u00e8 sostenuta dalla maggioranza degli storici, bench\u00e9 alcuni di essi ritengano, invece, che egli dovesse essere sposato, come era costume per gli ebrei del suo tempo, seppur con alcune eccezioni, quali i maestri esseni e alcuni predicatori.\nIl celibato di Ges\u00f9.\nAll'epoca di Ges\u00f9, era molto raro per un Ebreo maschio essere celibe, poich\u00e9 il fatto poteva essere considerato come una trasgressione della prima \"mitzvah\" (comandamento divino), \"sii fruttuoso e moltiplicati\", e ci\u00f2 \u00e8 pressoch\u00e9 impensabile, nella tradizione ebraica, per un rabbi o maestro, come Ges\u00f9 \u00e8 chiamato nei Vangeli in alcune circostanze.\nI vangeli canonici non parlano esplicitamente n\u00e9 del celibato n\u00e9 di un matrimonio di Ges\u00f9 e tale silenzio viene interpretato in modi opposti. Da un lato si afferma che, se Ges\u00f9 fosse stato sposato gli evangelisti non avrebbero avuto nessun motivo per tacere la presenza di una moglie. D'altro canto, il suo celibato, essendo una situazione non comune, avrebbe dovuto essere menzionato e spiegato. Da notare che tuttavia questa spiegazione anche nel caso di san Giovanni Battista o di san Paolo.\nConsiderazioni teologiche.\nLa Chiesa come sposa.\nDiversi autori cristiani sostengono che la vera sposa di Cristo \u00e8 la Chiesa. Tale immagine \u00e8 stata sviluppata in primo luogo da san Paolo negli scritti che entrarono a far parte del Nuovo Testamento e fu poi sviluppata dai Padri della Chiesa, tra cui Sant'Ireneo di Lione e altri.\nGes\u00f9 viene considerato, in senso mistico, il secondo Adamo: dal fianco del primo Adamo venne generata la sposa Eva mentre egli dormiva, cos\u00ec come da Cristo morto sulla Croce (addormentato) venne generata la Chiesa, sua sposa. Nell'esegesi anagogica medioevale cristiana, infatti, il sangue e l'acqua che sgorgarono dal costato di Cristo quando fu trafitto sulla croce rappresentano la Chiesa con i simboli dell'acqua del battesimo e del vino della nuova alleanza.\nNaturalmente tale interpretazione mistica perderebbe di valore qualora Ges\u00f9 fosse stato normalmente sposato.\nMaria Maddalena come sposa.\nNel c. 32 e nel c. 55 dello gnostico \"Vangelo secondo Filippo\", databile al pi\u00f9 presto alla seconda met\u00e0 del II secolo, \u00e8 accennato l'amore tra Ges\u00f9 e Maria Maddalena. Entrambi sono descritti come l'incarnazione di eoni divini (Soter e Sofia), e dalla loro unione sono derivati gli angeli. \nIl \"bacio sulla bocca\" citato al c. 55 \u00e8 tuttavia un segno rituale comune anche agli altri personaggi perch\u00e9 \u00abil Logos viene da quel luogo, egli nutre dalla sua bocca e sar\u00e0 perfetto. Il perfetto, infatti, concepisce e genera per mezzo di un bacio. \u00c8 per questo che noi ci baciamo l'un l'altro. Noi siamo fecondi della grazia che \u00e8 in ognuno di noi\u00bb.\nSecondo i teologi cristiani il senso dei passi dunque non \u00e8 storico ma va inteso all'interno dell'elaborata teologia gnostica.\nMaria Maddalena \u00e8 rappresentata nei Vangeli canonici come un personaggio importante: la sua presenza alla Crocifissione e nella successiva visita alla tomba hanno fatto ipotizzare che il suo ruolo particolare derivasse dall'essere la vedova, mentre potrebbe semplicemente trattarsi di una seguace che gli era stata molto vicina e che si era assunta il compito di occuparsene insieme alla madre Maria.\nIl culto della santa, particolarmente diffuso in Francia, \u00e8 connesso con la tradizione secondo cui avrebbe vissuto in Provenza dopo avere lasciato la Palestina; per alcuni, sarebbe un resto tangibile dell'importanza che le venne attribuita come progenitrice della dinastia reale. Vi sono chiese in suo onore a Rennes-le-Ch\u00e2teau, a Saint-Maximin-la-Sainte-Baume, con la sua cripta, e le \u00e8 dedicata la Basilica di V\u00e9zelay.\nMa il culto della Maddalena non \u00e8 una prerogativa esclusiva della Francia, come dimostra l'esistenza di molti edifici a lei dedicati anche in Italia, (tra i quali: chiesa parrocchiale dell'isola della Maddalena, chiesa arcipretale di Longare, la chiesa parrocchiale di Bordighera, duomo di Desenzano, la chiesa di Maria Maddalena a Cremona, la chiesa di Maria Maddalena a Tavola, chiesa Maria Maddalena a Mola di Bari - piazza XX Settembre).\nIl manoscritto copto.\nNel 2012, una studiosa dell'Universit\u00e0 Harvard, Karen L. King, ha annunciato l'esistenza di un frammento di manoscritto copto, databile al IV secolo, con accenni a una presunta moglie di Ges\u00f9.. Si tratta di un reperto rinvenuto sul mercato antiquario e che, di conseguenza, non essendo frutto di una scoperta scientifica, \u00e8 privo di un contesto archeologico. Il frammento riporta, in traduzione copta, frasi di un dialogo intrattenuto da Ges\u00f9 con i discepoli a proposito di un personaggio femminile, Maria, \"ta-hime\" - forma rara di \"ta-shime\", corrispondente in copto all'italiano \u201cdonna\u201d, o \u201cmoglie\u201d.\nKing ha affermato trattarsi di un frammento risalente al IV secolo, ma che il testo greco alla base della traduzione copta sarebbe ancora pi\u00f9 antico, forse composto attorno al II secolo. A proposito del valore storico, tuttavia, la studiosa ha aggiunto che esso \u00e8 da considerarsi solo come la un testimone di ambienti in cui si dibatteva della condizione coniugale di Ges\u00f9, dato che affermazioni riguardo allo stato coniugale di Ges\u00f9 nacquero per la prima volta un secolo dopo la morte del Cristo, nel contesto delle controversie intracristiane. King ha anche affermato che la deriva giornalistica della notizia ha trasformato espressioni che esprimono l'intimit\u00e0 e la consustanzialit\u00e0 spirituale tra il Salvatore e i suoi discepoli, consuete nei testi gnostici, nell'affermazione di una presunta condizione coniugale di Ges\u00f9.\nLo stesso sito che l'Universit\u00e0 Harvard dedica a tale ricerca, riporta, inoltre che il frammento non costituisce evidenza alcuna che Ges\u00f9 fosse sposato.\nDiscendenza.\nNel saggio \"Il santo Graal\", edito nel 1982, Baigent, Leigh e Lincoln ipotizzarono una discendenza dei Merovingi da Ges\u00f9, ispirandosi ad una leggenda medievale resa popolare da Jacopo da Varazze nella \"Legenda Aurea\", che narrava lo sbarco di Maria Maddalena in Francia, accompagnata da altre donne citate nei Vangeli. Secondo gli autori del saggio, Maria Maddalena sarebbe stata sposata con Ges\u00f9 e avrebbe avuto un figlio da lui; dopo la crocifissione, sarebbe fuggita dalla Palestina insieme al figlio su una barca, approdando in Provenza e risalendo il Rodano fino a raggiungere il popolo dei Franchi, che non sarebbero stati altro che la trib\u00f9 ebraica di Beniamino dispersa nella diaspora.\nLe uniche fonti citate dagli autori sono \"Les dossiers secrets\" del Priorato di Sion, una serie di documenti dattiloscritti depositati presso la \"Biblioth\u00e8que Nationale\" di Parigi negli anni '60. Questi testi contengono complicate linee di discendenza ed elenchi di presunti Gran Maestri del Priorato, descritti come i custodi del vero segreto del Graal, ma le ultime ricerche hanno confermato essere stati inventati da Pierre Plantard per millantare una propria discendenza nobiliare dai Merovingi.\nLa tesi ha ispirato un romanzo del 2003, \"Il codice da Vinci\" di Dan Brown, che riprende l'antica leggenda ed ipotizza che il Graal non sarebbe altro che il \"sang real\" ovvero il sangue regale che caratterizza questa stirpe."}
{"id": "446661", "revid": "14002", "url": "https://it.wikipedia.org/wiki?curid=446661", "title": "Moglie di Ges\u00f9", "text": ""}
{"id": "446664", "revid": "709565", "url": "https://it.wikipedia.org/wiki?curid=446664", "title": "Difesa Nimzowitsch", "text": "La difesa Nimzowitsch \u00e8 l'apertura scacchistica caratterizzata dalle mosse:\nAnalisi.\nCon questa mossa il Nero cerca di creare pressione sul punto d4, anche se solitamente senza particolari problemi per il Bianco. Considerata dubbia dalla teoria, fu di rado usata anche dal suo creatore. Le risposte a disposizione del Bianco sono varie. Con 2.Cf3 si rientrer\u00e0 in qualche variante pi\u00f9 comune delle aperture. Se invece il Bianco prosegue con 2.d4, al Nero si prospettano due mosse: 2\u2026d5 e 2\u2026e5. La prima porta, a gioco corretto, il Bianco ad un notevole vantaggio di spazio e sviluppo con la sequenza principale dettata da:\ncui segue lo sviluppo armonioso dei pezzi bianchi ed una molto meno armoniosa difesa nera.\nA 2\u2026e5 il Bianco pu\u00f2 replicare con 3.dxe5 seguita da Cf3 e, dopo la battaglia al centro, il Bianco si ritrover\u00e0 una volta di pi\u00f9 in vantaggio di spazio."}
{"id": "446666", "revid": "767487", "url": "https://it.wikipedia.org/wiki?curid=446666", "title": "Down (gruppo musicale)", "text": "I Down sono un supergruppo statunitense formatosi nel 1991 a New Orleans da componenti delle band heavy metal Pantera, Corrosion of Conformity, Crowbar e Eyehategod.\nStoria del gruppo.\nLe origini (1991-1994).\nLa prima formazione della band, al 1991, comprendeva Phil Anselmo (voce, Pantera), Pepper Keenan (chitarra, Corrosion of Conformity), Kirk Windstein (chitarra, Crowbar) e Jimmy Bower (batteria, Crowbar e Eyehategod). I quattro avevano in comune l'amore per i Black Sabbath, per il doom metal, per l'hardcore punk e per la loro citt\u00e0, New Orleans. A essi si aggiunger\u00e0 successivamente il bassista Todd Strange (Crowbar).\nDalle prime jam nate quasi per caso, i cinque si trovarono a scrivere riff e melodie che stavano piano piano prendendo corpo in canzoni vere e proprie. Un primo demo venne registrato in cassetta e inizi\u00f2 a circolare quasi clandestinamente; sul nastro non c'erano scritti i nomi dei componenti e questo contribu\u00ec ad alimentare la nascita di piccole leggende al riguardo. Pepper Keenan ha dichiarato, per esempio, che gli capit\u00f2 di vedere, durante un concerto dei Corrosion of Conformity in Scandinavia, un ragazzo con un cartello con il logo dei Down e la scritta \"So chi siete\".\nIl primo album \"NOLA\" (1995-2001).\nA seguire il demo fu l'album \"NOLA\", nel 1995. Registrato presso gli Ultrasonic Studios di New Orleans, fu prodotto dagli stessi Down con Matt Thomas. I tredici brani dell'album sono un misto tra riff sabbathiani, sonorit\u00e0 sudiste mutuate da gruppi come i Lynyrd Skynyrd, e digressioni acid rock. Le diverse influenze dei componenti apportano elementi stoner e sludge, rendendo quindi il sound dei Down un mix assolutamente unico. Le tematiche variano tra inni alla marijuana (\"Hail The Leaf\", \"Bury Me in Smoke\") e argomenti intimi come le delusioni e la rabbia (\"Stone the Crow\"); i testi furono tutti scritti da Phil Anselmo, con uno stile che ricorda quello che \u00e8 poi comparso sull'album \"The Great Southern Trendkill\" dei Pantera (1996).\nIl disco, senza alcuna promozione, senza nessun tour (fino al 2002 i Down avevano all'attivo solamente tredici concerti) e grazie solo al passaparola dei fan, vendette quasi cinquecentomila copie, una cifra che nemmeno i protagonisti avevano immaginato. A produrre un tale successo sono stati quindi i fan, che si sono occupati di spargere il pi\u00f9 possibile la voce; un pubblico cos\u00ec accanito non poteva non essere amato e riconosciuto dalla band, che ha quindi coniato il nome \"Brotherhood of Eternal Sleep\", accorciato in \"BROES\" (fratelli).\nDopo una breve serie di concerti, il gruppo si prese in una lunga pausa, dovuta agli impegni dei componenti nelle rispettive band. L'unico avvenimento degno di nota fu l'ingresso, nel 1999, di Rex Brown (basso, Pantera), che sostitu\u00ec Todd Strange. Brown \u00e8 originario del Texas e spezz\u00f2 cos\u00ec la presenza di soli nativi di New Orleans nella band.\n\"A Bustle in Your Hedgerow\" (2002-2005).\nNel 2002 i Down tornarono finalmente a far parlare di s\u00e9, semplicemente pubblicando il secondo disco. I cinque musicisti si rinchiusero per due settimane in un granaio all'interno di una propriet\u00e0 di Phil Anselmo, nel sud della Louisiana. Il novello studio di registrazione venne battezzato \"Nodferatu's Lair\" e divent\u00f2 la sede per infinite jam session e per la nascita di \"\". Il titolo dell'album \u00e8 tratto da un verso di \"Stairway to Heaven\" dei Led Zeppelin e rende bene l'idea di quali saranno le atmosfere del nuovo lavoro: pi\u00f9 melodia, arrangiamenti pi\u00f9 curati (compresa la comparsa di un organo Hammond in \"Stained Glass Cross\") e la voce di Anselmo a tessere melodie disperate.\nA seguito della pubblicazione, part\u00ec il primo tour della band, che tocc\u00f2 diverse citt\u00e0 degli Stati Uniti e del Canada durante il 2002. Una volta concluso il tour, il gruppo torn\u00f2 di nuovo inattivo e diversi avvenimenti fecero pensare a uno sciogliemento definitivo. In particolare le condizioni fisiche di Anselmo, minate da droghe e gravi problemi alla spina dorsale e la morte di Dimebag Darrell, chitarrista dei Pantera, avvenuta per mano di un folle che gli spar\u00f2 sul palco l'8 dicembre 2004, sembrano porre la parola \"fine\" all'avventura dei Down. Anselmo \u00e8 infatti devastato dalla morte del proprio amico e afferma in un comunicato rilasciato nei giorni dopo la strage che non ha intenzione di tornare sulle scene per un certo periodo.\n\"Over the Under\" (2006-2010).\nA met\u00e0 del 2006 la band annunci\u00f2 di aver ripreso a lavorare insieme ad un nuovo disco. Nei mesi di maggio e giugno dello stesso anno i Down organizzarono un tour in Europa, che tocc\u00f2 Germania, Inghilterra, Irlanda, Francia, la Scandinavia e anche l'Italia. Una volta tornati in patria, i Down cominciarono a lavorare alla stesura del nuovo album. Nei primi mesi del 2007 parteciparono come supporto al tour canadese degli Heaven &amp; Hell; dopo appena un concerto la band \u00e8 stata costretta a cancellare alcune date a causa della perdita della voce da parte di Anselmo. Per la prima volta nella sua carriera, il cantante \u00e8 costretto a saltare delle esibizioni. Rientrati da questo tour, i Down hanno continuato le lavorazioni del disco, per poi ripartire per l'Australia, ancora una volta di supporto agli Heaven &amp; Hell. Il 25 settembre del 2007 \u00e8 uscito il terzo lavoro della band statunitense, dal titolo \"\". Tutti gli ultimi mesi del 2007 sono stati occupati da un lungo tour nordamericano. Il gruppo \u00e8 tornato in Europa nel 2008, in varie tappe che hanno toccato anche l'Italia il 22 aprile all'Alcatraz di Milano, e il 22 luglio all'Arena Parco Nord di Bologna, dove i Down hanno tenuto un concerto insieme a The Sword e Metallica. Nel 2009 hanno partecipato al Gods of Metal insieme a Slipknot, Blind Guardian, Carcass ed altri. Nell'ottobre 2010, \u00e8 stato pubblicato l'album dal vivo \"Diary of a Mad Band\", che documenta il tour europeo del 2006 con performance dal vivo e immagini dietro le quinte.\n\"Down IV\" (2011-presente).\nSecondo le dichiarazioni rilasciate nel 2011 dal chitarrista Pepper Keenan, la band \u00e8 rientrata in studio per lavorare al quarto album. Intanto, nelle esibizioni dal vivo il bassista Rex Brown viene sostituito da Patrick Bruders in quanto \u00abimpegnato in altri affari\u00bb, come spiegato da Keenan. Il 22 giugno viene annunciata l'entrata ufficiale nella band di Bruders, e che Brown non far\u00e0 pi\u00f9 ritorno nella formazione dei Down. Il gruppo decide di pubblicare in due differenti periodi il nuovo album, ed \u00e8 cos\u00ec che gli EP \"\" e \"Down IV - Part II\" vengono rispettivamente pubblicati nel 2012 e nel 2014. Nel periodo intercorrente tra le registrazioni per il primo e per il secondo EP, il chitarrista Kirk Windstein esce dal gruppo, venendo sostituito da Bobby Landgraf. Far\u00e0 ritorno nel 2019."}
{"id": "446677", "revid": "105600019", "url": "https://it.wikipedia.org/wiki?curid=446677", "title": "Identificatore", "text": "Gli identificatori (ID) sono simboli (\"token\" lessicali) aventi la funzione di individuare un insieme di dati (o entit\u00e0). Il concetto e la funzione sono analoghi a quelli del nome di persona. Gli identificatori sono usati estensivamente in tutti i sistemi che elaborano informazioni. Dare un nome alle entit\u00e0 rende possibile riferirsi ad esse, il che \u00e8 essenziale per ogni tipo di processo.\nGli identificatori nei linguaggi di programmazione.\nIn informatica, gli identificatori sono token testuali (altres\u00ec chiamati simboli) che danno un nome alle entit\u00e0 di un linguaggio. Nei linguaggi di programmazione, esempi di tali entit\u00e0 sono le variabili, i tipi, le etichette, le funzioni, ecc...\nI linguaggi di programmazione normalmente pongono delle restrizioni su come possa essere un identificatore. Per esempio, in C++, una restrizione \u00e8 quella che gli identificatori devono essere composti soltanto da lettere, numeri o underscore.\nNei linguaggi di programmazione compilati, gli identificatori sono delle entit\u00e0 esistenti soltanto a compile-time. In altre parole, a run-time il programma compilato opera in termini di indirizzi di memoria e offset, mentre i nomi degli identificatori non sono pi\u00f9 presenti o utilizzati.\nNei linguaggi interpretati gli identificatori sono spesso disponibili a run-time, talvolta persino come oggetti first-class, che possono essere tranquillamente manipolati.\nCompilatori ed interpreti normalmente non associano un significato allo specifico identificatore scelto per una entit\u00e0, fermo restando che esso rimanga unico in un certo contesto. In ogni caso, ci sono delle eccezioni. Ad esempio:"}
{"id": "446682", "revid": "782150", "url": "https://it.wikipedia.org/wiki?curid=446682", "title": "Rete 2", "text": ""}
{"id": "446701", "revid": "124586172", "url": "https://it.wikipedia.org/wiki?curid=446701", "title": "Distretto di Val-de-Travers", "text": "Il distretto di Val-de-Travers \u00e8 un distretto del Canton Neuch\u00e2tel, in Svizzera. Confina con i distretti di Le Locle a nord, di Boudry a est, con il Canton Vaud (distretto del Jura-Nord vaudois) a sud e con la Francia (dipartimento del Doubs in Borgogna-Franca Contea) a ovest. Il capoluogo \u00e8 M\u00f4tiers.\nSuddivisioni.\nAmministrativamente \u00e8 diviso in 3 comuni:"}
{"id": "446738", "revid": "254059", "url": "https://it.wikipedia.org/wiki?curid=446738", "title": "Distretto di Le Locle", "text": "Il distretto di Le Locle \u00e8 un distretto del Canton Neuch\u00e2tel, in Svizzera. Confina con i distretti di La Chaux-de-Fonds a nord-est, di Val-de-Ruz a est, di Boudry a sud-est, di Val-de-Travers a sud e con la Francia (dipartimento del Doubs in Borgogna-Franca Contea) a nord. Il capoluogo \u00e8 Le Locle.\nSuddivisioni.\nAmministrativamente \u00e8 diviso in 7 comuni:"}
{"id": "446780", "revid": "466539", "url": "https://it.wikipedia.org/wiki?curid=446780", "title": "Ravi Shankar", "text": "Biografia.\nVirtuoso del sitar, divenne noto al mondo per aver partecipato a molti concerti (tra cui il festival di Monterey nel 1967 e Woodstock nel 1969), coi come al Concerto per il Bangladesh del 1971. Compositore, maestro e scrittore, fu membro onorario dell'American Academy of Arts and Letters ed ottenne due Grammy.\nFu George Harrison, con cui collabor\u00f2 negli anni settanta, a dargli il nomignolo di \"Godfather\", durante un'intervista (\"Ravi Shankar is the Godfather of World Music\"). Nel 1961 avvenne la premi\u00e8re a Nuova Delhi di \"Samanya Kshati\", balletto di sua composizione e soggetto dello stesso Shankar.\nVita privata.\nShankar ebbe due figlie divenute famose: con la cantante Sue Jones ebbe Norah Jones, nata nel 1979; da un'altra relazione nacque Anoushka Shankar, di due anni pi\u00f9 giovane di Norah Jones, cantante e musicista anche lei, che inoltre si occupa attivamente del Ravi Shankar Centre, in India. Ebbe anche altri figli da precedenti relazioni, nati a partire dal 1942.\nFondazione.\nLa \"Ravi Shankar foundation\" \u00e8 stata costituita nel 1997 e cura celebrazioni negli anniversari della vita dell'artista, oltre a rendere note alcune delle sue registrazioni inedite conservate nell'archivio della famiglia ."}
{"id": "446783", "revid": "767487", "url": "https://it.wikipedia.org/wiki?curid=446783", "title": "Fresens", "text": "Fresens (toponimo francese) \u00e8 un comune svizzero di 222 abitanti del Canton Neuch\u00e2tel, nel distretto di Boudry."}
{"id": "446785", "revid": "118434827", "url": "https://it.wikipedia.org/wiki?curid=446785", "title": "William Walker Atkinson", "text": "Biografia.\nNato da Emily Mittnacht e William C. Atkinson, dopo avere frequentato le scuole pubbliche, pratic\u00f2 la professione forense sino al 1895, quando divenne Procuratore presso il Foro della Pennsylvania. Nel 1889 spos\u00f2 Margaret Forster Black, da cui ebbe due figli.\nIntorno al 1900, a seguito di una grave crisi personale, si avvicin\u00f2 alla scuola di pensiero del New Thought. Tale scuola, allora molto nota, propugnava il raggiungimento di benessere e felicit\u00e0 tramite lo studio delle filosofia e della teologia. Trasferitosi a Chicago, riprese l'attivit\u00e0 di avvocato iniziando nel contempo l'attivit\u00e0 di scrittore, presso l'editore \"Flower &amp; Towne\", legato anch'esso alla scuola del New Thought. In seguito apr\u00ec una propria scuola, la \"Atkinson School of mental science\". \nPrima del 1920 (anno dal quale inizi\u00f2 a firmare i testi con il proprio nome), utilizz\u00f2 numerosi pseudonimi: Theodor Sheldon (con il quale firm\u00f2 \"Vim Culture\", 1913), Magus Incognito, I Tre Iniziati. Il pi\u00f9 noto, tuttavia, \u00e8 quello con il quale firm\u00f2 dal 1900 al 1915 le opere pi\u00f9 importanti, e cio\u00e8 Yogi Ramacharaka; pare che tale pseudonimo sia stato scelto in onore dell'omonimo mentore del proprio Maestro, Baba Bharata. Il primo Ramacharaka, nato nel 1799 in India, profondo conoscitore dei testi conservati nelle biblioteche lamaiste, avrebbe trasmesso a Baba Bharata le conoscenze da essi tratte.\nNel 1920, ritenuti i gruppi aderenti al New Thought troppo settari e poco concreti, usc\u00ec dal movimento e si dedic\u00f2 alla ristrutturazione organica del complesso delle sue opere, aggiornandole e pubblicando nuovi compendi come \"l'Energia mentale\". Mor\u00ec nel 1932, ma alla sua scomparsa \u00e8 legato un episodio enigmatico: nel 1936, e quindi quattro anni dopo la morte, risulta infatti che personalmente provvedette al rinnovo del copyright delle proprie opere. L'episodio non fece che accrescere l'alone di leggenda del personaggio.\nOpere.\nLe sue opere godettero di vasta popolarit\u00e0 anche in Italia, negli anni venti, con edizioni \"Bocca\" e \"Atanor\". Negli anni ottanta le case editrici Fratelli Melita Editori, I Dioscuri e Bastogi pubblicarono la ristampa anastatica di alcune opere, oggi in parte disponibili presso altri editori (Venexia, Giunti-Demetra). I testi di Atkinson manifestano profondit\u00e0 e attualit\u00e0 di pensiero. Con linguaggio piano scevro di compiacimento dialettico, l'autore espone le dottrine pi\u00f9 occulte delle diverse religioni e filosofie. Attraverso una loro rilettura critica, alla luce sia del pensiero pragmatico che di Emerson, Atkinson avvia alla ricerca indipendente di soluzioni a domande perenni: la missione dell'uomo nella storia del mondo e l'intima ragione della sofferenza personale, e vuole rendere prossima una soluzione di radicale letizia. Anche nella lettura critica di un testo occulto ed ermetico come \"La luce sul sentiero\" (sulla cui reale provenienza, peraltro, l'autrice Mabel Collins forn\u00ec di volta in volta diverse versioni), cultura ed afflato umanitario si fondono perfettamente, per poi esprimersi pienamente nelle \"14 lezioni di Filosofia Yoga ed occultismo orientale\". Il suo \"Cristianesimo Mistico\" fu oggetto di attenta disamina nella Chiesa nel periodo conciliare, mentre un best Seller francese degli anni settanta, \"il Terzo Occhio\" (il cui autore si present\u00f2,nel 1956 col nome di Rampa,quale Lama tibetano fuggito all'estero) \u00e8 debitore di intere parti del suo \"La Vita dopo la Morte\". Le emergenze attuali rendono sempre pi\u00f9 moderno il pensiero di Atkinson.\nMolti libri di Atkinson, alias Ramacharaka, in traduzione italiana sono stati pubblicati in specie dalla casa editrice Bocca negli anni 1920-1955, poi dalle edizioni Napoleone negli anni settanta e Bussola negli anni ottanta, dalle edizioni I Dioscuri e dalla Fratelli Melita Editori negli anni novanta, dalla casa editrice Venexia dopo il 2000. I volumi compaiono spesso in ristampe anastatiche. Altre volte sono stati ricomposti o reimpaginati.\nLibri di William Walker Atkinson in traduzione italiana (tra parentesi \u00e8 indicato il nome o lo pseudonimo usato dall'autore) editi da Venexia Editrice sono:\nPer due libri firmati Yogi Ramacharaka cfr. in linea sul sito Superzeko.net:"}
{"id": "446790", "revid": "6923", "url": "https://it.wikipedia.org/wiki?curid=446790", "title": "Yakovlev Yak-15/17", "text": ""}
{"id": "446793", "revid": "729019", "url": "https://it.wikipedia.org/wiki?curid=446793", "title": "Yakovlev Yak-17", "text": "Lo Yakovlev Yak-17 (in caratteri cirillici \u042f\u043a\u043e\u0432\u043b\u0435\u0432 \u042f\u043a-17, nome in codice NATO inizialmente Type 16, poi Feather) era un monomotore a getto da caccia ad ala dritta progettato dall'OKB 115 diretto da Aleksandr Sergeevi\u010d Jakovlev e sviluppato in Unione Sovietica negli anni quaranta.\nImpiegato negli anni successivi principalmente dalla Sovetskie Voenno-vozdu\u0161nye sily (VVS), l'Aeronautica militare dell'Unione Sovietica, rimase operativo dal 1948 ai primi anni sessanta sia nella versione da caccia che in quella da addestramento biposto, lo Yak-17UTI (in russo \u042f\u043a\u043e\u0432\u043b\u0435\u0432 \u042f\u043a-17\u0423\u0422\u0418, nome in codice NATO inizialmente Type 26, poi Magnet ).\nSviluppo del precedente Yak-15 se ne differenziava, visivamente, essenzialmente per l'adozione di un carrello d'atterraggio triciclo anteriore in sostituzione del classico biciclo con ruotino posteriore del modello da cui derivava.\nStoria del progetto.\nIn poco tempo all'ufficio progetti Yakovlev ci si rese conto che migliorare lo Yak-15 era possibile a patto di seguire alcuni accorgimenti. In primo luogo era necessaria una struttura metallica, ed in secondo luogo un motore pi\u00f9 potente che consentisse maggiore carico di carburante.\nNacque quindi lo Yak-17, che con un motore da 1.000 chili di spinta RD 10a, dimensioni e armi immutate e con un sensibile aumento di peso (3.350\u00a0kg massimo) otteneva un miglior raggio d'azione grazie all'adozione di serbatoi d'estremit\u00e0 alari sganciabili.\nLa velocit\u00e0 di salita e massima scesero un po' (750\u00a0km/h), come anche la tangenza operativa (12.700 metri), ma il velivolo aveva migliori qualit\u00e0 complessive e, dopo il volo iniziale nel 1947, gli ordini per il tipo precedente vennero trasformati in quelli per il nuovo caccia, del quale entro il 1948 vennero prodotti 480 esemplari. Tale valore non tiene conto del modello Yak-17UTI, biposto d'addestramento assai funzionale che introdusse migliaia di piloti sovietici nel mondo dei jet."}
{"id": "446804", "revid": "709565", "url": "https://it.wikipedia.org/wiki?curid=446804", "title": "Partita Ponziani", "text": "La partita Ponziani o apertura Ponziani \u00e8 un'apertura scacchistica caratterizzata dalle mosse:\ne prende il nome da Domenico Lorenzo Ponziani che l'analizz\u00f2 alla fine del XVIII secolo\nAnalisi.\nIl Bianco vuole chiaramente sostenere la futura spinta in d4 anche se, cos\u00ec facendo, sottrae al cavallo la casa naturale c3. Il Nero, quindi, potrebbe iniziare a minacciare il pedone e4 con 3\u2026Cf6 o 3\u2026d5. Dato il buon controgioco del Nero, che ha a disposizione parecchie varianti interessanti, la spinta in c3 viene bollata come prematura e quindi l'apertura Ponziani \u00e8 di rado giocata ad alto livello."}
{"id": "446815", "revid": "1305772", "url": "https://it.wikipedia.org/wiki?curid=446815", "title": "Merli", "text": ""}
{"id": "446818", "revid": "599013", "url": "https://it.wikipedia.org/wiki?curid=446818", "title": "Torre Druso", "text": "La Torre Druso (\"Gscheibter Turm\" o \"Treuenstein\" in tedesco) \u00e8 una torre cilindrica che sorge nel quartiere di Gries a Bolzano. \u00c8 alta 20,10 metri ed ha un diametro interno di m 4,30. Alla sua base ci sono tracce di un muro di cinta. Si caratterizza per i merli a coda di rondine e per le strette feritoie.\nStoria.\nDeve il nome italiano a una mistificazione seicentesca del padre francescano Ferdinand Troyer di Bolzano (1648: \"Cronica der Stadt Bozen\"), secondo il quale si tratterebbe di una fortificazione fatta costruire da Druso maggiore, mito abilmente ripreso nel Novecento dal nazionalista italiano Ettore Tolomei.\nIn verit\u00e0 si tratta di una costruzione del primo XIII secolo, menzionata la prima volta nel 1231 come \"Trowenstein\", ovvero dei resti visibili dello scomparso Castello di Treuenstein (o Troyenstein, ted: \"Burg Treuenstein\"), costruito dall'omonima famiglia sui resti di una struttura difensiva preesistente, ma di cui non si \u00e8 riusciti a stabilire la data di costruzione. Nel 1497, in un documento di Massimiliano I, compare per la prima volta la denominazione \"zum Scheyblingen turn\" (torre rotonda) per il singolare mastio di castel Treuenstein.\nAdiacente alla torre si trova la cappella di Sant'Osvaldo (\"Oswaldkapelle\"), anch'essa duecentesca.\nNel 1862 il proprietario di allora, Karl Pieschl di Berlino, fece costruire, su disegno dell'architetto civico di Bolzano, Sebastian Altmann, il maniero in stile Tudor che si erge presumibilmente sui resti dell'ex castello."}
{"id": "446822", "revid": "54354", "url": "https://it.wikipedia.org/wiki?curid=446822", "title": "Trote", "text": ""}
{"id": "446823", "revid": "16758", "url": "https://it.wikipedia.org/wiki?curid=446823", "title": "Castello di Treuenstein", "text": ""}
{"id": "446829", "revid": "16758", "url": "https://it.wikipedia.org/wiki?curid=446829", "title": "Castello di Troyenstein", "text": ""}
{"id": "446833", "revid": "54354", "url": "https://it.wikipedia.org/wiki?curid=446833", "title": "Ghiri", "text": ""}
{"id": "446840", "revid": "64363", "url": "https://it.wikipedia.org/wiki?curid=446840", "title": "Opere video", "text": ""}
{"id": "446842", "revid": "1632387", "url": "https://it.wikipedia.org/wiki?curid=446842", "title": "Persepoli", "text": "Persepoli (Persiano antico \ud800\udfb1\ud800\udfa0\ud800\udfbc\ud800\udfbf, \"P\u0101rsapura)\" fu una delle cinque capitali dell'Impero achemenide (le altre erano Babilonia, Ecbatana, Pasargade e Susa). \u00c8 situata a circa cinquanta chilometri a nord della attuale citt\u00e0 di Shiraz nella provincia del F\u0101rs dell'attuale Iran. \nIl termine \"Persepoli\" deriva dal greco antico \"Pers\u00e9polis\", un termine composto da \"P\u00e9rs\u0113s\" e \"p\u00f3lis\", che significa \"citt\u00e0 dei Persiani\". A causa della convinzione tra i persiani della tarda antichit\u00e0 che i monumenti fossero stati costruiti da Jamshid, una figura della mitologia persiana, il sito fu noto come \"Trono di Jamshid\" () sin dai tempi dei Sasanidi (224\u2013651 d.C.).\nScavi sistematici vennero condotti, dal 1931, dall'Istituto orientale dell'Universit\u00e0 di Chicago.\nGeografia.\nPersepoli si trova vicino al piccolo fiume Pulvar, che sfocia poi nel fiume Kor. \nIl sito \u00e8 costituito da 125\u00a0000\u00a0metri quadri di superficie pianeggiante, in parte costruita artificialmente e in parte scavata da una montagna, con il suo lato orientale appoggiato al monte Rahmet. Gli altri tre lati sono formati da mura di sostegno, che variano in altezza in funzione della pendenza del terreno. Il dislivello da 5 a 13 metri sul lato occidentale, era colmato da una doppia scala. Da l\u00ec, si sale dolcemente verso l'alto. Per creare il terrazzo pianeggiante, le depressioni sono state riempite con terra e pesanti rocce, che sono state unite con ganci metallici.\nStoria.\nEvidenze archeologiche dimostrano che i primi resti di Persepoli risalgono al 515 a.C. Andr\u00e9 Godard, l'archeologo francese che scav\u00f2 le rovine di Persepoli nei primi anni 1930, credeva che non fosse stato Dario ad aver scelto il sito di Persepoli, ma che fu Dario che costru\u00ec il terrazzamento ed i palazzi.\nDal momento che, a giudicare dalle iscrizioni, gli edifici di Persepoli vennero costruiti da Dario I, fu probabilmente sotto questo re, con il quale lo scettro pass\u00f2 a un nuovo ramo della casa reale, che Persepoli divenne la vera capitale della Persia. Come residenza dei governanti dell'impero, tuttavia, era un luogo remoto in una regione montagnosa di difficile accesso e tutt'altro che conveniente. Le vere capitali del paese erano Susa, Babilonia e Ecbatana. Questo spiega il fatto che i greci non erano a conoscenza della citt\u00e0 fino all'epoca di Alessandro Magno che la conquist\u00f2 e saccheggi\u00f2.\nDario I ordin\u00f2 la costruzione dell'Apadana e della Sala del Consiglio (\"Tripylon\" o la \"Porta Tripla\"), del principale Tesoro imperiale e dei suoi dintorni. Questi edifici vennero completati durante il regno di suo figlio, Serse I. Inoltre la costruzione degli edifici sulla terrazza continu\u00f2 fino alla caduta dell'impero achemenida.\nIntorno al 519 a.C., ebbe inizio la costruzione di un'ampia scalinata. La scala doveva inizialmente essere l'ingresso principale alla terrazza posta a 20 metri rispetto al suolo. La doppia scalinata, nota come \"scala di Persepoli\", venne costruita simmetricamente sul lato occidentale della Grande muraglia. I 111 gradini sono larghi 6,9 metri, con una pedata di 31\u00a0cm. e un'alzata di 10\u00a0cm. In origine, si credeva che fosse stata costruita per consentire ai nobili e ai reali di salire a cavallo, ma le nuove teorie, tuttavia, suggeriscono che le pedate poco profonde permettevano ai dignitari in visita di mantenere un aspetto regale durante la salita. La parte superiore delle scale porta a un piccolo cortile nella parte nord-orientale della terrazza, di fronte alla Porta di tutte le Nazioni.\nCalcare grigio \u00e8 la pietra principale usata per costruire gli edifici di Persepoli. Dopo che la roccia naturale era stata livellata e le depressioni riempite, venne preparata la terrazza. I principali tunnel per le acque di scarico vennero scavati sottoterra. Un grande serbatoio di acqua venne scavato ai piedi della parte orientale della montagna. Il professor Olmstead ha suggerito che la cisterna venne realizzata nello stesso periodo della costruzione delle torri.\nIl piano irregolare della terrazza, tra cui le fondazioni, funse da castello, le cui pareti ad angolo consentivano ai suoi difensori di visualizzare qualsiasi sezione del fronte esterno. Diodoro Siculo scriveva che Persepoli aveva tre mura con bastioni, tutte munite di torri, per offrire uno spazio protetto agli uomini addetti alla difesa. Le prime mura erano alte 7 metri, le seconde, 14 e le terze, che coprivano tutti e quattro i lati, 27 metri, anche se oggi non c'\u00e8 presenza di mura.\nDistruzione.\nDopo l'invasione della Persia, nel 330 a.C., Alessandro Magno invi\u00f2 il grosso del suo esercito a Persepoli attraverso la via Reale. Egli distrusse la \"Porta persiana\", un passo tra i monti Zagros, e riusc\u00ec facilmente a prendere Persepoli prima che il suo tesoro potesse essere messo in salvo. Dopo diversi mesi, Alessandro consent\u00ec alle sue truppe di saccheggiare Persepoli.\nIn quel periodo, un incendio bruci\u00f2 i \"palazzi\" o \"il palazzo\". Gli studiosi concordano sul fatto che questo evento, descritto nelle fonti storiche, si verific\u00f2 presso le rovine che sono state ora ri-identificate come Persepoli. Da indagini di Stolze, sembra che almeno uno di questi palazzi, il castello costruito da Serse I, presenta tracce evidenti di essere stato distrutto da un incendio. La localit\u00e0 descritta da Diodoro Siculo, su fonti di Clitarco di Alessandria, corrisponde, secondo importanti particolari, alla storica Persepoli, ad esempio, per essere sostenuta dalla montagna ad oriente.\nSi ritiene che l'incendio che distrusse Persepoli fosse iniziato dal Palazzo Hadish, che era l'abitazione di Serse I, e che si diffuse al resto della citt\u00e0. Non \u00e8 chiaro se il fuoco sia stato un incidente o un atto deliberato di vendetta per la combustione dell'Acropoli di Atene durante la seconda invasione persiana della Grecia. Molti storici sostengono che, mentre l'esercito di Alessandro celebrava la vittoria con un simposio, decisero di vendicarsi contro i Persiani.\n\"Il libro di Arda Viraf\", un'opera zoroastriana composta nel III o IV secolo, descrive gli archivi di Persepoli come contenenti \"tutte le Avest\u0101 e Zend, scritte con inchiostro d'oro su pelli di mucca conciate\", che erano state bruciate. Infatti, nel suo \"Cronologia delle Nazioni antiche\", lo scrittore persiano al-Biruni indica l'indisponibilit\u00e0 di alcune fonti storiografiche iraniche in epoca post-achemenide, soprattutto durante l'Impero partico. E aggiunge: \"[Alessandro] bruci\u00f2 l'intera Persepoli come vendetta contro i Persiani, perch\u00e9 sembra che il re persiano Serse avesse bruciato la citt\u00e0 greca di Atene, circa 150 anni prima. Si dice che, anche oggi, le tracce del fuoco siano visibili in alcuni punti.\"\nParadossalmente, l'evento che caus\u00f2 la distruzione di questi testi pu\u00f2 aver portato alla conservazione degli archivi amministrativi Achemenidi, che altrimenti sarebbero andati perduti nel corso del tempo a causa di eventi naturali o artificiali. Secondo testimonianze archeologiche, la combustione parziale di Persepoli non influenz\u00f2 ci\u00f2 che viene ora indicato come le tavolette dell'archivio della fortificazione di Persepoli, ma piuttosto pu\u00f2 aver causato l'eventuale crollo della parte superiore del muro di fortificazione settentrionale che ha conservato le tavolette fino a quando vennero recuperate dagli archeologi dell'Istituto orientale di Chicago.\nDopo la caduta dell'Impero achemenide.\nNel 316 a.C., Persepoli era ancora la capitale della Persia quale provincia del grande impero macedone (vedi Diod. xix, 21 seq., 46; probabilmente su fonti di Geronimo di Cardia, che era vissuto intorno al 326). La citt\u00e0 dovrebbe poi essere andata gradualmente in declino nel corso del tempo. La citt\u00e0 bassa, ai piedi della citt\u00e0 imperiale avrebbe potuto sopravvivere per un periodo pi\u00f9 lungo; ma le rovine degli Achemenidi rimasero a testimonianza del suo antico splendore. \u00c8 probabile che la citt\u00e0 principale del paese, o almeno del distretto, fosse sempre in questi dintorni.\nIntorno al 200 a.C., la citt\u00e0 di Istakhr, a cinque chilometri a nord di Persepoli, era la sede dei governatori locali. Da l\u00ec, vennero poste le fondamenta del secondo grande impero persiano, e Istakhr acquis\u00ec particolare importanza come centro di saggezza sacerdotale e ortodossia. I re sasanidi coprirono le rocce in questo luogo, e in parte anche le rovine Achemenidi, con le loro sculture e iscrizioni. Le stesse debbono essere state in gran parte realizzate in loco, anche se non sulla stessa scala di magnificenza dei loro antichi predecessori. I Romani sapevano poco di Istakhr come i Greci avevano saputo poco di Persepoli, nonostante il fatto che i Sasanidi avessero mantenuto rapporti per quattrocento anni, amichevoli o ostili, con l'Impero romano.\nAl tempo della conquista islamica della Persia, Istakhr oppose una disperata resistenza. Era ancora un posto di notevole importanza nel primo secolo dell'Islam, anche se la sua grandezza si era andata rapidamente eclissando per la nascita dalla nuova metropoli di Shiraz. Nel X secolo, Istakhr era diventata insignificante, come risulta dalle descrizioni di al-Istakhri, un nativo (c. 950), e di al-Muqaddasi (c. 985). Nel corso dei secoli successivi, Istakhr and\u00f2 gradualmente declinando, fino a che non cess\u00f2 di esistere come citt\u00e0.\nRicerche archeologiche.\nOdorico da Pordenone pass\u00f2 per Persepoli nella sua strada verso la Cina nel 1320. Nel 1474, Giosafat Barbaro visit\u00f2 le rovine di Persepoli, che disse erroneamente essere di origini ebraiche. Antonio de Gouveia, portoghese, scrisse sulle iscrizioni cuneiformi dopo la sua visita nel 1602. La sua prima cronaca sulla Persia, la \"Jornada\", venne pubblicata nel 1606.\nNel 1618, Garcia de Silva Figueroa, ambasciatore di re Filippo III di Spagna alla corte di \u02bfAbb\u0101s I, Shahanshah safavida, fu il primo viaggiatore occidentale ad identificare correttamente le rovine di Persepoli.\nPietro della Valle visit\u00f2 Persepoli nel 1621, e rifer\u00ec che soltanto 25 delle 72 colonne originarie rimanevano in piedi, a causa di vandalismi e processi naturali.\nIl viaggiatore olandese Cornelis de Bruijn visit\u00f2 Persepoli nel 1704. Fu il primo occidentale che realizz\u00f2 dei disegni del sito.\nLa regione, molto fertile, era costellata di villaggi fino alla terribile devastazione avvenuta nel XVIII secolo; anche ora \u00e8 abbastanza ben coltivata. Il Castello di Istakhr ebbe una parte cospicua come fortezza, pi\u00f9 volte, durante il periodo musulmano. Era il mediano e il pi\u00f9 alto delle tre balze scoscese che si innalzano dalla valle del fiume Kor, a una certa distanza ad ovest o nord-ovest della necropoli del Naqsh-e Rostam.\nI viaggiatori francesi Eug\u00e8ne Flandin e Pascal Coste furono tra i primi a fornire non solo una descrizione completa della struttura di Persepoli, ma anche a creare alcune delle migliori e pi\u00f9 antiche rappresentazioni visive del sito. Nelle loro pubblicazioni fatte a Parigi, nel 1881 e nel 1882, dal titolo \"Voyages en Perse de MM. Eugene Flanin peintre et Pascal Coste architect\", gli autori fornirono circa 350 illustrazioni particolareggiate dei monumenti di Persepoli. L'influenza francese e l'interesse per i ritrovamenti archeologici di Persia non sarebbe finita fino ai tempi di Reza Shah Pahlavi, quando figure illustri come Andr\u00e9 Godard contribuirono a creare il primo museo del patrimonio iraniano.\nTra gli anni 1800 e i primi anni del 1900, vennero eseguiti diversi scavi amatoriali, in alcuni casi anche su larga scala.\nLa prima campagna scientifica di scavi a Persepoli venne effettuata da Ernst Herzfeld e Erich Schmidt dell'Istituto orientale dell'Universit\u00e0 di Chicago. Condussero scavi per otto stagioni, a partire dal 1930, che comprendevano altri siti nelle vicinanze.\nHerzfeld credeva che i motivi alla base della costruzione di Persepoli fossero stati la necessit\u00e0 di un ambiente maestoso, un simbolo per il loro impero, e per celebrare eventi speciali, in particolare il \"Nowruz\". Per ragioni storiche, Persepoli venne costruita quando venne fondata la dinastia Achemenide, anche se non era il centro dell'impero a quell'epoca.\nL'architettura di Persepoli \u00e8 nota per il suo uso di colonne di legno. Gli architetti ricorsero alla pietra solo quando i pi\u00f9 grandi cedri del Libano o teak dell'India non soddisfacevano le dimensioni richieste. Le basi delle colonne e i capitelli erano di pietra, anche su colonne di legno, ma \u00e8 probabile anche l'esistenza di capitelli in legno.\nGli edifici a Persepoli comprendono tre gruppi distinti: quartieri militari, il Tesoro, e le sale di accoglienza e abitazioni occasionali per il re. Tra le strutture note figurano la \"Grande Scalinata\", la Porta di tutte le Nazioni, l'Apadana, la \"Sala delle cento colonne\", il \"Tripylon\" e il Tachara, il \"Palazzo Hadish\", il \"Palazzo di Artaserse III\", il \"Tesoro imperiale\", le \"Scuderie reali\" e il \"Deposito dei cerri\".\nRovine.\nEsistono rovine di un certo numero di edifici colossali sulla terrazza. Sono tutte realizzate in marmo grigio scuro. Fra esse quindici colonne spiccano ancora intatte. Altre tre sono state ri-erette a partire dal 1970. Molti degli edifici non vennero mai completati. F. Stolze dimostr\u00f2 che sono stati trovati anche alcuni scarti di lavorazione.\nDai tempi di Pietro della Valle, \u00e8 stato fuori discussione che queste rovine rappresentano la Persepoli conquistata, e in parte distrutta, da Alessandro Magno.\nDietro il complesso di Persepoli, ci sono tre sepolcri scavati nella roccia della collina. Le facciate, una delle quali \u00e8 incompleta, sono riccamente decorate con bassorilievi. A circa 13\u00a0km a NNE, sul lato opposto del fiume Pulvar, sorge una parete rocciosa perpendicolare, in cui sono scolpite quattro tombe simili, a notevole altezza dal fondo della valle. I moderni iraniani chiamano questo luogo \" Il bassorilievo Rostam\", dai bassorilievi sassanidi incisi sotto l'apertura, che sono una rappresentazione del mitico eroe Rostam. Si pu\u00f2 dedurre dalle sculture che gli occupanti di queste sette tombe erano re. Un'iscrizione su una delle tombe dichiara di essere quella di Dario I di Persia, riguardo al quale Ctesias riferisce che la sua tomba era di fronte a una roccia e poteva essere raggiunta solo con l'uso di corde. Ctesias menziona inoltre, per quanto riguarda un certo numero di re persiani, che i loro resti vennero portati \"ai Persiani\", o che morirono l\u00ec.\nTerrazza.\nIl complesso di Persepoli si trova su una terrazza di 440x300 metri e rilevata di 14 metri sul livello del terreno circostante. La terrazza era a sua volta realizzata su quattro livelli. Il primo era quello riservato al ricevimento delle delegazioni che si recevano a rendere omaggio all'imperatore. Poi vi era un livello riservato ai nobili, quindi c'era il livello riservato ai servizi generali e infine quello riservato all'amministrazione. Il quartiere reale era al livello pi\u00f9 elevato, visibile a tutti. Il calcare grigio era la pietra pi\u00f9 utilizzata per la costruzione. L'organizzazione delle costruzione seguiva una pianta perfettamente ortogonale secondo una pianta a scacchiera.\nIl lato est della terrazza \u00e8 costituito dal \"Kuh-e Rahmat\", nella cui parete sono scolpite le tombe reali che si affacciano sul sito. Gli altri tre lati sono formati da un muro di contenimento la cui altezza varia da 5 a 14 metri. Il muro \u00e8 costituito da enormi massi intagliati montati senza malta e fissati mediante perni metallici. Il fronte ovest \u00e8 la parte anteriore del complesso e presenta l'accesso principale alla terrazza tramite una scalinata monumentale.\nIl livellamento della terrazza venne realizzato con un riempimento con terra e pietre. La finitura finale venne realizzata con pesanti pietre fissate insieme da perni metallici. Durante questa prima fase preparatoria, venne creato il sistema di drenaggio e di approvvigionamento idrico, a volte scavando nella roccia. I blocchi vennero tagliati con l'uso di scalpelli e piedi di porco, permettendo la frammentazione di pietre in superfici piane. Il sollevamento e posizionamento delle pietre venne realizzato con piani inclinati in legno.\nSulla facciata sud, sono state trovate delle iscrizioni trilingue in scrittura cuneiforme. Il testo in lingua elamita, simile a un'iscrizione presente in un palazzo di Susa, dice:\nQueste iscrizioni potrebbero corrispondere a quelle poste all'ingresso iniziale del complesso, prima della costruzione della scalinata monumentale e l'aggiunta della Porta di tutte le Nazioni.\nLa configurazione della terrazza suggerisce che la sua progettazione prese in considerazione anche esigenze di difesa del sito in caso di attacco. Un muro e le torri costituivano il perimetro, raddoppiato ad Oriente da un muro e torri fortificate. L'angolazione delle pareti \u00e8 infatti costruita per aprire un campo massimo ai difensori all'esterno.\nLa terrazza sostiene un numero impressionante di costruzioni colossali, realizzate in calcare grigio dalla montagna adiacente. Queste costruzioni si distinguono per l'ampio uso di colonne e pilastri, molti dei quali rimasti in piedi. Gli spazi colonnati sono costanti, indipendentemente dalle loro dimensioni. Essi combinano sale con 99, 100, 32 o 16 colonne seguenti modalit\u00e0 variabili (20x5 per la sala del tesoro, 10x10 per il Palazzo delle 100 colonne). Alcune di queste costruzioni non vennero completate. Sono stati trovati anche materiali e rifiuti utilizzati dai muratori, in quanto evidentemente non era stata fatta un'opera di pulizia. Frammenti di contenitori utilizzati per la conservazione di vernice sono stati portati alla luce, casualmente nel 2005, nei pressi dell'Apadana. Essi confermano l'evidenza gi\u00e0 nota che attesta l'uso di vernici per decorare i palazzi.\nScalinata monumentale (o scalinata di Persepoli).\nL'accesso al terrazzo avviene, attraverso la parete ovest, per mezzo di una scalinata monumentale simmetrica a due rampe divergenti e poi convergenti. Aggiunta da Serse, sostituisce l'accesso originale che era stato realizzato dal terrazzo a sud. La scala divenne l'unico ingresso importante. Degli accessi secondari potevano essere presenti, soprattutto sul versante orientale, la cui altezza \u00e8 ridotta a causa del terreno in pendenza. La scalinata \u00e8 costruita con blocchi di pietra tagliata dal massiccio sovrastante. Ogni rampa dispone di 111 ampi gradini larghi 6,9 metri, con una pedata di 31\u00a0cm. e con un'alzata di 10\u00a0cm. La parte bassa venne eseguita in maniera da poter consentire l'accesso a cavalieri e cavalli. Alcune pietre avevano le dimensioni di cinque gradini. La scala era chiusa da porte in legno con cerniere incardinate sugli stipiti e al suolo. Giungeva a una piccola apertura che dava sulla Porta di tutte le Nazioni.\nUna spiegazione per la scarsa alzata dei gradini \u00e8 il fatto che i visitatori erano spesso alti dignitari in et\u00e0 compresa, e quindi l'accesso venne reso pi\u00f9 facile. Inoltre permetteva loro di salire le scale senza doversi piegare in avanti, in modo da mantenere una postura dignitosa.\nPorta di tutte le Nazioni.\nLa \"Porta di tutte le Nazioni\", riferita ai sudditi delle diverse nazioni che costituivano l'Impero, era una grande sala a forma di quadrato di circa 25 metri di lato, con quattro colonne e l'ingresso sulla parete occidentale. C'erano altre due porte, una a sud, che portava all'Apadana e l'altra si apriva su una lunga strada verso est. Dei cardini si trovano sugli angoli interni di tutte le porte, indicando intendere che erano porte a due battenti, probabilmente in legno e ricoperte da fogli di metallo ornato.\nDue lamassu a forma di toro con teste di uomini barbuti, si trovavano sulla soglia occidentale. Altri due, con ali e \"teste persiane\" (\"Gop\u00e4t-Sh\u00e4h\"), erano all'ingresso orientale, a riflettere il potere dell'impero.\nIl nome e la dedica di Serse I era scritta, in tre lingue il persiano antico (parte intermedia), Elami (parte esterna) e in babilonese (parte interna) \u00e8 inciso sull'ingresso in alto.\nViale delle processioni e Porta incompiuta.\nIn direzione ovest-est nella parte nord della terrazza, c'era il Viale delle processioni, tra la Porta di tutte le Nazioni e una costruzione simile, la Porta incompiuta (chiamata anche Palazzo incompiuto), cos\u00ec chiamata in quanto la sua costruzione tardiva non era stata terminata al momento della distruzione del complesso ad opera di Alessandro Magno. Questa porta si trova all'angolo nord-est della terrazza, ed \u00e8 costituita di quattro colonne. Essa conduce ad un cortile che si apre sul Palazzo delle 100 colonne. Una doppia parete confina con il viale su entrambi i lati, proteggendo il Palazzo dell'Apadana a sguardi indiscreti. Delle sale per le guardie si trovavano ad essa collegate. Solo le parti inferiori delle pareti rimangono fino ad oggi, ma alcuni credono raggiungessero l'altezza delle statue lamassu. In una nicchia su un lato del viale, vi sono due teste di grifone, parzialmente restaurate, che sembrano non essere state montate su colonne. Esse potrebbero essere state destinate a subire un'ulteriore trasformazione.\nApadana.\nDario il Grande costru\u00ec il pi\u00f9 grande palazzo di Persepoli sul lato occidentale. Questo palazzo venne chiamato \"Apadana\". Il Re dei Re lo us\u00f2 per le udienze ufficiali. La costruzione ebbe inizio nel 515 a.C., e suo figlio, Serse I, lo complet\u00f2 trent'anni dopo. Il palazzo aveva una grande sala a forma quadrata, e ognuno dei lati misurava 60 metri. C'erano 72 colonne, tredici delle quali si trovano ancora erette sull'enorme piattaforma. Ogni colonna era alta 19 metri con un plinto quadrato a forma di \"Taurus\" (toro) e sopportava il peso del soffitto. La sommit\u00e0 delle colonne era costituita da sculture rappresentanti animali come tori a due teste, leoni e aquile. Le colonne erano unite tra loro con travi di quercia e cedro, provenienti dal Libano. Le pareti erano coperte da uno strato di fango e stucco, per uno spessore di 5\u00a0cm., utilizzato per l'incollaggio e poi ricoperto con stucco verdastro che si trova in tutti i palazzi.\nAi lati occidentale, settentrionale e orientale del palazzo c'erano tre portici rettangolari, ognuno dei quali aveva dodici colonne in due file di sei. A sud della grande sala, si trovavano una serie di sale destinate a magazzino. Vennero costruite due grandi scalinate, simmetriche tra loro e collegate alle fondazioni in pietra. Per proteggere il tetto dall'erosione, vennero realizzati canali di scolo verticali che scendevano attraverso le pareti di mattoni. Nei quattro angoli dell'Apadana, rivolte verso l'esterno, vennero costruite quattro torri.\nLe pareti erano piastrellate e decorate con immagini di leoni, tori e fiori. Dario ordin\u00f2 di incidere il suo nome e i dettagli del suo impero, in oro e argento su piatti, che vennero collocati in contenitori di pietra nelle fondamenta sotto i quattro angoli del palazzo. Due scalinate simmetriche stile Persepoli, vennero costruite sui lati settentrionale e orientale dell'Apadana per compensare una differenza di livello. Altre due scale vennero realizzate nel mezzo della costruzione. Le viste frontali esterne del palazzo erano in rilievo con sculture degli Immortali, guardie d'\u00e9lite dei Re. La scala a nord fu completata durante il regno di Dario I, ma l'altra venne completata molto pi\u00f9 tardi.\nTachara.\nCos\u00ec chiamato dall'iscrizione presente su un montante della sua porta sud, il Tachara, o Palazzo di Dario, si trova a sud dell'Apadana. Si tratta dell'unico palazzo ad avere accesso da sud tramite un portico. L'ingresso del palazzo era in origine da questo lato a mezzo di una doppia scalinata. Costruito da Dario I, il palazzo \u00e8 stato poi completato da Serse I, e ampliato poi da poi Artaserse III, che aggiunge una seconda scala ad Occidente. Questo nuovo ingresso cre\u00f2 un'asimmetria inedita. Abbigliamento dei personaggi medi e arachosi, sono diversi da quelli di altre scale precedenti, il che suggerisce un cambio nella moda, e rafforza l'idea che sia stata costruita successivamente.\nLe decorazioni della scalinata sud presentano dei simboli di Norouz: un leone che divora un toro. Le parti ascendenti rappresentano dei medi e arachosi che portano animali, barattoli e bottiglie. Questi sono probabilmente sacerdoti provenienti da luoghi sacri zoroastriani, come il lago di Urmia in Media e il Lago di Helmand in Arachosia, che portano oggetti necessari per le cerimonie. Il pannello centrale mostra due gruppi di nuove guardie e tre pannelli con iscrizione trilingue di Serse II, indicante che il palazzo fu costruito da suo padre; il tutto \u00e8 sormontato dal disco alato, simbolo o di Ahuramazda o della gloria reale, fiancheggiato da due sfingi.\nL'ingresso al palazzo avviene attraverso una sala sulla cui porta vi \u00e8 un bassorilievo rappresentante delle guardie. Questa sala \u00e8 seguita da un'altra apertura che da nella sala principale; sugli stipiti della porta c'\u00e8 un bassorilievo del re che combatte contro il male sotto forma di un animale. Questo tema si declina anche su altre porte del palazzo, nel Palazzo delle 100 colonne, e nell'harem. La figura del male a volte \u00e8 simboleggiata da un leone, un toro o da un animale chimerico. Il tipo di figura pu\u00f2 essere legata alla funzione della parte in questione, o con riferimento a carte astrologiche.\nUna porta si apre sulla sala da bagno reale ed \u00e8 decorata con bassorilievo che mostra un re abbigliato per una cerimonia e seguito da due servi in possesso di un ombrello e uno scacciamosche. Il re \u00e8 coronato, vestito con un ricco abito decorato con pietre e monete preziose. Indossa anche bracciali e gioielli appesi alla barba intrecciata. Un altro bassorilievo mostra, probabilmente, un eunuco, unica rappresentazione imberbe del sito. Egli porta una bottiglia di unguento e un asciugamano. La circolazione dell'acqua era fornita da un canale coperto e interrato che passava nel mezzo della sala. Si possono osservare i resti di cemento rosso che costeggiavano il pavimento del bagno. Iscrizioni incise del periodo islamico si trovano sugli stipiti del palazzo.\nIl palazzo ha anche altre due sale pi\u00f9 piccole situate ai lati. Il portico a sud si apre in un cortile circondato da altri palazzi. Sull'architrave di ogni porta e finestra \u00e8 incisa una curiosa scritta:\nTuttavia, non \u00e8 certo che questa frase, il cui significato esatto non \u00e8 noto, si riferisca all'edificio stesso: infatti, sono state trovate basi di colonne, in altre parti di Persepoli, con iscrizioni di Serse che dicono:\nTripylon.\nPrendendo il nome dai suoi tre ingressi, il Tripylon o sala delle udienze di Serse, o Palazzo centrale, \u00e8 un piccolo palazzo nel centro di Persepoli, che probabilmente serviva come accesso al palazzo di Serse. Risulta accessibile a nord da una scala intagliata con bassorilievi che mostrano principalmente guardie medie e persiane. Altri rilievi rappresentano nobili e cortigiani che si recano ad un banchetto. Le scale sud del Tripylon si trova al Museo Nazionale dell'Iran di Teheran. Un corridoio si apre ad est su una porta decorata con un bassorilievo mostrante:\nQuesto bassorilievo si riferisce chiaramente alla volont\u00e0 di Serse di nominare Dario come suo legittimo successore al trono.\nPalazzo Hadish.\nL'Hadish, o Palazzo di Serse, si trova a sud del Tripylon; \u00e8 costruito su un piano simile al Tachara ma due volte pi\u00f9 grande. La sua sala centrale era costituita da trentasei colonne di pietra e legno. Queste erano realizzate con tronchi di alberi di grandi dimensioni e di grande diametro, dei quali non resta pi\u00f9 nulla. \u00c8 circondato ad est e ad ovest da piccole stanze e corridoi, e sulle porte vi sono dei bassorilievi. Sono rappresentate processioni reali con Serse I accompagnato da servitori che sostengono un baldacchino. La parte meridionale del palazzo \u00e8 composta da appartamenti la cui funzione \u00e8 controversa: una volta descritti come quelli della regina, nel ventunesimo secolo sono considerati dei negozi o appendici del Tesoro. L'accesso all'Hadish avviene tramite una scalinata monumentale, ad Oriente, con rampe doppie divergenti e convergenti, e una scala pi\u00f9 piccola a rampe convergenti ad Occidente; entrambe hanno lo stesso arredamento come le scale a sud del Tachara: tori e leoni, guardie persiane, disco alato e sfingi.\n\"Hadish\" \u00e8 un'antica parola persiana che appare su un'iscrizione trilingue in quattro copie sotto il portico e la scalinata: significa \"palazzo\". Gli archeologi citano questo palazzo con il nome di \"Hadish\", ma il nome originale non \u00e8 noto. L'assegnazione a Serse \u00e8 certa in quanto oltre a queste quattro iscrizioni, aveva inciso il suo nome e il suo titolo non meno di quattordici altre volte.\nPalazzo delle 100 colonne.\nIl palazzo delle 100 colonne o anche Sala del Trono, ha una forma quadrata con lati di 70 metri: \u00e8 il pi\u00f9 grande dei palazzi di Persepoli. In occasione del suo primo scavo parziale, emerse che era coperto da uno strato di terra e di ceneri di cedro del Libano di pi\u00f9 di tre metri di spessore. Gravemente danneggiati dal fuoco, solo le basi delle colonne e gli stipiti sono sopravvissuti.\nDue tori colossali costituiscono le basi delle colonne principali, alte 18 metri, che sostenevano il tetto del portico d'ingresso, a nord del palazzo. L'ingresso avveniva attraverso una porta riccamente decorata con bassorilievi. Tra queste rappresentazioni, si descrive l'ordine delle cose, mostrato da cima a fondo: Ahuramazda, il re sul suo trono, poi diverse file di soldati che lo sostengono. Il re detiene quindi il suo potere, che gli proviene da Ahuramazda che lo protegge, e controlla l'esercito che porta il suo potere.\nIl palazzo \u00e8 decorato con numerosi bassorilievi in perfetto stato di conservazione, che rappresentano tori, leoni, fiori e ghiande.\nLa porta meridionale del palazzo presenta dei bassorilievi completamente diversi. Essi simboleggiano il sostegno dato al re dalle diverse nazioni che compongono l'impero. I soldati dei cinque ranghi inferiori infatti appartengono a molte nazioni, riconoscibili dai loro berretti, uniformi e armi. Rivolto verso l'edificio del Tesoro, questo messaggio \u00e8 piuttosto dedicato ai servi e ricorda loro che la ricchezza che passa attraverso questa porta serve alla coesione dell'impero. Le tavolette cuneiformi che dettagliano gli archivi dei tributi, danno una panoramica delle ricchezze che sono passate attraverso queste porte.\nSe i bassorilievi degli ingressi nord e sud del palazzo riguardano in primo luogo l'affermazione della regalit\u00e0, quelli della parte orientale e occidentale hanno, come gli altri palazzi, scene eroiche di lotta contro il male.\nTesoro.\nCostruito da Dario il Grande, \u00e8 costituito da una serie di camere situate nell'angolo sud-est della terrazza, che si estende su una superficie di 10\u00a0000 m\u00b2. Il tesoro comprende due sale pi\u00f9 importanti il cui tetto era sostenuto rispettivamente da 100 e 99 colonne di legno. Sono state ritrovate delle tavolette di legno e d'argilla, che specificano l'ammontare dei salari e dei benefici pagati ai lavoratori che costruirono il sito. Secondo Plutarco, 10\u00a0000 muli e 5\u00a0000 cammelli furono necessari a Alessandro Magno per trasportare il tesoro di Persepoli. Secondo quanto indicato in alcune tavolette, 1\u00a0348 persone lavorarono alla Sala del tesoro nel 467 a.C.\nIl Tesoro venne pi\u00f9 volte ricostruito e modificato. Diverse iscrizioni sono state trovate sui blocchi massicci di diorite, menzionanti re Dario. Sono stati inoltre ritrovati due bassorilievi, uno dei quali proviene dalla scala nord dell'Apadana. Quest'ultimo \u00e8 ora al Museo Nazionale dell'Iran e rappresenta il re, probabilmente Serse I (o il padre Dario I) sul trono. Il re riceve un ufficiale medio inclinato in avanti mentre porta la mano destra alle labbra in segno di rispetto. Potrebbe essere un tribuno, un comandante di 1\u00a0000 guardie, o un governatore del Tesoro (o \" Ganzabara \"). Il principe ereditario e un nobile persiano si trovano in piedi dietro al sovrano. Due portatori di incenso sono tra il re e i dignitari.\nDurante gli scavi, questo edificio \u00e8 stato subito identificato come il Tesoro, perch\u00e9 nonostante la sua vasta area, l'accesso \u00e8 costituito solo da due piccole porte strette.\nGuarnigione e sala delle 32 colonne.\nSul versante est del complesso, tra il Palazzo delle 100 colonne e la montagna, si trovavano diverse sale che costituivano il quartiere dei servitori e dei soldati, la cancelleria e gli uffici. Sono state ritrovate pi\u00f9 di 30\u00a0000 tavolette di argilla e frammenti di esse, in lingua elamitica. Secondo Quinto Curzio Rufo e Diodoro Siculo, Alessandro lasci\u00f2 sul posto 3\u00a0000 uomini, cosa che d\u00e0 l'idea della capacit\u00e0 della guarnigione di Persepoli. A nord di queste caserme, si trovano i resti di una sala costituita da 32 colonne, la cui funzione non \u00e8 nota.\nGineceo e museo.\nL'accesso al gineceo, erroneamente chiamato harem, avviene dalla porta sud del palazzo delle cento colonne. L'edificio ha una forma di \"L\", la cui ala principale ha un orientamento nord-sud. Il suo centro \u00e8 composto da una sala con colonnati, aperta a nord su un cortile con un portico. La sala aveva quattro ingressi, le cui porte erano decorate con bassorilievi. Quelli laterali mostrano ancora scene di lotta eroica ricordando quelle dello Tachara o palazzo delle 100 colonne. Il re \u00e8 infatti mostrato alle prese con un animale chimerico (leone-toro cornuto e alato, collo corbino e coda di scorpione) che potrebbe essere una rappresentazione di Ahriman, divinit\u00e0 malvagia. L'eroe affonda la spada nel ventre della bestia che gli sta di fronte. Il bassorilievo a sud mostra Serse I, seguito dai servi, in una scena identica a quella del palazzo Hadish. La parte meridionale dell'ala e l'altra ala che si estende ad Occidente presentano una serie di venticinque appartamenti ipostili con sedici colonne ciascuno. L'edificio dispone anche di due scale che lo collegano con l'Hadish, e due cortili che potrebbero corrispondere ai giardini chiusi.\nNon \u00e8 certo che il gineceo potesse essere un luogo di residenza delle donne. Secondo alcuni, la sezione centrale avrebbe potuto essere destinata alla regina e al suo seguito. Altri credono che le donne vivevano al di fuori delle mura. La funzione dell'edificio rimane controversa. La presenza di bassorilievi elaborati, cos\u00ec come la sua posizione a livello elevato evoca un edificio con una funzione importante. Al contrario, le sue dimensioni e la posizione, suggeriscono piuttosto una funzione amministrativa. Difatti, \u00e8 probabile che il nome di gineceo sia erroneo, come quello di harem: i ricercatori occidentali hanno proiettato la loro visione di harem Ottomano sulla Persia achemenide, ma ci\u00f2 non ha senso.\nIL gineceo venne scavato e parzialmente restaurato da Herzfeld in un processo di anastilosi. Ricostru\u00ec diverse sale che us\u00f2 come laboratori di restauro e per la presentazione dei pezzi trovati nel complesso. Parte del gineceo venne trasformata in museo.\nIl museo presenta una grande variet\u00e0 di oggetti trovati in loco:\nSono state trovate anche monete di periodi successivi (sassanidi e arabi), precedenti, e persino preistorici..\nL'ampia variet\u00e0 di elementi appartenenti agli usi di tutti i giorni, \u00e8 molto importante per avere un'idea della vita in quel periodo. Inoltre, alcune parti delle rappresentazioni pittoriche (mascelle, lance) danno un'idea della completezza del lavoro dei lavoratori che le scolpirono.\nAltre costruzioni.\nUn palazzo sembra sia stato costruito in un angolo sud-occidentale della terrazza, appartenente ad Artaserse I. Le rovine, per\u00f2, non corrispondono al palazzo, ma ad un palazzo residenziale post-achemenide chiamato H. Delle sculture dotate di corna sono state collocate vicino al muro della terrazza, figure della quali non si conosce la funzione; sono state trovate sepolte ai piedi della terrazza.\nUn'altra struttura chiamata palazzo G si trova a nord dell'Hadish, corrispondente anch'essa a una costruzione post-achemenide. Sembra sia stata realizzata sul sito di una struttura distrutta che potrebbe essere stato il palazzo di Artaserse III. Allo stesso modo, i resti di un edificio chiamato Palazzo D sono stati trovati ad oriente dell'Hadish. Come i precedenti, era stato costruito dopo la fine della dinastia achemenide riutilizzando detriti e ornamenti presenti tra le rovine della terrazza.\nMausolei.\n\u00c8 comunemente accettato che Ciro il Grande fu sepolto a Pasargadae, di cui parla Ctesias come sua citt\u00e0. Se \u00e8 vero che il corpo di Cambise II venne riportato a casa \"ai persiani\", il suo sepolcro dovrebbe essere da qualche parte accanto a quello di suo padre. Ctesias presuppone che era costume per un re preparare la propria tomba durante la sua vita. Quindi, i re sepolti a \" Naghsh-e Rostam \" sono probabilmente Dario I, Serse I, Artaserse I e Dario II. Serse II, che regn\u00f2 per un tempo molto breve, a stento potrebbe aver ottenuto un cos\u00ec splendido monumento, e tanto meno avrebbe potuto l'usurpatore Sogdiano. Le due tombe dietro il complesso di Persepoli sarebbero quindi appartenute ad Artaserse II e ad Artaserse III. La tomba non finita, a un chilometro di distanza dalla citt\u00e0, \u00e8 forse quella di Artaserse IV, che regn\u00f2 circa due anni, o, se non la sua, quella di Dario III (Codomannus), che fu uno di quei corpi che si dice furono portati \"ai persiani\". Dal momento che Alessandro Magno si dice abbia sepolto Dario III a Persepoli, allora \u00e8 probabile che la tomba non finita sia la sua.\nUn altro piccolo gruppo di rovine, nello stesso stile, si trova presso il villaggio di Haji Abad, sul fiume Pulvar, ad un'ora circa di cammino da Persepoli. Queste formano un unico edificio, che era ancora intatto 900 anni fa, ed \u00e8 stato usato come moschea della citt\u00e0 allora esistente di Istakhr.\nTesti antichi.\nPassaggi pertinenti da testi di studiosi antichi sul tema sono riportati qui di seguito:\nVi \u00e8, tuttavia, una difficolt\u00e0 formidabile. Diodoro Siculo dice che la roccia sul retro del palazzo che contiene i sepolcri reali \u00e8 cos\u00ec ripida che i corpi potrebbero essere sollevati al loro ultimo luogo di riposo solo da apparecchi meccanici. Questo non \u00e8 vero per le tombe dietro il complesso, al quale, come F. Stolze osserva espressamente, si pu\u00f2 facilmente accedere. D'altra parte, questo \u00e8 assolutamente vero per le tombe del rilievo Rostam. Stolze di conseguenza ha ipotizzato la teoria che il castello reale di Persepoli si trovava vicino al rilievo Rostam, ed \u00e8 affondato, nel corso del tempo, in informi ammassi di terra, nei quali i resti possono essere occultati.\nEventi moderni.\nNel 1971, Persepoli fu il luogo della \"Celebrazione dei 2500 anni dell'Impero Persiano\" sotto il regno della dinastia Pahlavi. Vennero invitate delegazioni di molte nazioni nel tentativo di far rivivere la cultura e la storia persiana. I resti delle strutture utilizzate in quell'occasione sono ancora l\u00ec, seppur in rovina a ricordo di quella festa controversa.\nMusei (fuori dall'Iran) che hanno in mostra materiali provenienti da Persepoli.\nNumerosi bassorilievi provenienti da Persepoli si trovano al Fitzwilliam Museum di Cambridge. Altre collezioni si trovano al British Museum. Il toro a due teste in mostra all'Istituto orientale dell'universit\u00e0 di Chicago, \u00e8 uno dei pi\u00f9 grandi tesori dell'Universit\u00e0, ma \u00e8 solo uno dei numerosi oggetti provenienti da Persepoli in possesso dell'ateneo americano. Il Metropolitan Museum di New York ospita oggetti provenienti da Persepoli, presenti anche nel Museum of Archaeology and Anthropology dell'University of Pennsylvania. Il Museo di belle arti di Lione e il Louvre di Parigi ospitano anch'essi oggetti provenienti da Persepoli.\nCuriosit\u00e0.\nIn tutto il sito di Persepoli non vi \u00e8 alcuna rappresentazione femminile, tutte le figure sono uomini, soldati o servi. L'unica figura femminile \u00e8 rappresentata in un bassorilievo dell'Apadana in cui vi \u00e8 una donna all'interno del fulcro di una ruota di carro."}
{"id": "446845", "revid": "767487", "url": "https://it.wikipedia.org/wiki?curid=446845", "title": "Mutrux", "text": "Mutrux (, toponimo francese) \u00e8 un comune svizzero di 162 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "446892", "revid": "1776051", "url": "https://it.wikipedia.org/wiki?curid=446892", "title": "Montalchez", "text": "Montalchez (toponimo francese) \u00e8 un comune svizzero di 243 abitanti del Canton Neuch\u00e2tel, nel distretto di Boudry."}
{"id": "446904", "revid": "46931", "url": "https://it.wikipedia.org/wiki?curid=446904", "title": "Isidoro (gnostico)", "text": ""}
{"id": "446906", "revid": "1873017", "url": "https://it.wikipedia.org/wiki?curid=446906", "title": "Federazione Italiana Karate Tradizionale e discipline Affini", "text": "La Federazione Italiana Karate Tradizionale e discipline Affini asd (\"FIKTA\") \u00e8 una federazione sportiva italiana che opera nell'ambito del karate tradizionale, principalmente nello stile Shotokan, a differenza della FIJLKAM che opera quasi esclusivamente nel karate sportivo.\nLa FIKTA non \u00e8 riconosciuta dal CONI, ma \u00e8 riconosciuta dall'US ACLI (riconosciuto dal CONI) quale ente di promozione sportiva. A livello internazionale \u00e8 riconosciuta dalla ITKF .\nStoria.\nLa storia di questa federazione deriva dal passato del karate italiano, alquanto travagliato, ricco di cambiamenti di denominazioni e riconoscimenti non ottenuti. Nel 1966 in Italia si avevano due federazioni: la FIK, la Federazione Italiana Karate, e l'AIK, Associazione Italiana Karate, fondata dal maestro Hiroshi Shirai, uno dei pi\u00f9 importanti esperti di karate in Italia e nel mondo e attualmente 10\u00b0 dan e maestro della FIKTA e dell'ISI (Istituto Shotokan Italia). Quest'ultima federazione diventer\u00e0 FESIKA (Federazione Sportiva Italiana Karate) nel 1970.\nNel 1979 il CONI esercit\u00f2 notevoli pressioni al fine di far unificare le due federazioni. Le due federazioni si unificarono nella FIKDA (Federazione Italiana Karate e Discipline Affini), divenuta FIKTEDA (Federazione Italiana Karate Taekwondo E Discipline Affini) nel 1982 con l'ingresso del taekwondo. Il processo per la costituzione di un'unica federazione sembrava fatto, anche se di riconoscimento da parte del CONI non se ne parlava pi\u00f9, infatti nel 1985, l'Assemblea Federale Elettiva, vedeva prevalere la volont\u00e0 della maggioranza della Societ\u00e0 anzich\u00e9 le imposizioni della FILPJ (Federazione Italiana Lotta Pesi Judo), della quale la FIKTEDA era Disciplina Associata. Il taekwondo si \u00e8 separato fondando la FITA (Federazione Italiana Taekwondo).\nAncora con la premessa del riconoscimento ufficiale del CONI e della FILPJ, nel 1987 la FIKTEDA si sciolse, per confluire nella FITAK. Le numerose premesse del Comitato Olimpico per l'unificazione con la FITAK erano di ampia autonomia delle due componenti del karate pur se all'interno di un unico Organismo. Tali promesse sono state completamente disattese tanto da costringere le Societ\u00e0 di karate tradizionale a dimettersi in massa (oltre 400 Societ\u00e0 che rappresentavano circa il 50% delle Societ\u00e0 affiliate) per dare vita, nel 1989, alla FIKTA (Federazione Italiana Karate Tradizionale e Discipline Affini).\nLe attivit\u00e0.\nAnnualmente la FIKTA tiene numerosi stage con la presenza di questi maestri, che riscuotono grande interesse. Oltre a questi, la federazione organizza delle gare a livello nazionale tra i suoi tesserati, tra cui i Campionati Italiani e la rinomata Coppa Shotokan e anche una a livello Europeo, il Per l'attivit\u00e0 giovanile \u00e8 stata realizzata la competizione Kenshin Bobo, con atleti da tutta l'area dell'Europa Mediterranea."}
{"id": "446908", "revid": "48479", "url": "https://it.wikipedia.org/wiki?curid=446908", "title": "Sciiti", "text": ""}
{"id": "446914", "revid": "48479", "url": "https://it.wikipedia.org/wiki?curid=446914", "title": "Sunniti", "text": ""}
{"id": "446926", "revid": "77358", "url": "https://it.wikipedia.org/wiki?curid=446926", "title": "Federazione Italiana Karate Tradizionale e Discipline Affini", "text": ""}
{"id": "446930", "revid": "1451848", "url": "https://it.wikipedia.org/wiki?curid=446930", "title": "NOLA", "text": "NOLA \u00e8 il primo disco del gruppo musicale heavy metal statunitense Down. \u00c8 stato pubblicato nel 1995 a seguito della circolazione di un demo contenente le prime stesure della maggior parte dei pezzi che sono sull'album.\nIl titolo \u00e8 l'acronimo di New Orleans, LouisianA, luogo di origine dei cinque membri del gruppo.\nDescrizione.\nRegistrato presso gli Ultrasonic Studios di New Orleans, \"NOLA\" fu prodotto dagli stessi Down con Matt Thomas. I tredici brani dell'album sono un misto tra riff sabbathiani, sonorit\u00e0 sudiste mutuate da gruppi come i Lynyrd Skynyrd, e digressioni acid rock. Le diverse influenze dei componenti apportano elementi stoner e sludge, rendendo quindi il sound dei Down un mix assolutamente unico. Le tematiche variano tra inni alla marijuana (\"Hail The Leaf\", \"Bury Me in Smoke\") e argomenti intimi come le delusioni e la rabbia (\"Stone the Crow\"); i testi furono tutti scritti da Phil Anselmo, con uno stile che ricorda quello che \u00e8 poi comparso sull'album \"The Great Southern Trendkill\" dei Pantera (1996).\nIl disco, senza alcuna promozione, senza nessun tour (fino al 2002 i Down avevano all'attivo solamente tredici concerti) e grazie solo al passaparola dei fan, vendette quasi cinquecentomila copie, una cifra che nemmeno i protagonisti avevano immaginato. A produrre un tale successo sono stati quindi i fan, che si sono occupati di spargere il pi\u00f9 possibile la voce; un pubblico cos\u00ec accanito non poteva non essere amato e riconosciuto dalla band, che ha quindi coniato il nome \"Brotherhood of Eternal Sleep\", accorciato in \"BROES\" (fratelli)."}
{"id": "446954", "revid": "110157", "url": "https://it.wikipedia.org/wiki?curid=446954", "title": "Provence", "text": "Provence (toponimo francese) \u00e8 un comune svizzero di 390 abitanti del Canton Vaud, nel distretto del Jura-Nord vaudois.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "446955", "revid": "54354", "url": "https://it.wikipedia.org/wiki?curid=446955", "title": "Castagni", "text": ""}
{"id": "446960", "revid": "729019", "url": "https://it.wikipedia.org/wiki?curid=446960", "title": "Castel Bavaro", "text": "Castel Bavaro (in tedesco Burg Payrsberg) \u00e8 un castello che si trova a ovest del paese di Nalles, in provincia di Bolzano, sulla strada che porta a Sirmiano.\nLa costruzione \u00e8 perlopi\u00f9 in rovina. Resta in piedi il mastio, che rende l'idea di quanto massiccia essa fosse. Costruito dai Payr (che da qui cambiarono il nome in Payrsberg) nel 1220, pass\u00f2 di mano ad una ramo dei Boymont, che nel XVI secolo ampliarono il castello.\nUn incendio - le cui tracce si vedono nell'unico rondello rimasto - lo danneggi\u00f2 gravemente nel 1600."}
{"id": "446987", "revid": "767487", "url": "https://it.wikipedia.org/wiki?curid=446987", "title": "Possessed (gruppo musicale)", "text": "I Possessed sono un gruppo thrash/death metal statunitense proveniente da San Francisco, California. Nonostante abbiano pubblicato solo due album in studio negli anni ottanta (per riprendere l'attivit\u00e0 in studio solo parecchi anni dopo), sono considerati, assieme agli Slayer, il gruppo pi\u00f9 influente per il death metal e sono spesso citati come prima band del genere, anche se i Possessed si sono sempre definiti come semplice \"thrash metal band\" anche dopo l'esplosione del death metal. Inoltre, la band fu tra le prime (se non la prima) nel metal ad adottare il growl, stile di voce obbligatorio del death e alcuni attribuiscono il nome del genere al loro brano \"Death Metal\". Dopo anni di inattivit\u00e0, il gruppo ha ripreso a suonare con il solo cantante e bassista Jeff Becerra come membro originario.\nStoria.\nI Possessed nascono nel 1983, ad opera del chitarrista Mike Torrao e del batterista Mike Sus. A loro si aggrega il bassista e cantante Barry Fisk ma la sua militanza si rivela molto breve dato che questi si toglie la vita nello stesso anno. Il suo posto viene occupato da Jeff Becerra proveniente dai Blizzard. Nel 1984 i Possessed completano la loro formazione con l'inserimento del secondo chitarrista Brian Montana e iniziano ad esibirsi dal vivo nella Bay Area della California, supportando gli Exodus.\nNello stesso anno il gruppo produce il suo primo lavoro, il demo \"Death Metal\". Questo prodotto viene notato da Brian Slagel, titolare della Metal Blade Records, che rimane colpito dalle performance del gruppo. Slagel inserisce un loro pezzo (\"Swing Of The Axe\") nella lista di \"Metal Massacre Vol. VI\", compilation che ha contribuito al successo di numerosi gruppi come Metallica, Slayer e Armored Saint.\nSuccessivamente, Montana viene licenziato e al suo posto arriva Larry LaLonde (anche lui membro dei Blizzard), e i Possessed firmano un contratto con la Combat Records. Per la nuova label, il quartetto incide il suo disco d'esordio, \"Seven Churches\" (1985), album icona del metal estremo ed indispensabile per la nascita del death metal. La matrice musicale di questo album presenta un thrash metal pi\u00f9 cupo e sulfureo, dove il gruppo trae ispirazione dai primi lavori degli Slayer. Sebbene musicalmente venga classificato nel thrash, la voce di Becerra \u00e8 gutturale e graffiante, una forma grezza di growl, che verr\u00e0 evoluto in futuro da altri esponenti di questo genere come Chuck Schuldiner dei Death, David Vincent dei Morbid Angel e Glen Benton dei Deicide.\nNel 1986, i Possessed intraprendono un tour e supportano gli Slayer e i Venom al \"Kabuki\" di San Francisco e nello stesso anno incidono il secondo album, \"Beyond the Gates\" che pur dimostrandosi pi\u00f9 curato e personale del precedente album si rivela un flop commerciale. Nel 1987 viene pubblicato un altro EP, \"The Eyes of Horror\", prodotto dal chitarrista Joe Satriani (maestro di Larry LaLonde), il disco segue la linea del predecessore, ma viene pi\u00f9 apprezzato dal pubblico. Poco dopo, il gruppo decreta lo scioglimento, a causa della paralisi che costringe sulla sedia a rotelle il frontman Jeff Becerra, in seguito al suo coinvolgimento casuale in una sparatoria.\nMike Torrao riforma i Possessed nel 1990 con una formazione in cui lui \u00e8 il solo membro originario e si occupa anche delle parti vocali. Questa formazione d\u00e0 alla luce due demo, \"1991 demo\" e \"1993 demo\" appunto, ma il sodalizio \u00e8 breve, sancendo cos\u00ec la temporanea estinzione del gruppo, che si riforma nell'aprile del 2007, per mano di Jeff Becerra, che ripresosi dalla sua disgrazia suona con il nome di Possessed sul palco del Wacken Open Air esibendosi su una sedia a rotelle, accompagnato da alcuni membri del gruppo death metal losangelino Sadistic Intent, i quali hanno lavorato come turnisti live per il gruppo fino al 2010. Jeff Becerra ha dichiarato che la nuova formazione sta lavorando su alcune nuove canzoni e potrebbe pubblicare un nuovo album."}
{"id": "446989", "revid": "767487", "url": "https://it.wikipedia.org/wiki?curid=446989", "title": "Tears Laid in Earth", "text": "Tears Laid in Earth \u00e8 il primo album del gruppo norvegese The 3rd and the Mortal, pubblicato il 21 ottobre 1994 da Voices of Wonder."}
{"id": "446992", "revid": "43612", "url": "https://it.wikipedia.org/wiki?curid=446992", "title": "Confederazione dei Dahai", "text": ""}
{"id": "447000", "revid": "110157", "url": "https://it.wikipedia.org/wiki?curid=447000", "title": "Coffrane", "text": "Coffrane (toponimo francese) \u00e8 una frazione di 696 abitanti del comune svizzero di Val-de-Ruz, nel distretto di Val-de-Ruz (Canton Neuch\u00e2tel).\nStoria.\nFino al 31 dicembre 2012 \u00e8 stato un comune autonomo che si estendeva per 6,49\u00a0km\u00b2; il 1\u00ba gennaio 2013 \u00e8 stato accorpato agli altri comuni soppressi di Boudevilliers, Cernier, Ch\u00e9zard-Saint-Martin, Dombresson, Engollon, Fenin-Vilars-Saules, Fontainemelon, Fontaines, Le P\u00e2quier, Les Geneveys-sur-Coffrane, Les Hauts-Geneveys, Montmollin, Savagnier e Villiers per formare il nuovo comune di Val-de-Ruz."}
{"id": "447001", "revid": "289247", "url": "https://it.wikipedia.org/wiki?curid=447001", "title": "S. Giovanni Battista", "text": ""}
{"id": "447002", "revid": "212348", "url": "https://it.wikipedia.org/wiki?curid=447002", "title": "Controgambetto del centro", "text": "Il controgambetto del centro o gambetto Elephant \u00e8 una stravagante apertura scacchistica caratterizzata dalle mosse:\nIl nome controgambetto \u00e8 improprio, perch\u00e9 si tratta di un gambetto del Nero, non di un gambetto in risposta a un gambetto del Bianco. Il Nero, con questa apertura, mira a distruggere il centro del Bianco e contrattacca alla minaccia posta dal Cf3 del Bianco. La teoria scacchistica ha dimostrato che questa spinta \u00e8 una mossa debole, ciononostante il Bianco deve usare attenzione e circospezione per non finire in trappola. Questo gambetto, in ogni caso, non si vede pressoch\u00e9 mai nelle partite di buon livello."}
{"id": "447005", "revid": "767487", "url": "https://it.wikipedia.org/wiki?curid=447005", "title": "Dahai", "text": "I Dahai o Dahan erano un insieme di trib\u00f9 scitiche di origine iranica. Strabone scrisse di loro:\nStrabone pone quindi i nomadi Dahai all'incirca nell'attuale Turkmenistan.\nI Dahai, insieme ad altre trib\u00f9 scitiche, combatterono a fianco di Dario III di Persia durante la battaglia di Gaugamela. Pi\u00f9 tardi si unirono ad Alessandro Magno nella sua spedizione indiana. Un ramo della trib\u00f9, i Parni, migr\u00f2 a sud nella Partia e si un\u00ec ai locali che erano anch'essi iranici. Essi fondarono la dinastia arsacide che riunific\u00f2 la Persia sotto l'egemonia iranica."}
{"id": "447006", "revid": "125668149", "url": "https://it.wikipedia.org/wiki?curid=447006", "title": "Internazionali d'Italia di tennis (singolare maschile)", "text": "Questo \u00e8 un elenco delle finali del singolare maschile degli Internazionali d'Italia. Il torneo non si \u00e8 svolto dal 1936 al 1949.\nRecord.\nDi seguito i tennisti vincitori di almeno due edizioni del torneo in singolare."}
{"id": "447008", "revid": "767487", "url": "https://it.wikipedia.org/wiki?curid=447008", "title": "Painting on Glass", "text": "Painting on Glass \u00e8 il secondo album dei The 3rd and the Mortal, pubblicato nel 1995."}
{"id": "447010", "revid": "1522738", "url": "https://it.wikipedia.org/wiki?curid=447010", "title": "Formula magica (Svizzera)", "text": "Formula magica (in tedesco \"Zauberformel\", in francese \"Formule magique\") fu la definizione data alla suddivisione dei seggi del Consiglio federale svizzero (il governo) dal 1959 fino al 2003. In questo lungo periodo il Consiglio federale \u00e8 sempre stato composto da:\nNel 2003 la formula magica si \u00e8 spezzata con la riduzione dei popolari democratici a 1 solo membro, a favore dell'UDC che ha ottenuto 2 seggi in governo.\nLa nascita.\nLa formula magica fu il risultato dell'elezione del Consiglio federale del 17 dicembre 1959 e fu chiamata magica sia perch\u00e9 rappresentava un governo trasversale, a cui partecipavano tutti i maggiori partiti svizzeri, sia perch\u00e9 rispecchiava la forza numerica delle singole formazioni politiche. Grazie alla formula magica cess\u00f2 la supremazia del partito liberale radicale e il partito socialista entr\u00f2 definitivamente nell'esecutivo. L'inventore della formula fu il popolare democratico Martin Rosenberg, che consent\u00ec al suo partito di assumere un ruolo, al centro, di ago della bilancia governativa.\nLa fine.\nLa formula magica cess\u00f2 di esistere con l'elezione del Consiglio federale del 10 dicembre 2003, quando l'UDC, diventata ormai il maggior partito svizzero, impose al parlamento l'elezione di Christoph Blocher quale suo secondo rappresentante in governo sotto la minaccia di andare all'opposizione. L'Assemblea federale a stretta maggioranza elesse Blocher e destitu\u00ec Ruth Metzler-Arnold (PDC), che divenne cos\u00ec il terzo ministro della storia svizzera a non ricevere la riconferma in carica.\nLa nuova composizione del Consiglio federale, con 2 liberali, 2 socialisti, 2 UDC/PBD e 1 popolare democratico viene talvolta chiamata \"nuova formula magica\"."}
{"id": "447011", "revid": "77358", "url": "https://it.wikipedia.org/wiki?curid=447011", "title": "Giovan Battista Crespi", "text": ""}
{"id": "447015", "revid": "287204", "url": "https://it.wikipedia.org/wiki?curid=447015", "title": "Concerto italiano (Bach)", "text": "Il Concerto italiano (in tedesco \"Concerto nach Italienischen Gusto\", Concerto secondo il gusto italiano) BWV 971 \u00e8 un concerto per clavicembalo solo in tre movimenti, composto da Johann Sebastian Bach nel 1735. L'opera appartiene a quelle pubblicate durante la vita del compositore tedesco ed \u00e8 compresa nella seconda parte della \"Clavier-\u00dcbung\", insieme con l\"Ouverture francese\".\nI suoi tre movimenti sono i seguenti:\nSebbene un concerto per definizione si basi sui diversi ruoli, spesso contrastanti, di diversi gruppi di strumenti nell'insieme, Bach ottiene un effetto similare creando un contrasto per mezzo dell'impiego dei manuali \"forte\" e \"piano\" del clavicembalo, sapientemente alternati durante tutto il brano.\nTra le opere di Bach per strumenti a tastiera, il \"Concerto italiano\" ha acquisito nel tempo una certa popolarit\u00e0 e ne sono state eseguite diverse incisioni sia al clavicembalo che al pianoforte. Il pianista canadese Glenn Gould, noto per le sue interpretazioni delle opere di Bach, pur avendo inciso anche questo pezzo, non nascondeva, tuttavia, che la composizione non fosse tra le sue preferite. Nonostante questo, la sua versione rimane una delle pi\u00f9 popolari versioni pianistiche del \"Concerto\"."}
{"id": "447017", "revid": "63760", "url": "https://it.wikipedia.org/wiki?curid=447017", "title": "Volte a crociera", "text": ""}
{"id": "447020", "revid": "348618", "url": "https://it.wikipedia.org/wiki?curid=447020", "title": "Giovanni Paramithiotti", "text": "Egli fu tra i fondatori e primo presidente della societ\u00e0 calcistica dell\u2019Internazionale Milano (1908-1909).\nBiografia.\nGiovanni era nato a Venezia ed apparteneva ad una ricca famiglia, di cui da parte paterna di origine albanese. I suoi avi nel XVIII secolo, come esuli durante la lunga diaspora albanese causata dalle pressioni turco-ottomane, si erano allontanati dalla Ciamuria, regione dell\u2019Epiro, precisamente dalla zona attuale di Parathymia (Paramithia e \u00c7am\u00ebris\u00eb), e aveva perci\u00f2 conservato l\u2019origine nel cognome. \nFu tra i fondatori dell'Internazionale nel 1908, risultando eletto come primo presidente del nuovo club calcistico.\nRimase in carica un solo anno. Stando alle cronache dell'epoca, il primo presidente del club non fu particolarmente gradito all'ambiente per via della sua fama di menagramo, fama che lo costringeva a non presentarsi allo stadio.\nUn giorno per\u00f2, assistendo alla partita con barba e baffi finti, non venne riconosciuto e l'Inter vinse l'incontro, ponendo fine alla sua cattiva nomea.\nIl cambio ai vertici del club avvenne alla vigilia del primo impegno interista nei campionati federali, dopo il derby col Milan dell'ottobre 1908 giocato a Chiasso. \nDopo di lui, nel 1909, divenne presidente al suo posto Ettore Strauss, assecondando il volere della maggioranza svizzera dei soci del club."}
{"id": "447021", "revid": "63760", "url": "https://it.wikipedia.org/wiki?curid=447021", "title": "Roma imperiale", "text": ""}
{"id": "447022", "revid": "1632387", "url": "https://it.wikipedia.org/wiki?curid=447022", "title": "In This Room", "text": "In This Room \u00e8 il terzo album dei The 3rd and the Mortal, pubblicato nel 1997."}
{"id": "447023", "revid": "161374", "url": "https://it.wikipedia.org/wiki?curid=447023", "title": "Capo dello stato", "text": ""}
{"id": "447026", "revid": "454575", "url": "https://it.wikipedia.org/wiki?curid=447026", "title": "Valore legale del titolo di studio", "text": "Il valore legale del titolo di studio indica il grado di ufficialit\u00e0 e la validit\u00e0 di un titolo di studio, riconosciuti ai sensi della legge o da atti giuridici aventi la stessa forza o autorizzati dalla legge vigente nei vari Stati del mondo.\nCaratteristiche.\nIl titolo di studio, secondo la scienza dell'educazione, \u00e8 un certificato che attesta l'insieme di conoscenze e competenze apprese nel corso di studi. Le forme con cui viene data certezza pubblica a questo assunto, e garanzia della qualit\u00e0 della formazione secondo canoni socialmente accettati, variano da Paese a Paese a seconda del tipo di ordinamento giuridico, e delle tradizioni scolastiche, accademiche e professionali. In quasi tutti i Paesi, ad esempio, sono bandite le cosiddette \"fabbriche di titoli\" (ingl.: \"diploma mills\") organizzazioni a scopo di lucro che rilasciano titoli di studio a pagamento e a fronte di scarso o nullo corrispettivo in termini di studio o dimostrazione di effettivo possesso di saperi congruenti con il livello comunemente accettato per il titolo stesso. In particolare, solo in alcuni Stati degli USA e in poche altre \"\u00e9nclave\" giuridiche, tali organizzazioni possono operare legalmente.\nNel dibattito pubblico si parla genericamente e in modo astratto di \"possesso di valore legale\" da parte del titolo di studio intendendo l'ufficialit\u00e0, la validit\u00e0, o una combinazione di entrambe le caratteristiche, o di propriet\u00e0 riconducibili a tali caratteristiche.\nLe basi di questo concetto risiedono nei seguenti fatti:\nAd esempio, per quanto riguarda l'ufficialit\u00e0, il \"possesso di valore legale\" segnala la diversit\u00e0 di certi titoli di studio rispetto ad altri attestati o scritture private che, anche provenendo eventualmente da soggetti socialmente autorevoli, non siano compresi nel novero dei titoli definiti o riconosciuti formalmente in modo ufficiale. Tipicamente le Autorit\u00e0 Pubbliche decidono di proteggere legalmente certi titoli individuando o selezionando con apposite autorizzazioni amministrative le istituzioni (scuole, Universit\u00e0 ed analoghi enti) che possono concederli, e in questo modo esercitano un controllo pi\u00f9 o meno diretto sul sistema di istruzione e di formazione che viene cos\u00ec definito.\nUfficialit\u00e0 dei titoli di studio.\nA seconda del Paese, vari concetti, metodi e prassi possono entrare in gioco per quanto attiene allo statuto di ufficialit\u00e0 dei titoli di studio in un certo sistema nazionale di istruzione e formazione. I due principali sono quelli di \"riconoscimento\" e di \"accreditamento\", a cui va aggiunto, poi, quello di \"autorizzazione\" (questa classificazione non pregiudica l'uso dei termini nei contesti nazionali). Essi vanno applicati tanto agli istituti scolastici o accademici quanto ai singoli titoli e/o corsi di studio. In molti casi, titoli di studio conferiti da istituti riconosciuti o accreditati sono considerati come titoli \"ufficiali\" in modo automatico; tuttavia in altri casi il riconoscimento o l'accreditamento degli istituti \u00e8 distinto rispetto a quello dei corsi di studio (e quindi rispetto all'ufficialit\u00e0 dei rispettivi titoli).\nIl \"riconoscimento\" riguarda lo statuto di ufficialit\u00e0 come accordato in base alla legislazione nazionale. In molti Paesi, infatti, sono leggi e regolamenti adottati da Autorit\u00e0 Pubbliche che stabiliscono in maniera pi\u00f9 o meno dettagliata requisiti e procedure per l'assegnazione di un \"potere ufficiale\" di conferire (specifici) titoli di studio ad istituzioni scolastiche e accademiche, le quali sono considerate in tal guisa \"riconosciute\"; analoghe politiche e procedure possono riguardare, come gi\u00e0 detto, i singoli corsi di studio. \u00c8 evidente, poi, che scuole e Universit\u00e0 istituite direttamente dall'Autorit\u00e0 Pubblica (e.g. di propriet\u00e0 dello Stato o di Enti Territoriali) dovranno necessariamente soddisfare requisiti normativi equivalenti a quelli per riconoscimento, che in tali casi viene a coincidere con l'autorizzazione ad operare.\nL'\"accreditamento\" \u00e8 una decisione formale adottata da una qualche autorit\u00e0 competente (che pu\u00f2 essere in generale anche una persona giuridica privata) sulla qualit\u00e0 di un istituto scolastico o accademico o di un corso di studio, in base a requisiti pi\u00f9 o meno dettagliati e predefiniti. Il modo con cui i processi di accreditamento sono condotti nei vari Paesi (ed eventualmente da parte di varie organizzazioni), il ruolo e il grado di coinvolgimento delle Autorit\u00e0 Pubbliche, determinano l'\"ufficialit\u00e0\" dei titoli di studio correlati direttamente o indirettamente all'accreditamento.\nValidit\u00e0 dei titoli di studio.\nLa validit\u00e0 dei titoli di studio ai fini scolastici, accademici, lavorativi e professionali dipende anch'essa dal tipo di ordinamento giuridico, dalle scelte specifiche e dalle diverse tradizioni in vigore nei singoli Paesi.\nLa validit\u00e0 ai fini del proseguimento degli studi \u00e8 definita e garantita dagli ordinamenti scolastici e accademici nazionali. \nDatori di lavoro privati e, con pi\u00f9 formalit\u00e0, le Pubbliche Amministrazioni, richiedono tipicamente titoli di studio \"ufficiali\" come requisito essenziale, in base alle specifiche della mansione. \nQuasi ovunque per l'accesso alle professioni regolamentate \u00e8 richiesto il possesso di un titolo di studio \"ufficiale\".\nAmbito internazionale.\nUnione europea.\nLa convenzione di Lisbona dell'11 aprile 1997 ha stabilito una disciplina generale per il riconoscimento dei titoli tra gli Stati membri dell'Unione Europea; il processo di Bologna, per la creazione dello Spazio Europeo dell'Istruzione Superiore, ha compreso la definizione e l'accordo su uno schema generale dei cicli di studio accademici, su cui ogni Stato aderente mappa i propri corsi di studio nazionali.\nIl riconoscimento dei titoli di studio \u00e8 inoltre contemplato dalle Direttive 89/48/CEE, 92/51/CEE, 95/43/CE, 2005/36/CE relativa al riconoscimento delle qualifiche professionali. Non si applica alle professioni non regolamentate (per le quali non \u00e8 prevista l'iscrizione ad un albo e il possesso di un titolo di studio idoneo) e alle professioni diversamente regolate da un sistema specifico di riconoscimento: medico, dentista, veterinario, ostetrica, infermiere, farmacista e architetto. Il sistema riguarda i cittadini di uno Stato membro (non gli extracomunitari, anche se con permesso di soggiorno), con il possesso dei titoli necessari all'esercizio di una professione in uno Stato membro (iscritti o meno al relativo albo professionale) e che intendono esercitarla in un altro Stato detto ospitante. Non esiste un sistema di riconoscimento automatico dei titoli abilitanti a una professione. L'autorit\u00e0 dello Stato ospitante accerta e deve concedere il riconoscimento se la professione che intende esercitare \u00e8 la stessa per cui \u00e8 in possesso dei titoli richiesti nello Stato di provenienza e se la formazione ha durata e contenuti simili a quelli richiesti nello Stato ospitante per la medesima professione.\nIl diritto comunitario ha posto dei vincoli: l'autorit\u00e0 non pu\u00f2 muovere rilievi in merito alla durata della formazione se questa differisce per meno di un anno, l'esperienza lavorativa richiesta non pu\u00f2 essere superiore a 4 anni, pu\u00f2 al massimo imporre una sola misura di compensazione (tirocinio, esame, frequenza di corsi), ha un termine perentorio di 4 mesi per rispondere alle domande di riconoscimento in forma scritta e motivata con possibilit\u00e0 di ricorso.\nIl riconoscimento dei titoli \u00e8 limitato dal fatto che la preminenza del diritto comunitario sul diritto degli Stati membri non si applica al diritto amministrativo. Tanto la decisione quanto il ricorso si svolgono presso le autorit\u00e0 dello Stato ospitante secondo le sue leggi. In altre parole, le autorit\u00e0 comunitarie non hanno il potere di annullare una decisione amministrativa presa da un'autorit\u00e0 nazionale: la Corte di Giustizia pu\u00f2 imporre risarcimenti, ma \u00e8 il singolo Stato interessato che deve poi recepirle e modificare le decisioni individuali.\nNel mondo.\nItalia.\nIl principio del valore legale dei titoli universitari \u00e8 sintetizzato nel Testo unico delle leggi sull'istruzione superiore (R.D. 31.8.1933, n.1592, art. 167): Le Universit\u00e0 e gli Istituti superiori conferiscono, in nome della Legge, le lauree e i diplomi determinati dall'ordinamento didattico. Il Regolamento studenti (R.D. 4 giugno 1938, n.1269, articolo 48) prevede che le lauree e i diplomi conferiti dalle Universit\u00e0 contengano esplicitamente la dicitura \"Repubblica Italiana\" (per i titoli conseguiti a partire dal 1946) e \"in nome della legge\".\nPer i corsi di istruzione di I e II grado della scuola, ; i soggetti legittimati sono quelli previsti dall'art. 379 del\u00a0d.lgs. 16 aprile 1994, n. 297, mentre per la formazione professionale per il riconoscimento delle qualifiche la domanda va fatta al dicastero competente.\nRiguardo l'universit\u00e0 invece il regio decreto 31 agosto 1933 n.\u00a01592 afferma che i titoli accademici conseguiti all\u2019estero non hanno valore legale in Italia, salvo il caso di legge speciale o di accordi bilaterali. A decidere sull'equipollenza sono le singole universit\u00e0 alle quali venga inoltrata apposita domanda, a livello europeo l'Italia ha ratificato la convenzione di Lisbona con la legge 11 luglio 2002, n. 148.\nNell'ordinamento giuridico italiano il titolo di studio a cui viene attribuito valore legale \u00e8 un certificato rilasciato da un'autorit\u00e0 scolastica o accademica nell'esercizio di una funzione pubblica. Esso riproduce gli estremi un atto pubblico compiuto da un pubblico ufficiale o da una commissione d'esame investita della medesima funzione che dispone il conferimento del titolo al candidato; pertanto si tratta di un atto di fede privilegiata ai sensi degli articoli 2699 e 2700 del . Per potersi dare la potest\u00e0 test\u00e9 menzionata, l'autorit\u00e0 in parola deve essere un'amministrazione pubblica a ci\u00f2 incaricata dalla legge, oppure un istituto privato \"legalmente riconosciuto\" dal Ministro competente, e il titolo di studio riferirsi ad un corso previsto da un regolamento didattico conforme a schemi nazionali definiti da leggi e regolamenti ministeriali (o anche leggi regionali per i settori formativi di loro competenza). A questi titoli, e solo ad essi, viene accordata una specifica protezione legale.\nDal punto di vista dell'efficacia giuridica il titolo afferma una certezza legale valevole \"erga omnes\", il possesso di un titolo di studio con valore legale \u00e8 (per definizione) una condizione necessaria, in base a specifiche norme dell'ordinamento, per:\nIl concetto di \"valore legale\" non risulta tuttavia definito dall'ordinamento; si tratta quindi di una locuzione della dottrina liberamente applicata (e poi discussa) nel contesto della legislazione riguardante i titoli di studio, che estende e in effetti modifica l'analogo concetto relativo all'efficacia probatoria di un documento nel processo. Esistono per\u00f2 norme che fanno riferimento al valore legale, come il D.M. 509/1999 e il D.M. 270/2004. Il tema del \"valore legale\" \u00e8 stato oggetto di una indagine conoscitiva della VII Commissione del Senato, conclusasi nel febbraio 2012.\nI sostenitori dell'abolizione del valore legale del titolo di studio affermano che, a seguito dell'eliminazione, si innescherebbe automaticamente una concorrenza virtuosa che riguarderebbe ogni aspetto saliente del sistema formativo universitario, anche se tuttavia l'amministrazione potrebbe cominciare a selezionare in modo clientelare, dando cos\u00ec peso diverso ai titoli di studio in base all'istituto di istruzione di provenienza. I sostenitori del mantenimento del valore legale del titolo di studio affermano invece che esso ha svolto sino ad oggi un'utile e insostituibile funzione di mediazione tra sistema formativo e mercato del lavoro. L'abolizione del valore legale del titolo di studio era auspicata dalla loggia P2 nel Piano di rinascita democratica.\nIn particolare, ai sensi del testo unico delle leggi sull'istruzione superiore (R.D. 31.8.1933, n.1592, art. 167) si afferma che:\nma si chiarisce pure che (art. 172)\nAll'Art. 148 (ora non pi\u00f9 in vigore in questa forma) si afferma che\nL'art. 170 dispone poi:\nLa Legge 13 marzo 1958, n. 262, che regola il \"conferimento ed uso di titoli accademici, professionali e simili\" recita, all'art. 1: \nLa stessa legge, all'Art. 2, precisa:\nNell'articolo 10 della legge 30 novembre 1973, n. 766 (Conversione in legge, con modificazioni, del decreto-legge 1\u00ba ottobre 1973, n.580, recante misure urgenti per l'Universit\u00e0), compare la locuzione di \"valore legale\" dove si afferma che \nLa legge 9 maggio 1989, n. 168, che ha introdotto spazi pi\u00f9 ampi per l'autonomia delle Universit\u00e0, ha precisato che gli statuti universitari devono prevedere (art. 16 comma 4)\nCon la riforma degli ordinamenti didattici ex D.M. 509/1999, che ha modificato la struttura dei cicli di studio con la \"laurea triennale\" e l'istituzione della \"laurea specialistica\" (ora \"laurea magistrale\"), sono state introdotte le \"classi\" di lauree.\nA tale riguardo, con il D.M. 22 ottobre 2004, n.270, che abroga e sostituisce il decreto del 1999, si dispone che: (art. 4 comma 3)\nPer ci\u00f2 che riguarda l'accesso alle professioni si pu\u00f2 richiamare quanto statuito dall'articolo 7, comma 1, del D.P.R. 5 giugno 2001, n. 328, secondo cui \nSi teme che una eventuale generalizzata e radicale abolizione del valore legale comporti una cessione di potere in materia di formazione da parte dello Stato non al mercato ma alle corporazioni professionali..\nRegno Unito.\nNel Regno Unito il potere di conferire titoli accademici (\"Degree Awarding Power\") \u00e8 attribuito agli istituti di istruzione superiore dal Consiglio della Corona, che si avvale della \"Quality Assurance Agency\" per l'istruttoria sul merito. La stessa agenzia, poi, conduce degli \"audit istituzionali\" periodici, per verificare la sussistenza nel tempo della solidit\u00e0 istituzionale per quanto attiene al mantenimento degli \"standard\" accademici e della qualit\u00e0 dell'offerta formativa, in modo congruente con il ruolo e le responsabilit\u00e0 rivestite. Separatamente dall'accreditamento istituzionale e dalle verifiche periodiche esistono poi le procedure di accreditamento per singoli corsi di studio, rilevanti ai fini dell'accesso alle professioni regolamentate o ad albi e associazioni professionali, a cura di apposite Autorit\u00e0 riconosciute dove necessario dalla legge ma tipicamente controllate dalle singole comunit\u00e0 di professionisti.\nStati Uniti d'America.\nNegli USA sono i singoli Stati che autorizzano \"college\" ed universit\u00e0 di vario tipo ad operare legalmente, poich\u00e9 il governo federale degli Stati Uniti d'America non ha prerogative in materia. Tuttavia esiste un complesso sistema per l'accreditamento di istituzioni e corsi di studio che \u00e8 gestito da enti privati (dette Agenzie o Commissioni) a loro volta riconosciuti dagli Stati. Il principale riconoscimento ufficiale di tali Agenzie di accreditamento \u00e8 per\u00f2 quello offerto dal Dipartimento dell'Istruzione del Governo Federale (USDE) perch\u00e9 solo gli studenti di istituzioni accreditate da Agenzie da esso riconosciute hanno accesso a borse di studio federali.\nI criteri per il riconoscimento sono fissati dalla legislazione federale, ad occuparsi della registrazione delle istituzioni di accreditamento \u00e8 il \"Department Of Education\" che \u00e8 tenuto per legge a redigere e pubblicare un elenco di Enti di Accreditamento. Anche il \"Consiglio per l'Accreditamento dell'Istruzione Superiore\" (CHEA) offe un riconoscimento importante per le Agenzie (pur essendo un Ente privato), in quanto per l'accesso a molti uffici pubblici, per le professioni regolate, e nella considerazione pubblica tale riconoscimento \u00e8 equipollente a quello dell'USDE."}
{"id": "447029", "revid": "86599", "url": "https://it.wikipedia.org/wiki?curid=447029", "title": "Lista di asteroidi (12001-13000)", "text": "Di seguito una lista di asteroidi dal numero 12001 al 13000 con data di scoperta e scopritore."}
{"id": "447034", "revid": "1529788", "url": "https://it.wikipedia.org/wiki?curid=447034", "title": "Ernesto Pellegrini", "text": "Biografia.\nFiglio di ortolani, si diploma in ragioneria all'istituto Verri di Milano ed inizia a lavorare alla ditta Bianchi in veste di contabile a 50.000 lire al mese,; successivamente diviene capocontabile e responsabile del servizio di ristorazione. Intuendo che, in anni di boom economico e di forte evoluzione delle abitudini alimentari degli italiani, la ristorazione sul posto di lavoro avrebbe conosciuto una fase di grande sviluppo, nel 1965 fonda l'Organizzazione Mense Pellegrini che, oltre alla ristorazione collettiva, si occupa successivamente anche di buoni pasto (dal 1985), pulizie e servizi integrati (dal 1996), distribuzione automatica (dal 2000) e \"welfare\" aziendale (dal 2015). Sempre nel 1965 \u00e8 tra i promotori della nascita dell'Associazione nazionale gestori mense di cui \u00e8 il primo presidente.\nNel 1975 costituisce la Pellegrini SpA e nel 1979, per seguire le imprese italiane all'estero, la Pellegrini Catering Overseas S.A., azienda che opera in Angola, Emirati Arabi Uniti, Nigeria e Congo. Nel 1982 costituisce Central Food, in modo da garantire le migliori forniture alimentari \nNel 2019 la Pellegrini S.p.A. e la Pellegrini Catering Overseas S.A. hanno fatto registrare un fatturato complessivo di 635 milioni di euro, contando un totale di oltre 9.000 dipendenti.\nPresidenza dell'Inter.\nNel gennaio 1984 acquista l'Inter da Ivanoe Fraizzoli per una decina di miliardi di lire, diventandone il diciassettesimo presidente. Sotto la sua gestione sono acquistati Rummenigge, Matth\u00e4us, Klinsmann e Brehme; la squadra conquista il tredicesimo scudetto nella stagione 1988-1989, passato alla storia come \"lo scudetto dei record\" per i 58 punti guadagnati in 34 partite (allora la vittoria valeva solo 2 punti). Sempre nel 1989 l'Inter vince la Supercoppa italiana e nel 1991, dopo ventisei anni senza vittorie in Europa, conquista la Coppa UEFA battendo in finale la .\nNel 1990 Pellegrini viene insignito dell'onorificenza di Cavaliere del Lavoro. L'ultimo trofeo dalla squadra sotto la sua gestione \u00e8 la Coppa UEFA conquistata nel 1994, vincendo la finale contro il Salisburgo. Nel febbraio 1995 lascia la presidenza e cede le quote azionarie della societ\u00e0 a Massimo Moratti.\nLa Pellegrini.\nLa Pellegrini, fondata dal Cavaliere del Lavoro Ernesto Pellegrini nel 1965, oggi \u00e8 una realt\u00e0 che si occupa in Italia e all\u2019estero di servizi dedicati alle aziende e ha fatto registrare nel 2019 ricavi per 640 milioni di euro.\nSono pi\u00f9 di 9.000 i dipendenti del Gruppo Pellegrini, distribuiti fra le sedi di Milano, Roma, Lugano e i tanti appalti in giro per il mondo.\nValentina Pellegrini, Vice Presidente, affianca Ernesto Pellegrini nella gestione, quale seconda generazione.\nIl business dell\u2019azienda si basa su 5 attivit\u00e0: Ristorazione Collettiva, Welfare Solutions (con i buoni pasto in prima fila), Pulizie e Servizi Integrati, Vending, la lavorazione della carne e le forniture alimentari.\nL'Azienda si pone come obiettivo il perseguimento dell\u2019eccellenza ed \u00e8 da sempre tesa al miglioramento delle proprie prestazioni e dei servizi offerti, investe in attivit\u00e0 di ricerca, sviluppo e formazione con l\u2019Accademia Pellegrini e sulla crescita dei propri collaboratori, la prima risorsa di un\u2019azienda. Dal 2002 la Pellegrini adotta volontariamente il Modello Organizzativo 231 (Codice Etico) e le specifiche politiche in tema di tutela dell\u2019ambiente, della salute e della sicurezza.\nPer volont\u00e0 della famiglia imprenditrice, la Pellegrini reinveste nell\u2019azienda tutti i propri utili.\nDal 2021 fa parte del gruppo anche Mymenu, la prima foodtech italiana nel settore del food-delivery. \nLa Pellegrini sostiene dal 2014 la Fondazione Ernesto Pellegrini ONLUS, per offrire un aiuto concreto alle famiglie in temporanea difficolt\u00e0 economica e sociale.\nL'impegno nel sociale.\nNel dicembre 2013 costituisce la \"Fondazione Ernesto Pellegrini ONLUS\" che si rivolge ai \"nuovi poveri\" proponendosi di aiutare le tante persone che si trovano in condizione di temporanea difficolt\u00e0 economica e sociale e di favorire cos\u00ec lo sviluppo di nuove idee e nuove risposte a bisogni che cambiano e divengono pi\u00f9 complessi. \nIl Ristorante Ruben (il nome \u00e8 quello di un barbone morto assiderato in una baracca che Pellegrini aveva conosciuto da ragazzo quando ancora lavorava nella cascina di famiglia)\nrappresenta l'avvio di questo progetto di sostegno. Ha sede a Milano, in via Gonin 52, zona Giambellino, ed \u00e8 in grado di servire fino a 500 pasti ogni sera con men\u00f9 diversi.\nGrazie al contribuito della Fondazione, il costo del pasto per ogni commensale adulto \u00e8 simbolico, e pari a \u20ac 1. Avviati anche percorsi di reinserimento lavorativo grazie all'Associazione dei Volontari di Ruben e offerta la possibilit\u00e0 per i bambini di accedere a un asilo.\nVita privata.\nUomo di fede, sposato con Ivana, ha una figlia, Valentina, vicepresidente del gruppo."}
{"id": "447052", "revid": "125592585", "url": "https://it.wikipedia.org/wiki?curid=447052", "title": "Franco Malvano", "text": "Biografia.\nCarriera in Polizia.\nNel 1964 ottiene la maturit\u00e0 classica, si laurea prima in giurisprudenza e successivamente anche in scienze politiche presso l'Universit\u00e0 Federico II di Napoli, supera il concorso di Commissario di Polizia il 25 febbraio del 1971 e la sua prima esperienza fu presso la Questura di Palermo, dove ha lavorato all'ufficio antimafia.\nViene trasferito nel 1972 alla Questura di Reggio Calabria, durante il periodo della rivolta popolare a seguito della decisione di trasferire il capoluogo di regione da Reggio Calabria a Catanzaro. Qui dirige l'ufficio antimafia.\nMalvano ritorna a Napoli nel marzo del 1977 dove dirige la sezione antiracket della squadra mobile. Dal 1982 al 1986 \u00e8 il capo della squadra mobile e sostituisce il Vice Questore Ammaturo ucciso dalle Brigate Rosse. Nel 1991 gli viene affidato l'incarico di Commissario Straordinario al Comune di Marano, il cui Consiglio Comunale era stato sciolto per infiltrazioni mafiose.\nDal 1992 al 1994 ricopre l'incarico di vicequestore vicario della Questura di Napoli; nel giugno 1994 \u00e8 il responsabile dell'ordine pubblico ed organizza i servizi di sicurezza relativamente al G7 tenutosi nella citt\u00e0 partenopea, coordinando le polizie dei paesi partecipanti. Nel corso del vertice viene ferito alla testa in occasione di una delle manifestazioni di protesta degli autonomi: continua la sua attivit\u00e0 curando di persona la protezione dell'allora Presidente degli Stati Uniti, Bill Clinton (il Presidente si complimenter\u00e0 per la sua tenacia definendolo \"A very strong man\"). Nell'agosto del 1994 Malvano \u00e8 Questore a Catanzaro.\nDue anni dopo viene trasferito alla Questura di Reggio Calabria dove si distingue per la forte azione di contrasto alla 'Ndrangheta, qualificando l'attivit\u00e0 delle misure di prevenzione con la creazione di una task force specializzata nel sequestro dei beni ai mafiosi. Dal 2000 \u00e8 Questore di Bari, dove dirige l'Operazione Primavera che contrasta, in maniera determinante, il contrabbando di sigarette. Il 18 giugno 2002 viene nominato Questore di Napoli.\nEsperienza politica.\nAlle elezioni politiche del 2006 Malvano viene eletto senatore tra le file di Forza Italia; nel corso di tale carica \u00e8 componente della 2\u00aa Commissione permanente (Giustizia), del Comitato parlamentare Schengen, Europol e Immigrazione e della Commissione parlamentare d'inchiesta sul fenomeno della criminalit\u00e0 organizzata mafiosa o similare.\nAlle Elezioni Amministrative 2006 \u00e8 il candidato sindaco per la Casa delle Libert\u00e0 nella citt\u00e0 di Napoli che sfida il sindaco uscente Rosa Russo Iervolino; Malvano raccoglie il 37,8% dei voti contro il 57% della Iervolino. In seno al Consiglio Comunale di Napoli Franco Malvano \u00e8 stato capo dell'opposizione e componente delle Commissioni Mobilit\u00e0, Cultura e di Vigilanza su Bagnolifutura.\nDal 1\u00ba gennaio 2008 \u00e8 stato nominato Prefetto della Repubblica. Ad agosto 2008 si dimette dagli incarichi politici ed inizia a collaborare con la struttura governativa del sottosegretario Guido Bertolaso in qualit\u00e0 di consulente in materia di sicurezza ed ordine pubblico in merito all'emergenza rifiuti in Campania. Malvano \u00e8 stato candidato per Il Popolo della Libert\u00e0 alle elezioni europee del 2009 nella Circoscrizione Sud, ottenendo circa 44000 voti di preferenza.\nFranco Malvano ricopre l'incarico di Assessore alla Sicurezza e Legalit\u00e0 alla Provincia di Napoli. Dal 2010 \u00e8 il presidente della commissione anti-racket e anti-usura del Consiglio regionale della Campania."}
{"id": "447053", "revid": "119116543", "url": "https://it.wikipedia.org/wiki?curid=447053", "title": "Premi Oscar 1952", "text": "La 24\u00aa edizione della cerimonia di premiazione degli Oscar si \u00e8 tenuta il 20 marzo 1952 a Los Angeles, al \"RKO Pantages Theatre\", condotta dall'attore comico Danny Kaye.\nVincitori e candidati.\nVengono di seguito indicati in grassetto i vincitori. &lt;br&gt;\nDove ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Gene Kelly in apprezzamento alla sua versatilit\u00e0 come attore, cantante, regista e ballerino ed in particolar modo per i suoi brillanti risultati nell'arte della coreografia nei film.\nPremio alla memoria Irving G. Thalberg.\nA Arthur Freed"}
{"id": "447054", "revid": "63078", "url": "https://it.wikipedia.org/wiki?curid=447054", "title": "BlizzCon", "text": ""}
{"id": "447055", "revid": "63078", "url": "https://it.wikipedia.org/wiki?curid=447055", "title": "Blizzcon", "text": ""}
{"id": "447058", "revid": "32658", "url": "https://it.wikipedia.org/wiki?curid=447058", "title": "Biblioteca comunale &quot;Pietro De Nava&quot; di Reggio Calabria", "text": ""}
{"id": "447060", "revid": "22475", "url": "https://it.wikipedia.org/wiki?curid=447060", "title": "Tyrannosaurus Rex", "text": ""}
{"id": "447065", "revid": "767487", "url": "https://it.wikipedia.org/wiki?curid=447065", "title": "Baci e abbracci", "text": "Baci e abbracci \u00e8 un film italiano diretto da Paolo Virz\u00ec e uscito nel 1999.\nLa trama, che si basa su uno scambio di persona, ricorda la commedia teatrale di Gogol, l\"'Ispettore generale\".\nTrama.\nLa vicenda ha come protagoniste due attivit\u00e0 fallimentari: quella di un ristoratore, a cui sono stati pignorati i beni del locale, e quella di una famiglia alle prese con un allevamento di struzzi. Il proprietario del ristorante si chiama Mario, cos\u00ec come Mario \u00e8 il nome di un assessore regionale, fidanzato di una delle parenti degli allevatori. L'assessore \u00e8 invitato dagli allevatori al pranzo di Natale, scusa con la quale sperano di farsi concedere un finanziamento. Alla stazione per\u00f2 confondono l'assessore con l'altro Mario, anche per l'omonimia delle loro compagne. Ne nasce cos\u00ec un'assurda situazione per cui l'assessore deve tornare a casa dopo aver atteso invano alla stazione, mentre il \"falso\" Mario si ritrova servito e riverito dalla famiglia, spaesato ma convinto che il giorno dopo si far\u00e0 viva la moglie. Il giorno seguente, dopo una lunga serie di equivoci e situazioni imbarazzanti, l'errore viene chiarito ma ormai \u00e8 troppo tardi. Il finanziamento \u00e8 perso irrimediabilmente e i proprietari dell'allevamento sono disperati. Mario sta per partire e lasciare il casale quando decide di rimanere e organizzare un pranzo per consolare la famiglia disperata. Il pranzo \u00e8 talmente gradito che i commensali decidono di trasformare il casale in un ristorante e gli struzzi in attrazione turistica."}
{"id": "447095", "revid": "125668177", "url": "https://it.wikipedia.org/wiki?curid=447095", "title": "Internazionali d'Italia di tennis (singolare femminile)", "text": "Questo \u00e8 un elenco delle finali del singolare femminile degli Internazionali d'Italia. Il torneo non si \u00e8 svolto dal 1936 al 1949."}
{"id": "447100", "revid": "709565", "url": "https://it.wikipedia.org/wiki?curid=447100", "title": "Difesa Barnes", "text": "La difesa Barnes \u00e8 l'apertura degli scacchi caratterizzata dalle mosse\n\u00c8 analoga all'apertura Barnes, che ripropone lo stesso tema tattico: la spinta di una casella del pedone f. \u00c8 valutata come la peggior risposta in assoluto all'apertura di pedone di re: non attacca n\u00e9 occupa case centrali, non libera alcun pezzo n\u00e9 \u00e8 propedeutica a qualche sviluppo. Questa apertura indebolisce seriamente la struttura pedonale del Nero, toglie al cavallo di re la casa naturale per il suo sviluppo ed espone il re ad attacchi. Non \u00e8 mai stata giocata ad alti livelli."}
{"id": "447118", "revid": "1482985", "url": "https://it.wikipedia.org/wiki?curid=447118", "title": "Thubten Gyatso", "text": "I primi anni.\nThubten Gyatso nacque nel 1876 nel villaggio di Thakpo Langdun, vicino al celebre Monastero di Samye, nella provincia di Takpo, figlio di Kunga Rinchen e Lobsang Dolma, contadini e pastori seminomadi del Tibet sudorientale, e, a seguito delle predizioni dell'Oracolo Nechung e altri presagi ben augurali avvenuti nei pressi del suo luogo di nascita, venne identificato ad appena un anno quale reincarnazione del XII Dalai Lama, morto in giovane et\u00e0 nel 1875. Giunse immediatamente dopo a Lhasa e nel 1878 l'VIII Panchen Lama offici\u00f2 la cerimonia della tonsura del capo, proclamandolo XIII Dalai Lama con il nome \"Ngawang Lobsang Thupten Gyatso Jigdral Chokley Namgyal\". Un anno dopo venne intronizzato al Potala, la reggia, e a sei anni ricevette i voti di monaco novizio dal Reggente, crescendo sotto la tutela dei pi\u00f9 influenti lama e monaci nel Potala, dove fu tenuto in totale isolamento dal resto del mondo. Ricevette fin dall'inizio una rigorosa educazione religiosa e fin dai suoi primi anni di vita denot\u00f2 una spiccata intelligenza e una personalit\u00e0 molto forte, oltre che una notevole predilezione per gli studi e la religione.\nL'ascesa al trono e il Grande Gioco.\nMentre trascorreva la giovinezza dividendosi tra i giochi e gli studi, il Tibet fin\u00ec sotto la preoccupante brama di due grandi potenze vicine, ossia l'Impero russo e l'Impero britannico, in quello che viene comunemente chiamato \"Grande Gioco\".\nNel 1895 assunse nelle sue mani la guida del governo, presieduto fino ad allora da un Reggente, e da quel momento la sua principale preoccupazione fu il mantenimento dell'indipendenza tibetana e l'introduzione di vaste e intense riforme sociali, politiche e religiose con le quali fare del Tibet un Paese moderno. In particolare, sul piano religioso si dimostr\u00f2 molto aperto ai sistemi filosofici delle altre tre scuole, incominciando a praticare soprattutto il sistema Nyingmapa accanto a quello Gelug, la sua scuola di appartenenza.\nL'opposizione a questa apertura dottrinaria si concentr\u00f2 intorno a Pabongka Rinpoche, autorevole ghesce Gelug, ancora oggi ritenuto tra i pi\u00f9 dotti del suo tempo, che grazie alla sua fama diede grande visibilit\u00e0 e nuova linfa al culto di Dorje Shugden, una controversa entit\u00e0 spirituale decisa a preservare l'ortodossia della dottrina dei Berretti Gialli e maledire e perseguitare fino alla morte chiunque incoraggiasse il minimo connubio con altri sistemi scolastici. Nella sua nota severit\u00e0, il Grande Tredicesimo ordin\u00f2 a Pabongka Rinpoche di fermare la diffusione della pratica. Il ghesce gli obbed\u00ec, ma solo pubblicamente, poich\u00e9 in privato continu\u00f2 a impartire moltissime iniziazioni a fidati discepoli ai quali tramand\u00f2 il culto. Tra i suoi migliori allievi vi furono il giovane XVII Trijang Rinpoche, discendente di uno zio materno del VII Dalai Lama, il V Reting Rinpoce e il III Taktra Rinpoce. Il culto di Dorje Shugden si diffuse cos\u00ec ovunque e a tutti i livelli dell'aristocrazia e del clero.\nLa spedizione britannica e la prima fuga.\nDiversamente dai suoi immediati predecessori, il XIII Dalai Lama visse a lungo e riusc\u00ec a guadagnarsi un notevole peso politico, che impegn\u00f2 fortemente per frenare i forti interessi economici di Londra sul suo Paese. Nel 1904, dopo aver invano provato per un anno ad imporre a Lhasa le proprie regole, l'Impero britannico appront\u00f2 un esercito comandato dal colonnello Francis Younghusband per invadere il Tibet. Le truppe raggiunsero Lhasa molto rapidamente, dopo aver facilmente avuto la meglio sui soldati tibetani, ma il Dalai Lama era gi\u00e0 partito alla volta della Mongolia, per poi recarsi in Cina, dove incontr\u00f2 l'imperatore Guangxu e la consorte, poco prima della loro morte. Solo nel 1909 torn\u00f2 a Lhasa, dove Younghusband aveva da tempo concluso una serie di patti economici, tornando poco dopo in India con il grosso delle sue forze.\nLa seconda fuga.\nLa permanenza del Grande Tredicesimo in Tibet fu per\u00f2 breve. Il generale cinese Chung-yin invase poco dopo il Paese delle Nevi e penetr\u00f2 rapidamente fino a Lhasa; il Dalai Lama ottenne asilo a Darjeeling, in India, mentre la capitale tibetana fu vittima di una dura repressione. Per la prima volta nella sua storia, il Tibet era direttamente conquistato da una potenza straniera e i funzionari imperiali, gli Amban, governarono Lhasa senza intermediari. Tuttavia l'occupazione cess\u00f2 nel 1911, quando il sistema imperiale croll\u00f2 in favore della repubblica di Sun Yat-sen. Rimasti disorientata e priva di rinforzi, la guarnigione cinese in Tibet fu sconfitta in una generale sollevazione dei tibetani e batt\u00e9 in ritirata insieme agli Amban.\nIl ritorno a Lhasa e i tentativi di modernizzazione.\nIl Dalai Lama rientr\u00f2 trionfalmente in Tibet nel gennaio 1913 e, nel chiaro intento di assicurare l'indipendenza, decise di avviare un inedito processo di apertura del Paese verso l'estero e di modernizzazione, in modo da ottenere un riconoscimento internazionale, senza per\u00f2 scombussolare le antiche tradizioni tibetane. Ammodern\u00f2 le amministrazioni provinciali, abol\u00ec la pena di morte, riorganizz\u00f2 i monasteri e l'esercito, introdusse una solida legislazione atta a fronteggiare la corruzione tra i funzionari pubblici, oltre che un sistema di tassazione nazionale. Volle in aggiunta la creazione di strade e acquedotti, di un servizio postale nel cui ambito vennero emessi i primi francobolli e di una forza di polizia. In seguito ai contatti stabiliti con le vicine potenze straniere nel corso dei suoi lunghi viaggi, introdusse per la prima volta l'elettricit\u00e0, il telefono e perfino l'automobile. Fu anche responsabile del ristabilimento della disciplina nella vita monastica, stabilendo che solo i monaci meritevoli avanzassero in grado, e impose un vistoso aumento di funzionari laici per diminuire l'eccessivo potere nelle mani dei lama.\nTra le sue numerose opere figurano un notevole ampliamento del Potala, che raggiunse le sue attuali dimensioni e si vide ristrutturato nelle sue parti pi\u00f9 longeve, e la creazione della bandiera tibetana nel 1912.\nIntuendo in anticipo la possibilit\u00e0 che la Cina avrebbe invaso nuovamente il Tibet, invi\u00f2 delegazioni in Nepal e Bhutan affinch\u00e9 chiedessero ai relativi governi di addestrare un comune esercito con cui scongiurare pi\u00f9 efficacemente il pericolo, ma l'offerta fu del tutto ignorata. In aggiunta, all'interno dello stesso Tibet trov\u00f2 spesso una totale resistenza da parte dei nobili feudali e dei monaci conservatori, che in pi\u00f9 di un'occasione trascurarono i suoi ordini, limitando enormemente la sua spinta riformatrice. Quasi tutti loro erano infatti legati al culto di Dorje Shugden e temevano che questi potesse rispondere scatenando morte e distruzione su tutti come vendetta per aver profanato la santit\u00e0 del Buddhismo e del Tibet con le impurit\u00e0 provenienti da Paesi infedeli. Il Regno delle Montagne rimase dunque il regno feudale e lamaista di sempre.\nGli ultimi anni e la morte.\nNel 1924, il Grande Tredicesimo ebbe una profonda disputa con il IX Panchen Lama, che lasci\u00f2 il Tibet alla volta della Mongolia. Nell'intento di esercitare su di loro la propria autorit\u00e0, il Dalai Lama viet\u00f2 ai lama e ai monaci fedeli al \"Grande Erudito\" di ricoprire qualsiasi incarico al di fuori di Lhasa. Negli anni dell'esilio, che si concluse soltanto alla sua morte, il IX Panchen Lama collabor\u00f2 positivamente ad alcuni importanti piani di sviluppo per un Tibet moderno.\nFamoso meditatore, capace di conseguire profonde visioni profetiche, nel suo ultimo testamento, scritto nel 1932, il Grande Tredicesimo scrisse un monito inquietante circa il futuro nazionale del Tibet sotto la dominazione straniera: \u00ab\u00c8 possibile che qui, nel centro del Tibet, la religione e l'ordine terreno vengano attaccati, sia dall'interno che dall'esterno. Se non riusciremo a proteggere il nostro Paese, succeder\u00e0 che i custodi della fede, il Dalai Lama e il Panchen Lama, il padre e il figlio, le gloriose reincarnazioni, saranno umiliati e dimenticati, senza pi\u00f9 un nome. Le terre e gli altri possedimenti dei monasteri e dei monaci saranno depredati. Tutti gli esseri senzienti sprofonderanno in una grande miseria e saranno sopraffatti dalla paura. I giorni e le notti trascorreranno in sofferenza.\u00bb.\nMor\u00ec nelle stanze del Potala il 17 dicembre 1933 a causa di un improvviso attacco di polmonite, dopo aver proibito a tutti i suoi dignitari di visitare il suo capezzale. La sua tomba si trova ad ovest della Grande Sala Occidentale del Potala e attualmente pu\u00f2 essere raggiunta solo da un piano superiore e in compagnia di un monaco o di una guida. Lo stupa gigante misura quattordici metri di altezza, e contiene gioielli inestimabili ed una tonnellata di oro. Tra le offerte votive si trovano zanne di elefante provenienti dall'India, leoni in porcellane e vasi, oltre ad una pagoda costruita con oltre duecentomila perle. Molti elaborati murales in stile tradizionale tibetano raffigurano numerosi eventi della sua vita nel corso del XX secolo.\nLa morte del XIII Dalai Lama colp\u00ec profondamente il IX Panchen Lama in esilio, che insieme al V Reting Rinpoce, scelto come Reggente del governo di Lhasa, ebbe un ruolo molto importante nella ricerca della sua reincarnazione, nata nel 1935 in un villaggio dell'Amdo."}
{"id": "447130", "revid": "109838593", "url": "https://it.wikipedia.org/wiki?curid=447130", "title": "Gambetto Fred", "text": "Il gambetto Fred o gambetto Duras \u00e8 una stravagante apertura scacchistica, caratterizzata dalle mosse\nNon si ha traccia di questo gambetto ad alti livelli: \u00e8 infatti una delle tante risposte che servono principalmente ad innervosire e stupire l'avversario, ma non ha un'utilit\u00e0 reale.\nAnalisi.\nLa teoria (quasi nulla su questo gambetto) dice che al Bianco conviene, per accentuare l'indifesa posizione del monarca nero, accettare questo gambetto. In ogni caso il Nero non avr\u00e0 modo, a meno di gravi errori avversari, di avvantaggiarsi sul nemico.\nLa partita generalmente prosegue con:\nRientrando in una difesa Owen, difesa Nimzowitsch che l'Enciclopedia delle aperture scacchistiche cataloga sotto il codice ECO B00.\nIl Nero per\u00f2 al terzo tratto al posto di d5 pu\u00f2 giocare Cc6, che secondo la teoria \u00e8 migliore, giocando poi d5 al quarto tratto.\nContinuazioni.\nEcco dei possibili seguiti:\n1.e4 f5 2.exf5 Cf6 3.d4 d5 4.Cf3 Cc6 5.Ad3 e6 6.fxe6 Axe6 7.0-0 Ae7 8.h3! Ce4 9.Cc3 Cxc3 10.bxc3 0-0 11.Tb1 Tb8 12.Ce5 Cxe5 13.dxe5 Dd7 14.De2 a6 15.Td1 b5 16.Ae3 e il Bianco \u00e8 in lieve vantaggio ma il Nero ha un gioco abbastanza fluido.\nNella seguente variante invece il Nero riesce a conseguire un lieve vantaggio:\n1.e4 f5 2.exf5 Cf6 3.Cf3 d5 4.d4(Ad3) Axf5 5.Af4(Ad3) e6 6.Ce5 Ab4+ 7.c3 Ad6 8.Ad3 Axe5 9.dxe5?(Axe5) Axd3 10.Dxd3 Ch5! 11.Ae3(Ad2) 0-0 12.Cd2?(0-0) Cd7 13.Cf3? Txf3! il nero \u00e8 in lieve vantaggio.\nSe il Bianco non cattura il pedone con 2.exf5, il Nero in alcune varianti va in vantaggio sul Bianco, come ad esempio nella variante:\n1.e4 f5 2.Cc3?! fxe4 3.d3 exd3 4.Axd3 Cf6 5.g4 g6 6.g5 Ch5 7.Cf3 d6 8.Ch4 Cg7 9.0-0 Cc6 10.Ae3 Ce5 11.Ae4 c6 12.f4 Cc4 13.Af2 d5 14.De2 Dd6 15.b3 Cb6 16.Td1 Ce6 ed il Nero ha un lieve vantaggio."}
{"id": "447141", "revid": "53984", "url": "https://it.wikipedia.org/wiki?curid=447141", "title": "Tell el-Amarna", "text": ""}
{"id": "447144", "revid": "63760", "url": "https://it.wikipedia.org/wiki?curid=447144", "title": "Ferry-boat", "text": ""}
{"id": "447151", "revid": "767487", "url": "https://it.wikipedia.org/wiki?curid=447151", "title": "Paul Bostaph", "text": "Biografia.\nInizia a suonare la batteria nel 1979, a 15 anni. Nel 1985 forma la sua prima band con cui si esib\u00ec in varie serate a Los Angeles. Il suo esordio discografico avvenne nel 1988 con i Forbidden che pubblicarono l'album \"Forbidden Evil\" e nel 1990 il secondo lavoro \"Twisted Into Form\".\nIn seguito, la sua collaborazione con i Forbidden viene notata da Eric Peterson, chitarrista e leader dei Testament che gli offre il posto di batterista al posto di Louie Clemente. Con la band pubblicher\u00e0 soltanto l'EP live \"Return to the Apocalyptic City\" (1993). Un giorno viene contattato dal batterista, nonch\u00e9 suo amico, John Tempesta, il quale lo informa che Dave Lombardo ha lasciato gli Slayer e pertanto questi stanno cercando un rimpiazzo. Dopo un'audizione, Bostaph \u00e8 divenuto il batterista del gruppo.\nCon gli Slayer ha pubblicato l'album in studio \"Divine Intervention\" (1994) e l'album di cover \"Undisputed Attitude\" (1996), per poi concentrarsi temporaneamente su nuove sonorit\u00e0 con i The Truth About Seafood (i quali non arrivarono alla pubblicazione di un disco). Nel 1998 ha registrato e pubblicato con gli Slayer \"Diabolus in Musica\", quest'ultimo seguito da \"God Hates Us All\" (2001). Dopo quasi 9 anni, il batterista ha abbandonato il gruppo per motivi mai precisati. Si dice che se ne sia andato per problemi ad un ginocchio ma alcuni sostengono che sia stato a causa di una lite tra lui e il chitarrista Jeff Hanneman. Tuttavia, questa dichiarazione non risult\u00f2 confermata da alcuno di loro, i due inoltre dichiararono di essere buoni amici.\nTerminato il lavoro con gli Slayer, la sua attivit\u00e0 continua; suonando con il gruppo, di breve vita, Systematic (con i quali pubblic\u00f2 un solo disco) ed entrando, in seguito, a far parte degli Exodus al posto di Tom Hunting, pubblicando \"Shovel Headed Kill Machine\" nel 2005.\nNel 2006 torna nei Testament per suonare in una tourn\u00e9e mondiale. Si diceva che egli doveva tornare nel gruppo per la registrazione del nuovo disco, ma la scelta \u00e8 caduta su Nicholas Barker, batterista dei Dimmu Borgir. Paul ha successivamente lasciato gli Exodus per permettere il ritorno del membro storico Tom Hunting ed \u00e8 stato ingaggiato dalla Sonor per la promozione di strumenti a percussione. Successivamente, ha annunciato la sua reunion con i Forbidden per una tourn\u00e9e, ed ha sostituito Nicholas Barker nei Testament a causa di problemi col permesso di soggiorno in America. Con questo gruppo, Paul ha realizzato \"The Formation of Damnation\" nel 2008.\nDurante il 2013 ha partecipato alla registrazione di alcuni brani per l'album \"Frequency Unknown\" dei Queensr\u00ffche, mentre il 30 maggio dello stesso anno \u00e8 stato annunciato il suo ritorno negli Slayer, in seguito all'uscita di Dave Lombardo. Con gli Slayer ha registrato l'album \"Repentless\", uscito nel settembre 2015."}
{"id": "447184", "revid": "2149620", "url": "https://it.wikipedia.org/wiki?curid=447184", "title": "Generalissimo", "text": "Con questo grado militare venivano identificati numerosi leader, tra i quali:"}
{"id": "447187", "revid": "120145645", "url": "https://it.wikipedia.org/wiki?curid=447187", "title": "Sagem", "text": "Sagem (Soci\u00e9t\u00e9 d\u2019Applications G\u00e9n\u00e9rales de l\u2019Electricit\u00e9 et de la M\u00e9canique) \u00e8 una societ\u00e0 di elettronica francese attiva nel campo delle difese elettroniche, nell'elettronica di consumo e sistemi di comunicazione.\nNel 2005 Sagem si fonde con Snecma formando SAFRAN. Nel gruppo SAFRAN, due filiali rilevano le attivit\u00e0 di Sagem: Sagem D\u00e9fense S\u00e9curit\u00e9 (difese elettroniche) e Sagem T\u00e9l\u00e9communications (sistemi di comunicazione).\nStoria.\nSagem fu fondata nel 1925 a Parigi. I suoi primi prodotti comprendevano componenti elettroniche, fotocamere, proiettori e dispositivi militari.\nL'espansione della linea dei prodotti si concentra attorno alla telefonia e alla difesa elettronica. Nel 1961 Sagem \u00e8 stata scelta a offrire l'Inertial Navigation Systems per i primi missili balistici francesi, come sistemi di navigazione e ottica per il primo missile balistico sottomarino.\nNegli anni '80 e '90 si espande aggressivamente nelle telecomunicazioni e nell'elettronica di consumo. L'11 maggio 2005 si fonde con Snecma a formare SAFRAN.\nAll'interno del gruppo SAFRAN, due nuove societ\u00e0 riprendono le attivit\u00e0 della SAGEM: \"Sagem D\u00e9fense S\u00e9curit\u00e9\" e \"Sagem T\u00e9l\u00e9communications\". Quest'ultima \u00e8 stata poi suddivisa in due societ\u00e0 che sono state poi vendute: \"Sagem Communications\" (telecomunicazioni a banda larga) al The Gores Group nel 2007 e \"Sagem Mobiles\" (telefonia mobile) a Sofinnova Partners nel 2008. Queste ultime due societ\u00e0 si chiamano attualmente rispettivamente Sagemcom e MobiWire (gi\u00e0 Sagem Wireless). Le attivit\u00e0 civili di \"Sagem D\u00e9fense S\u00e9curit\u00e9\" sono separate nel 2007 per costituire la societ\u00e0 \"Sagem S\u00e9curit\u00e9\" (poi rinominata nel 2010 \"Morpho\").\nProdotti.\nTra i principali prodotti dell'azienda vi erano telefoni cellulari e cordless (con tecnologia Voip) e strumenti di test. Famose, specialmente per qualit\u00e0 di ricetrasmissione del segnale, sono la serie myX-, in particolare i modelli myX5-2, myX-6 e myX6-2, la gamma MY 30xx e alcuni terminali della gamma my***X. I telefoni cellulari della Sagem, oggi sono prodotti da una sua spin-off: MobiWire, la quale ha il sito di produzione in Asia e non a Cannes, in Francia, come Sagem. Sagem ha collaborato con alcuni famosi marchi di auto e sport, come Porsche Design e Rolland Garros, per dar vita a telefoni cellulari esclusivi. Nel biennio 2007-2008 Sony Ericsson fa un accordo con Sagem: i telefoni economici della vecchia azienda nippo-svedese (ora solo Sony) sarebbero stati fabbricati da Sagem. Anche Ericsson forniva le piattaforme (eccellenti sui Sony Ericsson e sugli Sharp, ma scarsamente integrate con il software Sagem) alla casa francese per il cellulari UMTS. Quindi si viene a creare una joint-venture. I cordless sono prodotti, invece, dalla Sagemcom."}
{"id": "447195", "revid": "5695", "url": "https://it.wikipedia.org/wiki?curid=447195", "title": "Cratere di Chicxulub", "text": "Il cratere di Chicxulub \u00e8 un antico cratere da impatto sepolto sotto la penisola dello Yucat\u00e1n, con il suo centro localizzato approssimativamente vicino al paese di Chicxulub, nel Messico. Le ricerche suggeriscono che questa struttura d'impatto possa datarsi a circa 65,95 milioni di anni fa, durante il passaggio tra il periodo Cretaceo e quello detto Paleogene.\nIl diametro del meteorite, secondo le stime pi\u00f9 accreditate, fu tra i 10 e i 14 km (paragonabile per dimensioni a Deimos, satellite di Marte) e l'energia liberata nell'impatto \u00e8 stimata, approssimativamente, tra i 1023-24 joule, equivalenti ad un range tra 100.000.000 e 2.390.000.000 di megatoni. In confronto, il pi\u00f9 potente ordigno termonucleare mai fatto detonare, la RDS-220, pi\u00f9 comunemente nota come Bomba Zar, aveva una potenza di \"soli\" 50 megatoni, quindi tra le 2.000.000 e le 47.800.000 di volte meno potente. Altre stime propongono, pi\u00f9 approssimativamente, un diametro tra 10 e 81 km e un'energia cinetica tra 1024-25 joule (tra i miliardi di megatoni e le decine di miliardi), con qualche ordine di grandezza in pi\u00f9 rispetto al consenso scientifico.\nL'impatto provoc\u00f2 uno tsunami gigante che si sparse a cerchi concentrici in tutte le direzioni, colpendo specialmente l'isola caraibica di Cuba. L'emissione di polvere e particelle provoc\u00f2 cambiamenti climatici simili all'inverno nucleare, che probabilmente vide la superficie della Terra totalmente coperta da una nube di polvere per molti anni. Questo calcolo dei tempi \u00e8 in armonia con la teoria postulata dal fisico Luis \u00c1lvarez e da suo figlio Walter, un geologo, per spiegare l'estinzione dei dinosauri. Gli Alvarez postularono che l'estinzione dei dinosauri, approssimativamente contemporanea allo strato geologico noto come limite K-T, sarebbe stata causata dall'impatto di un meteorite di proporzioni quasi planetesimali. Questa teoria \u00e8 attualmente accettata ampiamente dalla comunit\u00e0 scientifica.\nLa prova principale a favore di questa teoria \u00e8 la presenza di un sottile strato di iridio presente in questo confine geologico, dato che l'iridio \u00e8 un metallo considerato raro nella crosta terrestre, ma \u00e8 un elemento abbondante nei meteoriti.\nScoperta.\nNei primi anni novanta, Alan R. Hildebrand, dottorando dell'University of Arizona, visit\u00f2 Beloc, un piccolo villaggio di montagna nell'isola di Haiti. Stava investigando alcuni depositi dell'epoca estinzione del cretaceo-terziario che includevano spessi depositi di roccia frammentata e disarrangiata, apparentemente rimossi da un certo luogo e violentemente proiettati e poi depositati ovunque da un gigantesco tsunami molto probabilmente provocato dall'impatto di un piccolo corpo celeste. Questi depositi sono in molte localit\u00e0 attorno al globo, ma si concentrano nei Caraibi.\nHildebrand scopr\u00ec un tipo di ghiaia verdastro-marrone contenente un eccesso di iridio, che mostrava anche piccoli granuli di quarzo sottoposti a stress termico-pressorio e piccole sferule di silicio vetrificato che sembravano essere tectiti. Lui ed il suo tutor universitario William V. Boynton pubblicarono i risultati della loro ricerca, suggerendo non solo che i depositi fossero il risultato di un impatto asteroidale sulla Terra, ma anche che l'impatto non potesse essere stato distante pi\u00f9 di chilometri.\nTale circostanza, dal momento che nessun cratere di alcun tipo era noto nel bacino dei Caraibi, risult\u00f2 di particolare interesse. Hildebrand e Boynton riportarono la loro scoperta ad una conferenza geologica internazionale, suscitando un vivo interesse.\nIndizi basati sulla densit\u00e0 del materiale eiettato segnalavano la possibile ubicazione dei crateri d'impatto al largo della costa nord della Colombia oppure vicino all'angolo occidentale di Cuba. Infine Carlos Byars, un reporter del Houston Chronicle, contattava Hildebrand e gli diceva che un geofisico noto come Glen Penfield aveva scoperto quello che poteva essere il cratere da impatto nel 1978, sepolto nella parte nord della penisola dello Yucat\u00e1n.\nIn quell'anno, Penfield aveva lavorato per la Petr\u00f3leos Mexicanos (PEMEX, la compagnia petrolifera di Stato messicana), come un membro dello staff per la scansione magnetica aerea della penisola dello Yucat\u00e1n. Quando Penfield esamin\u00f2 i dati della scansione, vi trov\u00f2 anche un netto e gigantesco \"arco\" sotterraneo nei dati magnetici colmi di rumore di fondo che venivano elaborati. Questo arco, con i suoi estremi che puntavano a sud, presente nel fondo del mare dei Caraibi al largo dello Yucat\u00e1n non era concordante con quello che ci si poteva aspettare dalla geologia nota della regione. \nPenfield ne fu intrigato, e riusc\u00ec ad ottenere una carta delle variazioni di campo gravitazionale nello Yucat\u00e1n che era stata eseguita negli anni sessanta e che giaceva impolverata negli archivi della PEMEX. Trov\u00f2 un altro arco, ma quest'ultimo era nell'entroterra della penisola dello Yucat\u00e1n, ed i suoi estremi puntavano a nord. Mise a confronto le due mappe e riscontr\u00f2 che i due archi si riunivano in un cerchio netto, largo 180 chilometri, con il suo centro nel villaggio di Chicxulub Puerto.\nPenfield era un astronomo amatoriale ed aveva una buona idea di quello che cercava. Anche se la PEMEX non gli permise di pubblicare dati specifici, consent\u00ec sia a lui che al collega Antonio Camargo di presentare i loro risultati in una conferenza geologica del 1981. Sfortunatamente, la conferenza quell'anno fu disertata, ironicamente, perch\u00e9 molti geologi seguivano un \"workshop\" sugli impatti cometari sulla Terra, e il loro rapporto attir\u00f2 poca attenzione, anche se riusc\u00ec alla fine a giungere a Byars.\nPenfield non si arrese. Sapeva che la PEMEX aveva perforato pozzi esplorativi in zona nel 1951. Uno dei pozzi aveva bucato uno spesso strato di roccia ignea nota come \"andesite\" a circa 1,3 chilometri di profondit\u00e0. Quella struttura poteva essere stata creata dall'intenso calore e pressioni di un impatto asteroidale sulla Terra, ma ai tempi delle perforazioni era stato liquidato come un \"domo vulcanico\", anche se una caratteristica del genere risultava fuori posto nella geologia della regione.\nUlteriori studi dei \"core\" di roccia immagazzinati avrebbero risolto la questione, ma sfortunatamente molti di questi erano andati perduti nell'incendio di un magazzino nel 1979. Penfield prese un aereo per lo Yucat\u00e1n per vedere se trovava qualcosa delle \"tailing\" (code) lasciate dalle teste di perforazione. Questa sua idea non risult\u00f2 proficua, ed in un caso Penfield scav\u00f2 dentro una porcilaia comunale che era stata ubicata in un sito di deposito delle teste di perforazione, compito da lui stesso raccontato come \"spiacevole e infruttuoso\".\nComunque, dopo che Hildebrand ebbe contattato Penfield, i due riuscirono a recuperare due campioni separati estratti dai pozzi perforati dalla PEMEX nel 1951. Le analisi mostrarono chiaramente materiali risultanti dallo shock e dal metamorfismo. Studi eseguiti da altri geologi sui frammenti di Beloc confermarono un impatto asteroidale.\nI dati raccolti cominciavano ad essere convincenti, e le ricerche riguardo al cratere d'impatto ricevettero un ulteriore impulso quando un gruppo di ricercatori californiani, comprendente Kevin O. Pope, Adriana Ocampo, e Charles E. Duller, inizi\u00f2 a studiare le immagini satellitari della regione. Si scopr\u00ec che esisteva un anello quasi perfetto di \"sinkhole\" (doline) o \"cenotes\" (depressioni da subsidenza) centrati sulla localit\u00e0 di Puerto Chicxulub che combaciavano perfettamente con l'anello che Penfield aveva trovato nei suoi dati. Questi \"sinkholes\" erano stati probabilmente causati dalla subsidenza delle pareti del cratere.\nL'evidenza era sufficiente, ed ulteriori studi hanno accumulato molti indizi che indicano come il cratere avesse un diametro di 300 chilometri, e che l'anello di 180\u00a0km sia solo una \"parete interna\" (Sharpton &amp; Marin, 1997).\nIn anni recenti sono stati scoperti alcuni altri crateri, aventi approssimativamente la stessa et\u00e0 di Chicxulub, tutti tra le latitudini di 20\u00b0N e 70\u00b0N. Alcuni sono il cratere Silverpit nel Mare del Nord, ed il Cratere Boltysh in Ucraina, entrambi molto pi\u00f9 piccoli rispetto a Chicxulub, probabilmente causati da oggetti con dimensioni dell'ordine del centinaio di metri. Questo ha portato all'ipotesi che l'impatto di Chicxulub possa essere stato soltanto uno di una serie di impatti consecutivi avvenuti in un tempo ristretto.\nIl cataclisma.\nAl momento dell'impatto, la tremenda energia cinetica di un corpo roccioso o di ghiaccio dal diametro di 10-15 km e dalla velocit\u00e0 di oltre 72.000 km/h (oltre 20 km/s) si sarebbe tramutata istantaneamente in luce e calore a causa dell'estrema pressione, dell'ordine dei GPa. L'asteroide si vaporizz\u00f2 all'istante e una gigantesca palla di fuoco dalle dimensioni di un paese di piccole-medie dimensioni, equivalente di un'esplosione massiccia, e dalla temperatura di diverse migliaia di gradi, incener\u00ec in pochi secondi ogni creatura vivente e materiale infiammabile fino a migliaia di km di distanza, su scala continentale, a causa dell'intensissima radiazione termica e luminosa. Seguirono colossali e velocissime onde d'urto in grado di spazzare via ci\u00f2 che non fu incenerito dall'iniziale irraggiamento termico. \nLe simulazioni mostrano che furono innescati almeno due megatsunami alti centinaia di metri; lo tsunami iniziale, causato dall'espansione del cratere transiente e dalla forza d'urto dell'impatto che spinsero via enormi quantit\u00e0 d'acqua marina in tutte le direzioni, e un secondo megatsunami in seguito al riempimento del cratere, con le acque che si rigettarono violentemente verso l'esterno dopo essersi scontrate al centro. Il meccanismo \u00e8 del tutto analogo a quello che avviene quando si getta un sasso in un liquido, con lo stesso che si dirama in ogni direzione a cerchi concentrici dopo il successivo incontro dell'acqua, che torna a riempire lo spazio vuoto in seguito all'urto, formando una torre d'acqua al centro. Tali megatsunami raggiunsero le coste del proto-Golfo del Messico entro poche ore, ed erano potenzialmente in grado di sospingersi per centinaia di chilometri nell'entroterra; successivamente, le onde si propagarono in tutto il mondo come tsunami globale. \nTremende onde d'urto si propagarono lungo la crosta terrestre, generando onde sismiche di magnitudo 10-11, di durata ed intensit\u00e0 tali da provocare liquefazione della superficie e collassi su larga scala delle piattaforme continentali attorno alla regione; seguirono numerosi tsunami secondari, generati direttamente dalle onde sismiche o causati dagli smottamenti. \nUna piccola parte dei detriti schizz\u00f2 via dal cratere con tanta violenza da superare la velocit\u00e0 di fuga per raggiungere lo spazio mentre la maggior parte si muoveva ad altissime velocit\u00e0 seguendo una traiettoria relativamente bassa; ricadendo su tutta la Terra diverse ore dopo l'impatto, miliardi di detriti di medie-grandi dimensioni distrussero ogni cosa e innescarono incendi almeno su scala continentale, mentre trilioni di minuscole tectiti incandescenti a causa dell'attrito con l'aria, infiammarono l'atmosfera su tutto il pianeta provocando probabilmente un impulso di radiazione termica di centinaia di gradi in grado di bruciare ogni cosa rimasta intatta e di arrostire qualsiasi creatura rimasta in superficie. \nA questi si aggiunsero gli effetti a lungo termine: i detriti e gli incendi, che sollevarono miliardi di tonnellate di bromo, cloro, acido solforico e acido nitrico, oscurarono il pianeta per un lungo periodo di tempo innescando un lungo inverno da impatto astronomico, un qualcosa di analogo ad un inverno nucleare; questa \u00e8 ritenuta comunemente la causa principale dell'estinzione di massa del Cretaceo-Paleogene ma in realt\u00e0 la maggior parte degli animali dovette estinguersi entro poche ore a causa soprattutto degli effetti sulla superficie dell'impulso di radiazione termica provocato dalle trilioni di tectiti in atmosfera."}
{"id": "447206", "revid": "1482985", "url": "https://it.wikipedia.org/wiki?curid=447206", "title": "Trinle Gyatso", "text": "La sua breve vita coincise con un periodo di turbolenze e guerre tra i paesi vicini del Tibet. In particolare il Tibet soffr\u00ec dell'indebolimento della dinastia Qing che in precedenza aveva sostenuto il paese contro le pretese espansionistiche britanniche.\nNato nello Tsang, nel Tibet occidentale, Trinley fu riconosciuto come incarnazione del Dalai Lama nel 1860 e intronizzato il 14 agosto di quell'anno. Durante il periodo di tirocinio, il Tibet band\u00ec gli europei dal paese a causa delle guerre condotte dai britannici contro il Sikkim e il Bhutan, paesi controllati in un certo grado dai lama di Lhasa. Queste guerre furono considerate come un tentativo di colonizzazione del Tibet, una cosa inaccettabile per i lama. Il Tibet cess\u00f2 anche di riconoscere l'autorit\u00e0 del governo Manci\u00f9 a causa dei continui tentativi dei missionari cristiani di entrare nel paese attraverso le vie d'acqua dei fiumi Mekong e Salween.\nTrinley Gyatso ascese ufficialmente al trono l'11 marzo 1873 ma non pot\u00e9 esercitare la piena autorit\u00e0 a causa di una misteriosa malattia che lo uccise nella primavera del 1875."}
{"id": "447242", "revid": "466539", "url": "https://it.wikipedia.org/wiki?curid=447242", "title": "Difesa Robatsch", "text": "La difesa Robatsch, nota anche come difesa moderna (ma da non confondere con la difesa moderna - Averbakh), \u00e8 un'apertura degli scacchi caratterizzata dalle mosse:\nPregio e difetto di questa apertura \u00e8 la estrema variet\u00e0 e mutevolezza (anche nel nome).\nPrende il nome dallo scacchista austriaco Karl Robatsch.\nAnalisi.\nPresenta alcune analogie con la difesa Pirc, ma, a differenza di questa, il cavallo g8 non viene subito sviluppato in f6, anzi molto spesso entra in gioco da h6 o da e7, proprio per non chiudere la diagonale dell'Ag7. Di regola il Bianco occupa tutto il centro con i pedoni, avanzando a volte anche il pedone f2 in f4. Il Nero deve reagire energicamente per non essere soffocato. Per molto tempo la difesa moderna \u00e8 stata considerata una difesa irregolare e solo nella seconda met\u00e0 del XX secolo \u00e8 stata studiata estesamente e giocata a tutti i livelli: il contributo pi\u00f9 significativo alla sua diffusione \u00e8 stata opera di alcuni fortissimi GM inglesi.\nVarianti.\nAlcune linee di gioco sono:"}
{"id": "447253", "revid": "110157", "url": "https://it.wikipedia.org/wiki?curid=447253", "title": "Centro satellitare dell'Unione europea", "text": "Il Centro satellitare dell'Unione europea (CSUE) fu fondato nel 2002 per rimpiazzare il Centro satellitare dell'Europa Occidentale e quindi costituisce una parte del trasferimento di funzioni dall'Unione Europea Occidentale all'Unione europea.\nIl suo scopo \u00e8 la raccolta di informazioni attraverso l'analisi di immagini satellitari per aiutare l'UE a prevenire conflitti e proporzionare aiuti umanitari. Il centro si trova a Torrej\u00f3n de Ardoz in Spagna. Altri paesi che hanno una convenzione con l'EUSC possono a loro volta utilizzare le risorse del centro.\nAnche se il centro \u00e8 autonomo nelle sue operazioni giornaliere, la Segreteria generale del Consiglio dell'Unione europea \u00e8 responsabile per la sua direzione operativa.\nDal 1\u00ba gennaio 2015 il direttore del Centro \u00e8 il francese Pascal Legai."}
{"id": "447318", "revid": "1873017", "url": "https://it.wikipedia.org/wiki?curid=447318", "title": "Carlo Fugazza", "text": "Inizia nel 1968 la pratica del karate (Shotokan) e la sua dedizione e bravura in questa disciplina lo portano ad ottenere la cintura nera solamente un anno dopo. Fugazza \u00e8 allenato direttamente dal maestro Hiroshi Shirai, uno dei migliori esponenti del karate al mondo. Dopo appena 4 anni di pratica, nel 1971, diventa istruttore e nel 1975 Maestro.\nAltri importanti traguardi sono il raggiungimento, nel 1986, del 6\u00ba dan, nel 1996 del 7\u00ba dan e nel 2012 dell'8\u00ba dan che tuttora conserva.\nA livello agonistico pu\u00f2 vantare importantissimi titoli sia come atleta sia come allenatore.\nAi Campionati del mondo di karate del 1973, disputati a Tokyo, ottiene 2 medaglie di argento nel \"kata\" e nel \"kumite\". Due anni dopo, ai mondiali di Los Angeles del 1975, conquista altri due secondi posti nelle specialit\u00e0 di \"kata\" individuale e a squadre.\nDopo i numerosi successi come atleta, diviene allenatore della nazionale maschile di \"kata\" della FITAK.\nNella Coppa del Mondo disputatasi a Budapest, Ungheria, nel 1984 in qualit\u00e0 di atleta e allenatore conquista l'argento nel kata a squadre con Dario Marchini e Christian Gonzales y Herrera.\nNel 1990 ha coronato la sua carriera da allenatore portando la squadra maschile di \"kata\" FITAK alla vittoria del campionato del mondo WUKO, classificandosi davanti ai nipponici per la prima volta nella storia.\nNel 1991 ritorna ad allenarsi con il maestro Shirai iscrivendosi alla FIKTA, ricongiungendosi al suo insegnante originario.\nAnche qui gli verr\u00e0 assegnato il ruolo di allenatore della squadra nazionale di \"kata\" che manterr\u00e0 fino al 1996.\nTuttora \u00e8 arbitro nazionale e docente del corso istruttori/maestri, fa parte della commissione tecnica nazionale della FIKTA e allena un ristretto gruppo di cinture nere 3\u00ba- 4\u00ba- 5\u00ba dan a Milano. Annualmente tiene uno stage che attira praticanti di karate da tutta la Lombardia e non solo.\nRecentemente ha subito un intervento chirurgico all'anca per via di problemi alla cartilagine.\n\u00c8 un insegnante dell'ISI (Istituto Shotokan Italia - Ente Morale -).\nCollegamenti esterni.\nhttps://www.youtube.com/watch?v=M29o6SoATW0&amp;NR=1 (added by Didier SERVAIS)"}
{"id": "447343", "revid": "1305772", "url": "https://it.wikipedia.org/wiki?curid=447343", "title": "Nastro rosso", "text": "Il nastro rosso, chiamato anche fiocchetto rosso, ha diversi significati in contesti differenti.\nSimbolo della lotta contro l'AIDS.\nIl nastro rosso \u00e8 il simbolo internazionale della lotta contro l'AIDS, ed \u00e8 venuto alla ribalta durante i Tony Awards del 1991. Ha avuto una forte componente psicologica nella lotta contro l'AIDS, anche se recentemente ha perso popolarit\u00e0. Il nastro rosso \u00e8 un esempio (forse il pi\u00f9 famoso) di nastro della consapevolezza, in cui piccoli fiocchi di vari colori piegati ad occhiello, o loro raffigurazioni, sono adottati come simboli per il sostegno a una determinata causa o campagna civile.\nDiscussione sulle origini.\nL'origine del fiocco ha dato vita a diverse discussioni. Molti lo attribuiscono a Frank Moore, un pittore newyorkese che avrebbe inviato il progetto alla Visual AIDS Artist Caucus. Altri invece lo attribuiscono a Paul Jabara, cantante, paroliere e attore morto di AIDS nel 1992. In ogni caso, \u00e8 indubbio che l'idea sia stata concepita attorno al 1991, poco prima dei Tony Awards.\nSignificato del nastro rosso.\nLa Red Ribbon Foundation descrive cos\u00ec il significato del nastro rosso:\nSimbolo della lotta alle droghe.\nOgni anno negli USA, la Drug Enforcement Administration designa una Settimana Nazionale del Fiocco Rosso, durante la quale invita i cittadini ad indossare i nastri rossi come simbolo per dire 'no alla droga'. Molte scuole distribuiscono agli studenti i nastri durante questa settimana incoraggiandoli ad indossarli.\nPremio fieristico.\nAlle fiere statunitensi, il nastro rosso \u00e8 dato in premio al concorrente che raggiunge il secondo posto. A volte \u00e8 usato per il primo posto in Canada. In alcune competizioni, come quelle ortofrutticole, il nastro rosso \u00e8 dato in premio ai progetti che raggiungono alcuni degli obbiettivi richiesti ma falliscono in altri. Ai progetti di migliore qualit\u00e0 viene attribuito il nastro blu."}
{"id": "447368", "revid": "148107", "url": "https://it.wikipedia.org/wiki?curid=447368", "title": "Ozonolisi", "text": "L'ozonolisi \u00e8 una reazione organica in cui l'ozono ossida un alchene a dare, a seconda della struttura dell'alchene di partenza, aldeidi o chetoni.\nLa reazione viene in genere effettuata a freddo, in un bagno di acetone raffreddato con ghiaccio secco, quindi circa -70\u00a0\u00b0C, facendo passare ozono diluito con aria nel solvente contenente l'alchene da ossidare.\nMeccanismo di reazione.\nLa reazione \u00e8 una cicloaddizione 1,3-dipolare. Il primo stadio della reazione porta alla formazione di un \"molozonuro\" che poi traspone a dare un \"ozonuro\" o \"triossolano\".\nAlcuni ozonuri sono instabili e spesso possono decomporsi esplodendo, quindi non vengono isolati ma lavorati direttamente, la lavorazione dipende dal prodotto di reazione che si vuole ottenere:"}
{"id": "447383", "revid": "125841659", "url": "https://it.wikipedia.org/wiki?curid=447383", "title": "Altare di Zeus", "text": "LAltare di Pergamo a Pergamo \u00e8 uno degli edifici pi\u00f9 famosi e uno dei capolavori dell'arte ellenistica. Fu fatto edificare da Eumene II in onore di Zeus \"Sot\u00e9r\" e Atena \"Nikeph\u00f2ros\" (Zeus salvatore e Atena portatrice di vittoria) per celebrare la vittoria sui Galati. Attualmente la parte anteriore dell'altare si trova conservata al Pergamonmuseum di Berlino.\nStoria.\nLa realizzazione dell'altare fu iniziata sotto il regno di re Eumene II (197-159 a.C.) e, in seguito alla sua morte, continuata dal successore e fratello Attalo II. \nL'opera si poneva come conferma definitiva della vittoria di Pergamo sui rivali, i Galati, nel 166 a.C. sotto il regno appunto di Eumene II.\nNel periodo compreso tra il 166 a.C. e il 156 a.C., l'altare fu quasi totalmente completato, nonostante il re Prusia II di Bitinia, intorno al 156 a.C., avesse attaccato la citt\u00e0.\nVarie iscrizioni ricordano la presenza nel cantiere di numerosi artisti, pergameni, ateniesi e forse rodiesi. \nEvidente \u00e8 per\u00f2 che un unico maestro sovraintese all'opera, dando una visione unitaria a tutto il complesso decorativo. \nSu chi possa essere si possono solo fare ipotesi non riscontrabili da dati oggettivi. \n\u00c8 stato fatto il nome di Firomaco, artista attico, che le fonti antiche ricordano come uno dei sette pi\u00f9 grandi scultori greci. Questa ipotesi, secondo alcuni, troverebbe una conferma stilistica in alcune scene, dove l'impostazione di Zeus e Atena che combattono, ad esempio, ricorda quella di Atena e Poseidone nel frontone occidentale del Partenone di Fidia. \nVi sono stati letti anche contorni politici, sociali e religiosi: l'accomunare infatti i pergameni agli ateniesi riaffermava l'appartenenza dei due popoli a un'unica stirpe, con gli stessi valori e la stessa cultura.\nIl grandioso altare venne rinvenuto dall'ingegnere tedesco Carl Humann verso met\u00e0 Ottocento, quando ricevette l'incarico della costruzione di alcune strade amministrate dall\u2019impero ottomano; durante i lavori presso l\u2019antico forte di epoca bizantina vide che vi erano inglobati bellissimi fregi scolpiti, visibilmente provenienti da un monumento diverso e pi\u00f9 antico.\nGli scavi iniziarono nel 1878, portando al rinvenimento di vari resti archeologici e di imponenti lastre marmoree scolpite, l'opera per\u00f2 era gi\u00e0 stata parzialmente smembrata in Et\u00e0 bizantina.\nNel 1886 il frontone occidentale dell'altare fu portato da Pergamo a Berlino, Germania, con il permesso del sultano Abdul Hamid II, al potere in quel tempo. \nLa composizione dell'altare all`interno del museo fu affidata all`archeologo tedesco Otto Puchstein. A causa dell'intensificarsi degli attacchi aerei alleati dopo il 1944, l'opera fu nascosta nella torre Flak dello zoo di Berlino, sopravvivendo indenne ai bombardamenti. Nel 1948, il fregio dell'Altare di Zeus fu confiscato dall'Armata Rossa che lo port\u00f2 a Leningrado. Solo dieci anni pi\u00f9 tardi, il fregio ritorn\u00f2 nella Repubblica Democratica Tedesca, come regalo da parte dell'allora Unione Sovietica.\nDescrizione.\nSui terrazzamenti dell'acropoli di Pergamo, che dai suoi 330 metri d'altezza dominava la valle del Caic\u00f3, l'altare si levava scenografico e imponente, con una struttura molto originale di altezza di circa 25 metri. In pianta l'altare ha una forma quadrangolare, con la facciata, rivolta alla vallata, mossa da una scalinata centrale, larga quasi venti metri, e da due avancorpi, creanti una sorta di forma a \"U\".\nIn alzato la struttura era rialzata di cinque gradini, dopo i quali si alzava il basamento, alto circa 4 metri, lungo il quale si sviluppava il \"grande fregio\" continuo con la \"Gigantomachia\". Si accedeva al livello superiore tramite la scalinata centrale, appunto, ed esso consisteva in un grande vano, alto circa sei metri, circondato da un colonnato ionico continuo, che proseguiva anche lungo gli avancorpi. All'interno del vano correva lungo tutte le pareti un secondo colonnato, fatto a coppie di colonne unite da un'anima muraria. L'altare vero e proprio si trovava al centro e su di esso si trovava il \"piccolo fregio\", con le \"Storie di Telefo\", figlio di Eracle e mitico fondatore della citt\u00e0.\nDimensioni.\nIl fregio, lungo ben 120 m e scolpito su pannelli alti 228\u00a0cm e larghi circa 70\u2013100\u00a0cm ciascuno, rappresenta la mitica battaglia condotta dalle divinit\u00e0 dell'Olimpo contro i Giganti, esseri mostruosi figli del Cielo e della Terra che avevano osato sfidare la sovranit\u00e0 di Zeus dando l'assalto alla dimora divina. Nelle scene erano trasposti inoltre anche i recenti fatti della guerra appena vinta contro i barbari Galati. L'identificazione di questi ultimi non \u00e8 casuale: fonti attestano infatti che per incutere timore ai nemici, i Galati usassero acconciarsi i capelli in piccole ciocche rigide, frizionandoli con un impasto di gesso, chiamato \"t\u00ectanos\", da cui l'ulteriore similitudine al termine \"Tit\u00e0nes\", i Titani, simili ai giganti.\nLa decorazione seguiva un programma erudito, elaborato probabilmente dai filologi della Biblioteca di Pergamo. Se nella parte orientale i Giganti lottano infatti con le tradizionali divinit\u00e0 olimpiche, nei restanti lati un folto gruppo di divinit\u00e0 minori affollava le scene: a nord gli dei della notte, a sud gli dei della luce, a ovest le divinit\u00e0 marine e Dioniso.\nDa un punto di vista stilistico, il grande fregio riprende alcuni stilemi dei grandi maestri dei decenni precedenti, come la possanza dei nudi di Fidia, o la dinamicit\u00e0 delle figure di Skopas. In generale per\u00f2 il senso di movimento \u00e8 portato alle estreme conseguenze, ricorrendo spesso a linee oblique e divergenti, che generano azioni convulse. Inoltre appare accentuato il patetismo delle figure, con un senso teatrale che accresce la partecipazione emotiva dello spettatore. Tali novit\u00e0, nel complesso, sono state definite \"barocche\", anche grazie a un maggiore ricorso del trapano, che crea effetti di chiaroscuro pi\u00f9 accentuati, e con l'alternarsi dell'altorilievo a parti lisce.\nIl fregio di Telefo.\nL'esaltazione della dinastia degli Attalidi si ripropone nel fregio minore dove le avventure di Telefo stabiliscono la discendenza divina di Eumene II. La differenza stilistica rispetto al fregio esterno \u00e8 profonda. Vi \u00e8 nel fregio di Telefo una maggiore dipendenza da modelli pittorici piuttosto che scultorei, evidente nel rapporto tra figure e sfondo, le prime talvolta disposte su pi\u00f9 piani, il secondo lasciato ampiamente libero ad accogliere elementi paesistici e architettonici. Le gesta di Telefo si susseguono in modo continuo, iniziando dalla parete nord e proseguendo da sinistra a destra, rompendo la tradizionale regola dell'unit\u00e0 di tempo e luogo. La differenza stilistica rispetto al fregio maggiore accompagna una differenza emotiva e di sentimento, che discende a livello di una epopea familiare e romanzesca."}
{"id": "447405", "revid": "1573940", "url": "https://it.wikipedia.org/wiki?curid=447405", "title": "Swaret", "text": "Swaret (acronimo di SlackWARE Tool) \u00e8 un software scritto in linguaggio Perl per GNU/Linux Slackware distribuito sotto GPL, che permette di installare e aggiornare pacchetti dal sito ufficiale di Slackware o da mirror non ufficiali.\n\u00c8 in grado di risolvere le dipendenze scaricando le librerie mancanti.\nNel 2009 \u00e8 stata creata una patch per Slackware 13 a causa dell'utilizzo, oltre al formato .tgz, delle estensioni .tbz, .tlz e .txz."}
{"id": "447411", "revid": "14214", "url": "https://it.wikipedia.org/wiki?curid=447411", "title": "Pittura romantica", "text": ""}
{"id": "447418", "revid": "4106", "url": "https://it.wikipedia.org/wiki?curid=447418", "title": "Cormondr\u00e8che", "text": ""}
{"id": "447424", "revid": "110157", "url": "https://it.wikipedia.org/wiki?curid=447424", "title": "Corcelles-Cormondr\u00e8che", "text": "Corcelles-Cormondr\u00e8che (toponimo francese) \u00e8 un comune svizzero di 4\u00a0712 abitanti del Canton Neuch\u00e2tel, nel distretto di Boudry."}
{"id": "447429", "revid": "1573940", "url": "https://it.wikipedia.org/wiki?curid=447429", "title": "Slapt-get", "text": "slapt-get \u00e8 un sistema di gestione dei pacchetti da riga di comando, simile all'Advanced Packaging Tool, realizzato dai membri della comunit\u00e0 della distribuzione Linux Slackware.\nCaratteristiche.\nTra le caratteristiche principali spicca quella di essere in grado di risolvere automaticamente le dipendenze, elemento mancante negli strumenti per la gestione dei pacchetti di Slackware.\nAltre caratteristiche sono:"}
{"id": "447440", "revid": "36426", "url": "https://it.wikipedia.org/wiki?curid=447440", "title": "Istituto degli Innocenti", "text": ""}
{"id": "447459", "revid": "767487", "url": "https://it.wikipedia.org/wiki?curid=447459", "title": "KC and the Sunshine Band", "text": "I KC and the Sunshine Band sono un gruppo musicale statunitense, tra i massimi esponenti del fenomeno della disco music, autori anche di numerosi successi funk e R&amp;B.\nTra i loro brani pi\u00f9 famosi si annoverano i pezzi disco \"That's the Way (I Like It)\", \"I'm Your Boogie Man\", \"(Shake, Shake, Shake) Shake Your Booty\", \"Keep It Comin' Love\", \"Get Down Tonight\" e la nota ballata \"Please Don't Go\". Per quanto oggi praticamente assente dal panorama musicale, il gruppo ha goduto di popolarit\u00e0 internazionale nella seconda met\u00e0 degli anni settanta, testimoniata dalle oltre settantacinque milioni di copie di dischi vendute in carriera.\nBiografia.\nIl gruppo fu fondato da Harry Wayne Casey (KC), impiegato presso una casa discografica di Miami, la TK Records. Presto si un\u00ec anche Richard Finch (suo unico partner nella scrittura dei testi delle canzoni), e a seguire Jerome Smith, Fermin Goytisolo, e Robert Johnson. Anche Chris Minten, grande amico di Casey, lo aiut\u00f2 a ricercare gli elementi adatti per il suo gruppo.\nNel settembre del 1973 i KC and the Sunshine Band pubblicarono il loro primo singolo \"Blow Your Whistle\" e cinque mesi pi\u00f9 tardi anche \"Sound Your Funky Horn\", entrambi inclusi nell'album d'esordio \"\"Do It Good\": i due pezzi, di stampo R&amp;B, ebbero tuttavia un mediocre impatto commerciale. A distanza di qualche mese, per\u00f2, George McCrae riscontr\u00f2 un successo clamoroso con il brano \"Rock Your Baby\", scritto da Casey e Finch, vendendo oltre cinque milioni di copie. In Europa i KC and the Sunshine Band rilevarono una notevole popolarit\u00e0 grazie al brano \"Queen of Clubs\", motivo per cui partirono per una tourn\u00e9e per il vecchio continente.\nLa consacrazione arriva nel 1975 quando con l'omonimo album \"KC and the Sunshine Band\" il gruppo riceve tre dischi di platino (corrispondenti a tre milioni di copie vendute) solo negli Stati Uniti, trascinati dalla fortuna di \"Get Down Tonight\" che scala la classifica di Billboard piazzandosi al primo posto.\nIn novembre i KC and the Sunshine Band bissano il trionfo del disco precedente con il singolo \"That's the Way (I Like It)\", che valse loro il Grammy Award nel 1976 e il secondo piazzamento alla vetta della \"chart\" statunitense per due settimane.\nSulla cresta dell'onda della popolarit\u00e0 i KC and the Sunshine Band decretano ci\u00f2 che pareva un inarrestabile successo con il terzo album, \"Part 3\", tra i massimi album disco di tutti i tempi: ben tre singoli entrano nella top five dei dischi pi\u00f9 venduti negli USA, \"I'm Your Boogie Man\", \"(Shake, Shake, Shake) Shake Your Booty\" (terzo brano della band ad arrivare al vertice della hit parade statunitense) e \"Keep It Comin' Love\". La fama ci\u00f2 nonostante continu\u00f2 solo fino al quinto album e l'ultimo periodo degli anni settanta, quando \"Please Don't Go\", uscito nel dicembre 1979, divent\u00f2 il primo singolo ad arrivare al numero uno negli anni ottanta. Con il declino del fenomeno della disco music, i KC and the Sunshine Band persero molto della loro notoriet\u00e0 e furono costretti al cambio di etichetta discografica a causa della bancarotta dichiarata dalla TK Records, passando cos\u00ec alla Epic Records.\nDopo due album usciti abbastanza in sordina, il gruppo lanci\u00f2 l'album \"All in a Night's Work\" in cui era inclusa la traccia \"Give It Up\", molto popolare in Gran Bretagna, ma fallimentare negli USA. Quando nell'album successivo del 1983, i KC and the Sunshine Band optarono per reinserire il brano nel disco, la Epic si rifiut\u00f2 di pubblicare il singolo, dato lo scarso impatto commerciale che aveva ottenuto precedentemente oltreoceano; Casey di tutta risposta fond\u00f2 una sua casa discografica, la Meca Records, con cui distribu\u00ec il singolo, rilevando tuttavia un successo non all'altezza delle aspettative. Il fatto segn\u00f2 profondamente il cantante che si ritir\u00f2 a vita privata nel 1985, sciogliendo di fatto il gruppo.\nDopo dieci anni dall'ultimo album Casey decise, sull'onda della rinascita della disco music, di riformare la band e firm\u00f2 l'album \"Oh Yeah!\". Questa breve parentesi fu seguita da tour internazionali, ma il gruppo non pubblic\u00f2 altri album fino al 2001, quando usc\u00ec \"I'll Be There for You\"\", che fu apprezzato dalla critica laddove fall\u00ec in termini di vendita. 2002 - 2020 nonostante la Band non abbia pubblicato pi\u00f9 nuovi brani dal 2001, continua ad esibirsi in concerti Live tra Nord America e Sud America, riscontrando ancora successo dalle platee."}
{"id": "447470", "revid": "767487", "url": "https://it.wikipedia.org/wiki?curid=447470", "title": "Montmollin", "text": "Montmollin (toponimo francese) \u00e8 una frazione di 620 abitanti del comune svizzero di Val-de-Ruz, nel distretto di Val-de-Ruz (Canton Neuch\u00e2tel).\nStoria.\nFino al 31 dicembre 2012 \u00e8 stato un comune autonomo che si estendeva per 4,06\u00a0km\u00b2; il 1\u00ba gennaio 2013 \u00e8 stato accorpato agli altri comuni soppressi di Boudevilliers, Cernier, Ch\u00e9zard-Saint-Martin, Coffrane, Dombresson, Engollon, Fenin-Vilars-Saules, Fontainemelon, Fontaines, Le P\u00e2quier, Les Geneveys-sur-Coffrane, Les Hauts-Geneveys, Savagnier e Villiers per formare il nuovo comune di Val-de-Ruz."}
{"id": "447472", "revid": "14214", "url": "https://it.wikipedia.org/wiki?curid=447472", "title": "KC &amp; the Sunshine Band", "text": ""}
{"id": "447475", "revid": "14214", "url": "https://it.wikipedia.org/wiki?curid=447475", "title": "KC and the sunshine band", "text": ""}
{"id": "447479", "revid": "599013", "url": "https://it.wikipedia.org/wiki?curid=447479", "title": "Kc", "text": ""}
{"id": "447481", "revid": "14214", "url": "https://it.wikipedia.org/wiki?curid=447481", "title": "KC &amp; the sunshine band", "text": ""}
{"id": "447486", "revid": "16066", "url": "https://it.wikipedia.org/wiki?curid=447486", "title": "Schede di memoria", "text": ""}
{"id": "447487", "revid": "14214", "url": "https://it.wikipedia.org/wiki?curid=447487", "title": "KC and The Sunshine Band", "text": ""}
{"id": "447490", "revid": "14214", "url": "https://it.wikipedia.org/wiki?curid=447490", "title": "KC &amp; The Sunshine Band", "text": ""}
{"id": "447503", "revid": "125283677", "url": "https://it.wikipedia.org/wiki?curid=447503", "title": "Scheda di memoria", "text": "Una scheda di memoria (in inglese memory card) \u00e8 un dispositivo elettronico a stato solido (semiconduttori) di ridotte dimensioni usato per memorizzare dati in forma digitale. Sono comunemente usate in dispositivi elettronici portatili come fotocamere e telecamere digitali, smartphone, computer portatili e tablet, lettori multimediali e altri dispositivi.\nDescrizione.\nLe schede di memoria vengono usate generalmente per memorizzare file di documenti, musica, immagini, filmati o altro su periferiche portatili. I dati memorizzati vengono mantenuti in memoria anche in assenza di alimentazione elettrica, a tale scopo si utilizza al suo interno una memoria flash (memoria non volatile). Ne esistono di vari tipi, alcuni usano \"standard proprietari\", ovvero funzionano solo sui dispositivi elettronici per i quali sono stati progettati (come ad esempio le \"memory card\" per le PlayStation), mentre altri sono compatibili con una grande variet\u00e0 di dispositivi, rendendo cos\u00ec possibile lo scambio di dati tra di essi.\nIn ambito informatico le schede di memoria possono considerarsi un'evoluzione dei classici \"floppy disk\" utilizzati in passato per conservare dati o trasferirli da un computer all'altro. Rispetto ai \"floppy\" le schede di memoria hanno per\u00f2 molti vantaggi: sono meno sensibili ai campi magnetici, decisamente pi\u00f9 robuste, rispetto ai \"floppy disk\" dispongono di un'enorme capacit\u00e0 di memoria (per esempio anche la pi\u00f9 piccola tra le schede di memoria pu\u00f2 contenere l'equivalente in dati di migliaia di dischetti), inoltre l'utilizzo delle schede di memoria riduce considerevolmente il \"costo per megabyte\" rispetto ai vecchi dispositivi di memoria rimovibili per computer.\nApplicazioni.\nLe schede di memoria possono essere utilizzate per vari scopi su diverse apparecchiature. Per esempio in una fotocamera o in una videocamera viene usata per salvare le foto e i video, su un tablet o un computer portatile la si pu\u00f2 usare per archiviare e copiare documenti tra vari dispositivi, in alcune console portatili per videogiochi \u00e8 possibile usare una scheda di memoria per conservare e riutilizzare i salvataggi delle partite.\nSolitamente \u00e8 possibile caricare e scaricare dati su questi supporti di memorizzazione collegando l'apparecchio in cui sono utilizzate (ad esempio la fotocamera) ad un computer, oppure usando appositi lettori di schede. Molti computer portatili ed alcuni computer fissi moderni sono dotati di lettori multiformato integrato, altrimenti \u00e8 possibile acquistare dei lettori esterni con interfaccia USB.\nStandard.\nLa veloce diffusione, l'elevato numero di produttori e gli interessi commerciali ad essi legati, hanno fatto s\u00ec che non si sia ancora giunti ad uno standard per questi dispositivi di archiviazione portatili. Esistono molti tipi diversi di schede di memoria, differenti per dimensione, forma, interfaccia e capacit\u00e0. Per quanto riguarda la capacit\u00e0, alla fine del 2016 esistono in commercio modelli a partire da alcuni gigabyte fino a 512 GB, con le capacit\u00e0 da 8 GB a 32 GB di uso molto comune. Segue un elenco dei vari standard:\nCompactFlash.\nQuesto tipo di supporto venne realizzato nel 1994 dalla SanDisk. La scheda si basa sullo standard PCMCIA (Personal Computer Memory Card International Association) e pu\u00f2 essere utilizzata attraverso un adattatore meccanico negli slot di PC Card presenti su alcuni computer portatili. Questi supporti hanno una dimensione di 43 \u00d7 36\u00a0mm e sono state prodotte secondo due fattori di forma: tipo I con spessore di 3,3\u00a0mm e tipo II con spessore di 5\u00a0mm. Hanno un peso che varia tra gli 8 ed i 12 grammi. Le capacit\u00e0 iniziali non superavano i 200 MB per le tipo I e i 300 MB per le II, ma si possono raggiungere i 16 GB. Utilizzano una connessione a 50 pin ad inserimento meccanico. Nel corso degli anni a queste due tipologie se ne \u00e8 aggiunta una terza chiamata Ultra Compact Flash (Ultra II e Ultra III con capacit\u00e0 fino a 16 GB), che ha un transfer-rate doppio rispetto alle tradizionali card (10 MB/s per le Ultra II e 20 MB/s per le Ultra III). Quest'ultimo supporto venne creato principalmente per la registrazione di sequenze fotografiche ad alta risoluzione, ed ha rappresentato un ottimo compromesso fino all'entrata in campo di formati pi\u00f9 innovativi. Inoltre, per aumentarne la diffusione sono stati introdotti una serie di lettori/adattatori che permettono l'utilizzo su porta USB o direttamente attraverso un lettore di dischetti.\nSmartMedia.\nSupporto inizialmente chiamato SSFDC (solid-state floppy disk card), sviluppato da Toshiba. Come dimensioni \u00e8 simile alle CompactFlash (45 \u00d7 37\u00a0mm), ma risulta essere molto pi\u00f9 sottile raggiungendo lo spessore di circa 1\u00a0mm (0,76\u00a0mm per la precisione). Sono anche pi\u00f9 leggere visto che il loro peso arriva a circa 2 grammi. Utilizzano una connessione a 22 pin ad inserimento meccanico. A differenza delle Compact Flash non contengono un controller integrato; infatti alcuni dispositivi non sono in grado di gestire SmartMedia con capacit\u00e0 superiori ai 16 o 32 MB, anche se il limite architetturale effettivo di queste card \u00e8 di 128 MB. La mancanza del controller permetteva costi di produzione contenuti.\nMultiMediaCard e TwinMOS-MMC.\nL'arrivo di questo tipo di scheda di memoria rappresent\u00f2 una vera svolta. Nacque nel 1997 da una collaborazione tra SanDisk e Samsung, le quali puntarono ad un supporto poco ingombrante e sottile. In effetti il risultato \u00e8 di tutto rispetto visto che le dimensioni sono simili a quelle di un francobollo (24 \u00d7 32\u00a0mm) per uno spessore di soli 1,4\u00a0mm. Pesano meno di 2 grammi. La velocit\u00e0 di lettura e scrittura \u00e8 doppia rispetto alle CF e gi\u00e0 nel 2002 offrivano capacit\u00e0 fino a 128 MB. Un'altra novit\u00e0 \u00e8 il tipo di collegamento che non \u00e8 pi\u00f9 a pin ma \u00e8 costituito da contatti meccanici (7 linee) decisamente pi\u00f9 versatili e meno inclini a danneggiarsi. Infine presentano la possibilit\u00e0 di cifrare il contenuto informativo, cosa che risulta particolarmente interessante tant'\u00e8 che nacque un'associazione chiamata MMCA (MultiMedia Card Association) di cui fanno parte importanti produttori come HP, Siemens, Palm per promuovere l'utilizzo di questo supporto nella distribuzione di materiale protetto da copyright. In genere raggiungono una velocit\u00e0 di trasferimento di circa 2,5 MB/s.\nMemory Stick.\nRappresentano una soluzione completamente proprietaria nata in casa Sony. Anche questo tipo di memoria utilizza, come per i precedenti dispositivi di tipo flash, un contenitore fatto di materiale plastico particolarmente resistente agli urti. La novit\u00e0 rispetto agli altri supporti \u00e8 che presentano un selettore per evitare la cancellazione accidentale del dispositivo. Hanno dimensioni di 21,5 \u00d7 50\u00a0mm con spessore di poco inferiore ai 3\u00a0mm. Pesano circa 4 grammi e utilizzano una contattiera a 10 linee. Hanno subito un'evoluzione prettamente dimensionale che ha portato alla nascita di un nuovo supporto chiamato MemoryStick Duo. Le dimensioni si riducono raggiungendo i 20 x 32\u00a0mm con uno spessore di 1,6\u00a0mm. Funzionalmente per\u00f2 rimangono praticamente identiche al formato precedente. Teoricamente secondo il progetto di Sony potrebbero raggiungere capacit\u00e0 di 32 GB. La velocit\u00e0 di trasferimento va da 15 MB/s a 30 MB/s (sustained, MS HG). \nDal 2010 il formato Memory Stick con le sue varianti PRO, Duo e M2 \u00e8 definitivamente tramontato, le apparecchiature Sony attualmente in commercio montano uno slot \"ibrido\" che consente l'uso anche di schede SD (o microSD). Nei negozi si trovano ormai pochissimi esemplari di Memory Stick.\nSD.\nQuesta tecnologia nasce nel 1999 e viene sviluppata in un progetto congiunto da Panasonic Corporation, Toshiba e SanDisk. Fondamentalmente concentra le migliori caratteristiche di tutti gli altri supporti. Le schede hanno una velocit\u00e0 di trasferimento molto elevata e un consumo energetico ridotto (in \"sleep\" = 250 \u00b5A, Lettura / Scrittura = 80 mA). Sono di dimensioni molto contenute (32 \u00d7 24\u00a0mm per 2,1\u00a0mm di spessore), hanno un collegamento a contatti metallici (9 linee) e pesano circa 2 grammi. Offrono capacit\u00e0 di memorizzazione elevate (nel 2016 sono disponibili tagli da 512 GB) e funzionalit\u00e0 di cifratura del contenuto, con una velocit\u00e0 di trasferimento che pu\u00f2 raggiungere oltre i 22,5 Mb/s. Presentano anche un selettore per renderle a sola lettura (\"read-only\") al fine di evitare la cancellazione accidentale dei dati. Nel 2003 \u00e8 stata introdotta sul mercato una scheda con un fattore di forma ridotto chiamato \"MiniSD\", messa a punto per venire incontro alle esigenze del mercato della telefonia cellulare. Queste schede hanno dimensioni pari a 21,5 x 20\u00a0mm per uno spessore di 1,4\u00a0mm ed un peso di 1 grammo. Permettono di raggiungere ottimi livelli di risparmio energetico arrivando a consumare appena 150 \u00b5A in \"sleep mode\", 40 mA in lettura e 50 mA in scrittura. Raggiungono velocit\u00e0 di trasferimento intorno ai 10 Mb/s.\nMicroSD.\nLa MicroSD (precedentemente TransFlash) \u00e8 una memoria flash dalle dimensioni molto ridotte (15 \u00d7 11 \u00d7 1\u00a0mm), nel luglio 2005 le TransFlash sono state adottate ufficialmente dalla SDA (SD Card Association) diventando le microSD. Basata sullo standard delle miniSD, per le sue ridotte dimensioni questo tipo di scheda viene utilizzata da molti smartphone, tablet e console di gioco portatili. Al 2017 esiste con capienza fino a 2 TB.\nxD-Picture Card.\nLe xD-Picture Card hanno un peso di soli 2 grammi e dimensioni di 20 \u00d7 25 \u00d7 1,7\u00a0mm. La xD Picture Card \u00e8 stata sviluppata da Olympus e prodotta da Toshiba per rimpiazzare l'oramai datato formato delle SmartMedia. Il formato xD \u00e8 stato creato pensando alla futura generazione di macchine fotografiche, che hanno sempre pi\u00f9 bisogno di maggiori capacit\u00e0 di trasferimento dati e capacit\u00e0 di memorizzazione, tutto in formati sempre pi\u00f9 piccoli. Agli inizi le xD-picture Card avevano dimensioni da 16 MB a 2 GB e una velocit\u00e0 di trasferimento di 5 MB/s. Dal 2010 questo tipo di scheda di memoria non viene pi\u00f9 utilizzato in alcuna macchina fotografica in produzione."}
{"id": "447505", "revid": "14214", "url": "https://it.wikipedia.org/wiki?curid=447505", "title": "K.C. &amp; The Sunshine Band", "text": ""}
{"id": "447513", "revid": "242434", "url": "https://it.wikipedia.org/wiki?curid=447513", "title": "Fitta (araldica)", "text": ""}
{"id": "447534", "revid": "2034938", "url": "https://it.wikipedia.org/wiki?curid=447534", "title": "Difesa scandinava", "text": "La difesa scandinava \u00e8 un'apertura degli scacchi, che si presenta sulla scacchiera a seguito di\n\u00c8 una delle aperture di gioco semiaperto di cui abbiamo testimonianze pi\u00f9 antiche, tanto che viene gi\u00e0 menzionata in un poema del XV secolo.\nNella variante classica, le mosse successive alla prima sono:\ncui di solito seguono lo sviluppo del cavallo bianco in f3 e dell'alfiere nero in g4.\nSebbene agli inizi fosse ritenuta un'apertura molto negativa per il Nero (specie per la prematura uscita della Donna), la moderna teoria scacchistica ha rivelato che in questa apertura il Bianco ha un vantaggio nient'affatto incolmabile. In particolare, un'accorta serie di mosse del Nero possono confutare i seguiti bianchi troppo aggressivi.\nNella linea moderna, definita \"attacco Marshall\", il Nero invece sfrutta il gambetto come mezzo per velocizzare lo sviluppo dei propri pezzi tramite 2.exd5 Cf6, e temi quali il trasferimento del cavallo in b6, il fianchettamento dell'alfiere di re e un rapido arrocco corto. La teoria sembra per\u00f2 confutare questa linea perch\u00e9, con una serie di mosse naturali, il Bianco riesce a conquistare il centro e a minacciare fortemente il Nero.\nNella variante Patzer della Scandinava, il Nero invece muove la regina sulla casella e5 dando scacco: \ncui di solito segue la mossa dell'alfiere bianco in e2.\nQuesta apertura, per le ragioni sopracitate, non ha mai goduto di un grande consenso; ciononostante, \u00e8 stata usata da grandi campioni quali Jacques Mieses e Viswanathan Anand; quest'ultimo, in particolare, us\u00f2 la difesa scandinava in un match contro Garry Kasparov raggiungendo una buona posizione (ma si dovette comunque rassegnare alla sconfitta).\nVarianti.\nTrasposizione Dunst.\nIl Nero solitamente continua con pedone in c6.\nVariante Blackburne.\nQuesta variante fu inventata dallo scacchista britannico Joseph Henry Blackburne e prevede le seguenti mosse:"}
{"id": "447546", "revid": "124207547", "url": "https://it.wikipedia.org/wiki?curid=447546", "title": "Questione giottesca", "text": "La cosiddetta questione giottesca \u00e8 un problema degli studi sulla storia dell'arte nata dall'attribuzione a Giotto o meno degli affreschi della Basilica superiore di Assisi, e se s\u00ec in quale misura rispetto ai suoi collaboratori in un'opera tanto vasta.\nSono cos\u00ec sorte delle questioni relative all'organizzazione dei cantieri artistici, dal Medioevo in poi, al ruolo dei maestri e ai compiti degli aiuti, all'effettiva applicabilit\u00e0 del concetto di \"autografia\" di queste grandi opere a un singolo maestro. La questione pu\u00f2 essere estesa a tutta la pittura antica e rinascimentale.\nProblemi aperti.\nPremesso che nulla pu\u00f2 mai essere affermato con sicurezza senza documenti precisi, in sostanza si tratta di stabilire quali opere o parti di un'opera del pittore possano essere attribuite con ragionevole certezza all'autore stesso o ai suoi aiuti, quando non appartenga del tutto ad un'altra mano se non bottega.\nPer quanto riguarda Assisi in particolare non si sa con certezza se Giotto avesse gi\u00e0 collaborato con Cimabue nella Basilica Inferiore e se, ed in quali parti, nella fascia alta di affreschi della Basilica Superiore.\nPer quanto riguarda la fascia bassa di affreschi della Basilica Superiore, che rappresentano la vita di San Francesco, la tradizione li attribuisce a Giotto stesso () ma si \u00e8 anche fatto il nome di Pietro Cavallini, pittore attivo a Roma (suoi gli affreschi nella basilica di Santa Cecilia in Trastevere), pi\u00f9 anziano di Giotto, e che Giotto stesso conobbe probabilmente a Roma.\nSenza poter dare risposte precise, ecco alcuni termini della questione:\nLa gerarchia nei cantieri.\nGrazie a un documento su Giotto, riferito ai lavori presso Castel Nuovo a Napoli, e ad altri documenti e testimonianze relative ad altri maestri, si \u00e8 potuto inquadrare la struttura organizzativa dei cantieri di pittura. Esisteva infatti il \"protomagister\", una specie di capo maestro che si occupava di determinate operazioni, in questo caso delle pitture; egli si occupava del punto di vista progettuale e organizzativo, arrivando a lavorare anche su tre cantieri contemporaneamente (come nel caso di Napoli). Sotto il protomagister esisteva una struttura gerarchicamente organizzata da molti maestri pittori, maestri manovali e semplici inservienti, i quali lavoravano su pianificazione, solo in alcuni giorni nei quali fosse stata necessaria la loro opera.\nL'attivit\u00e0 quindi \"manuale\" del capo maestro era presente solo in alcune fasi, in particolar modo nella progettazione; gli spettava inoltre il ruolo (sempre facendo fede ai documenti che ci sono pervenuti) di \"normalizzatore\", cio\u00e8 di incaricato a far s\u00ec che il risultato finale fosse omogeneo, con un livellamento delle inevitabili varianti esecutive del lavoro dei vari addetti: abbiamo un'esplicita menzione di tale funzione in un documento relativo a Lippo di Benivieni del 1313.\nPer quanto riguarda la presenza del maestro e degli addetti al cantiere dei lavori ci \u00e8 pervenuto un prezioso documento del 1347 circa la decorazione a affresco del Palazzo dei Papi di Avignone, con la maestranza di Matteo Giovannetti: su venticinque lavoratori, tre hanno il titolo di maestro, compreso il Giovannetti, ma solo il \"prothomagister\" \u00e8 presente tutti i giorni, mentre gli altri due vi lavorano a intermittenza; essi sono pagati 8 soldi al giorno. Gli altri addetti, pagati dai sei ai due soldi, sono presenti a intermittenza o solo in fase iniziale (montatura dei ponteggi) o finale (smontaggio, rifinitura e pulizia degli ambienti), o solo saltuariamente.\nRiassumendo quindi, dai documenti emerge che il capo maestro fosse impegnato in fase di progettazione, poi durante tutto il lavoro dove sorvegliava e normalizzava il lavoro degli altri, infine come autore diretto di alcune parti della decorazione, in particolare per dettagli pi\u00f9 difficili come le figure umane, specialmente i volti.\nUn'altra figura talvolta menzionata \u00e8 il \"sollicitator fabricae\", una specie di controllore dell'efficienza del cantiere, finalizzato a una solerte e valida conclusione dei lavori.\nAlla realizzazione di grandi opere a affresco partecipavano in genere quindi un grande numero di uomini diversi.\nDivisione dei compiti.\nGi\u00e0 all'epoca di Diocleziano (243-313), nell\"'Edictum de Pretiis Rerum Venalium\" (Editto sui prezzi massimi - 301), dove sono elencati i vari lavori e i rispettivi salari per tutto l'Impero, si parla, a proposito della pittura murale di un \"pictor parietarius\" pagato 75 danari e di un \"pictor imaginarius\" pagato 150, probabilmente da indicare come rispettivamente l'artefice materiale delle pitture e il progettista o disegnatore.\nCennino Cennini nel suo \"Libro dell'arte\" parla da \"maestrio\" che insegna ad altri uomini come divenire maestri, da intendere come titolare di una bottega o di un cantiere, con i semplici \"pittori\" a lui sottoposti.\nUn altro prezioso documento \u00e8 il contratto datato 29 giugno 1502 con il quale il futuro Papa Pio III incarica il Pinturicchio di affrescare la Libreria Piccolomini nel Duomo di Siena:\nQuesto documento trova riscontro nel filone di frammenti di resoconti di cantieri anteriori fino all'epoca di Giotto, quindi \u00e8 ragionevole ipotizzare che nei secoli i processi organizzativi dei cantieri siano rimasti immutati.\nAncora pi\u00f9 esplicito \u00e8 il resoconto contenuto nella lettera di Giorgio Vasari a Cosimo I de' Medici, nella quale il pittore aretino specifica le spese e le maestranze necessari per gli affreschi della Cupola di Santa Maria del Fiore (datata 6 giugno 1572). Vi si richiedono, oltre al maestro e ad alcune figure generiche, undici uomini per lo svolgimento dei lavori, tra i quali:\nAl maestro restava quindi la realizzazione del progetto generale, dei cartoni, la supervisione, la normalizzazione del lavoro degli altri pittori, e verosimilmente la pittura di particolari particolarmente difficili, soprattutto delle figure umane.\nUn'organizzazione come questa (lo stesso Vasari dice come sia una normale prassi in uso anche in altre citt\u00e0) era finalizzata innanzitutto al pi\u00f9 veloce compimento dei lavori, con la divisione dei compiti in modo che si potessero contemporaneamente svolgere pi\u00f9 operazioni, ma soprattutto che non si sprecassero i preziosi minuti durante i quali era posto l'intonaco a fresco, durante i quali si doveva stendere la pittura senza errori e prima che si asciugasse.\nDisegni preparatori: sono sempre esistiti?\nTranne pochissime eccezioni, non ci sono pervenuti disegni su carta o pergamena o altro anteriori al XV secolo, per cui spesso si \u00e8 dibattuto se anticamente i maestri ne facessero uso o meno.\nA tale proposito Cennino Cennini, che si rifaceva linearmente alla tradizione giottesca, scriveva come cosa normale l'uso di disegni a grandezza naturale per realizzare \"casamenti\", mentre Giorgio Vasari, descrivendo un affresco incompiuto di Simone Martini, cita come i \"nostri maestri vecchi\" fossero soliti fare un disegno dell'opera da realizzare che poi veniva ingrandito sulla sinopia. In un documento dell'archivio di Francesco Datini datato 15 ottobre 1415, gli esecutori testamentari del mercante pratese chiedono ai pittori incaricati di affrescare il Palazzo Datini (Ambrogio di Baldese, Niccol\u00f2 Gerini, Alvaro di Piero, Lippo d'Andrea e Scolaio di Giovanni) di mostrare loro i disegni preparatori dai quali si potesse valutare e decidere prima della messa in opera del cantiere. Indirettamente anche Dante Alighieri accenna in alcuni passi ai cosiddetti \"essempla\", cio\u00e8 i disegni sui quali basare la pittura (Purg. XXXII 64-68, Par. XXIV 24-27 e Convivio X 11).\nQuindi i disegni avevano a quanto pare una funzione di presentazione del lavoro al committente, ed inoltre erano necessari per organizzare il lavoro valutando quanti uomini e quanti materiali sarebbero stati necessari a realizzarlo, con i relativi costi stimati e il tempo di esecuzione.\nSulla sparizione di questi disegni, si deve tener conto che essi avevano una funzione solo strumentale, che quindi diventavano inutili prototipi una volta che l'affresco era stato messo in opera, spesso magari tagliati, macchiati e sciupati dalla normale usura che il loro utilizzo nel cantiere presupponeva. I disegni venivano poi ricalcati sulla parete probabilmente tramite l'uso di carta trasparente (oleata o cerata) venendo a realizzare la sinopia, ritoccata dal maestro, che a seconda dell'autore poteva essere molto schematica o molto dettagliata.\nPoteva anche capitare che un maestro facesse un disegno e poi lo desse a qualcun altro per realizzarlo: \u00e8 il caso di quanto Vasari riporta nelle \"Vite\" quando descrive come Andrea Pisano avesse ricevuto \"un disegno bellissimo\" da Giotto per realizzare la decorazione scultorea della porta del Campanile di Santa Maria del Fiore. Di tali pratiche non abbiamo molta documentazione, ma pare ragionevole che fossero abitualmente diffuse: per esempio solo recentemente si \u00e8 scoperto come per gli affreschi del Palazzo Trinci a Foligno fosse stato pagato Gentile da Fabriano, un'ipotesi gi\u00e0 formulata da alcuni storici dell'arte guardando alla composizione generale delle pitture, ma seguita da grandi perplessit\u00e0 riguardo alla piuttosto mediocre tecnica pittorica usata, spiegabile con la creazione dei soli disegni da parte del maestro. Oppure si ha un documento dove Alesso Baldovinetti \u00e8 incaricato dall'Opera del Duomo di Firenze di creare un disegno per un \"ritratto di Dante con la Divina Commedia\" per Domenico di Michelino, che cre\u00f2 il celebre affresco nella navata di Santa Maria del Fiore.\nIn questi termini il concetto di autografia e di attribuzione in senso moderno escono piuttosto stravolti e rendono necessaria la presa di coscienza di un alto livello di collaborazione e compenetrazione tra maestri, come talvolta si \u00e8 cercato di negare in ragione di una pi\u00f9 semplicistica interpretazione univoca delle opere.\nLa serializzazione: l'uso di \"patroni\".\nIl problema della normalizzazione si risolveva talvolta anche grazie all'uso di particolari artifici, dei quali solo recentemente si \u00e8 accertata l'esistenza. Nei documenti di archivio fra il Tre e il Quattrocento si trova spesso la menzione dei cosiddetti \"patrones\", che sono stati interpretati come figure sagomate e disegni su carta oleata o cerata (resa quindi trasparente) che facessero da guida nella realizzazione di vari elementi quali figure umane, elementi architettonici modulari, partiti decorativi, eccetera. Si hanno varie menzioni in tutta Europa di questi \"patroni\" dall'Inghilterra alla Francia all'Italia, dove nei documenti si ordinano materiali per realizzarli o si assumono manovali per crearli.\nCennino Cennini e alcuni ricettari dedicano capitoli alla creazione della carta oleata trasparente. In almeno due occasioni inoltre furono scoperti durante alcuni lavori di restauro dei fogli di carta sagomata antichi lasciati in buche pontaie (nell'Abbazia di Pomposa e nel Cappellone di San Nicola a Tolentino tra il 1959 e il 1964), anche se il mancato riconoscimento del valore dei reperti ha fatto s\u00ec che andassero dispersi: si doveva trattare infatti, in antico come all'epoca dei ritrovamenti, di oggetti privi di un qualsiasi \"appeal\" artistico, strumenti d'uso soggetti a un automatico deterioramento per logorio durante i lavori.\nProprio facendo dei rilievi sugli affreschi di Assisi si \u00e8 potuto vedere come esistano dei dettagli di alcune figure umane di proporzioni esattamente identiche, con variazioni per\u00f2 nell'inclinazione e talvolta con un ribaltamento recto-verso, che si spiega solo o con l'uso di compassi e precise misurazione o con l'utilizzo di sagome trasparenti. Esiste una figura di guerriero e una di pastore i cui elementi (veste superiore, panneggio della veste che copre le gambe, braccia e gambe stesse) sono identici nelle dimensioni ma ruotati in varia maniera cos\u00ec da ottenere due figure ben diverse."}
{"id": "447547", "revid": "110157", "url": "https://it.wikipedia.org/wiki?curid=447547", "title": "Rochefort (Svizzera)", "text": "Rochefort (toponimo francese) \u00e8 un comune svizzero di 1\u00a0121 abitanti del Canton Neuch\u00e2tel, nel distretto di Boudry. Il 1\u00ba gennaio 2016 ha inglobato il comune soppresso di Brot-Dessous, che era stato istituito nel 1730 per scorporo da Rochefort. Dal territorio di Rochefort nel 1888 fu scorporata la localit\u00e0 di Brot-Dessus, che fu aggregata a Plamboz per costituire il nuovo comune di Brot-Plamboz."}
{"id": "447548", "revid": "116661421", "url": "https://it.wikipedia.org/wiki?curid=447548", "title": "Mastai", "text": "La famiglia Mastai \u00e8 una nobile famiglia marchigiana che si distingue per antichit\u00e0, fecondit\u00e0, longevit\u00e0 di vita, successo economico ma anche per santit\u00e0, dal momento che molti suoi membri abbracciarono la vita monastica o sacerdotale fino a raggiungere il soglio pontificio nel XIX secolo, quando il cardinale Giovanni Maria Mastai Ferretti fu eletto papa Pio IX (1792-1878).\nDa Crema a Senigallia.\nLa famiglia Mastai era originaria della Lombardia, probabilmente di Crema, anche se non mancano riferimenti a Brescia. A Crema infatti nacque nel 1520 Francesco Mastai, che vi risiedette fino al 1540, prima di trasferirsi a Venezia in seguito al matrimonio con una giovane veneziana di nome Santa, da cui ebbe due figli: Pompeo e Giovanni Maria (1557-1624). L'attivit\u00e0 commerciale cui erano dediti spinse successivamente i Mastai, come molti altri imprenditori lombardi e veneti, a cercar fortuna nella Senigallia dei Della Rovere, dove l'antica e frequentata Fiera Franca (tanto celebre da diventare proverbiale in tutta Italia) esercitava una potente attrattiva su chiunque fosse coinvolto nella \"mercatura\" a qualsiasi titolo, dalla compravendita di merci al prestito di denaro.\nL'ascesa sociale: il primo Giovanni Maria.\nA Senigallia, Giovanni Maria Mastai spos\u00f2 Caterina di Claudio Gariboldi, che gli port\u00f2 in dote alcune terre e il quattrocentesco e imponente edificio nel centro della citt\u00e0, dove la famiglia prese dimora nel 1579 e che da allora assunse il nome di palazzo Mastai. L'intraprendenza mercantile dei fratelli Mastai, pur sotto la \"paterna potest\u00e0\" (da cui Giovanni Maria si emancip\u00f2 nel 1587) e in societ\u00e0 con Pasquino Augusti (altro lignaggio senigalliese in ascesa), procur\u00f2 agiatezza all'intera famiglia e ai suoi discendenti (mentre il ramo di Pompeo si estinguer\u00e0 nel giro di due generazioni, quello di Giovanni Maria sar\u00e0 pi\u00f9 longevo). I Mastai divennero in breve uno dei principali casati di Senigallia e delle Marche: nel giugno 1594 Giovanni Maria venne aggregato al Senato aristocratico della citt\u00e0 (il consiglio comunale), in cui sedevano solamente i nobili, e negli anni successivi entrambi i fratelli Mastai assunsero importanti cariche pubbliche, come quelle di regolatore e di gonfaloniere.\nDegli undici figli di Giovanni Maria e Caterina, cinque perirono in giovane et\u00e0, Leonilde e Agnese entrarono in convento, Porzia e Camilla si maritarono con i Beliardi e i Fagnani, Andrea divenne arciprete del capitolo e protonotario apostolico, mentre Francesco fu il solo a continuare la discendenza. Nato nel 1588, anch'egli sedette pi\u00f9 volte nel consiglio comunale, fu gonfaloniere della citt\u00e0 (1654), svolse svariati incarichi pubblici, ma si dedic\u00f2 soprattutto agli affari di famiglia con acquisti di case e terreni, prestiti, commerci, appalti e subappalti. Dei figli di Francesco Mastai e Benedetta Bruni, il primogenito Giovanni Battista segu\u00ec la carriera ecclesiastica, Agnese and\u00f2 sposa ad Alessandro della nobile famiglia Mariotti di Fano e Giovanni Maria prosegu\u00ec l'attivit\u00e0 mercatale della famiglia.\nIl prestigio della nobilt\u00e0: il secondo Giovanni Maria.\nAnche il secondo Giovanni Maria Mastai (1625-1688) fu eletto, al pari dei suoi avi, nel consiglio comunale di Senigallia, tornata allora sotto il dominio diretto dello Stato Pontificio, e rivest\u00ec pi\u00f9 volte la carica di gonfaloniere. Rimasto vedovo di Eleonora Benedetti, il 9 settembre 1653 spos\u00f2 in seconde nozze la contessa Margherita Minerva Ferretti, di Ancona, apparentandosi cos\u00ec con una stirpe d'alto lignaggio. Sei anni dopo, alla morte del fratello Angelo (12 dicembre 1659), Margherita ne eredit\u00f2 per i propri figli il palazzo in Ancona, i possedimenti in Castelferretti e il titolo comitale. Da allora, in base alle clausole testamentarie, i suoi discendenti si chiamarono \"conti Mastai Ferretti\" e lo stemma del casato incluse gli emblemi delle rispettive famiglie. Dei figli di Giovanni Maria e di Margherita, il primogenito Francesco Filippo (1647-1688) segu\u00ec la carriera ecclesiastica, divenendo consultore del Sant'Uffizio, Benedetta and\u00f2 sposa al nobile Forestieri di Fano, mentre le attivit\u00e0 e le fortune economiche della famiglia furono gestite in comune dagli altri due figli: Antonio Maria Andrea (1656-1732) e Gerolamo (1659-1713).\nIl primo, comunemente conosciuto come \"abate Andrea\", rimase celibe e si assunse il compito del capofamiglia, vivendo in accordo con il fratello Gerolamo nel palazzo avito, che si preoccup\u00f2 di decorare e abbellire per renderlo pi\u00f9 consono all'accresciuta ricchezza e al prestigio nobiliare dei Mastai Ferretti. A tale scopo si affid\u00f2 al pittore senigalliese Giovanni Anastasi che, sul finire del Seicento, nel vetusto palazzo dipinse tele bibliche, pareti e cassapanche. Gerolamo s'impegn\u00f2 invece nell'ambito pubblico, rivestendo pi\u00f9 e pi\u00f9 volte la carica di gonfaloniere e, sposatosi con Felicita Maria dei Rossi di Moltalboddo, diede al casato ben diciannove figli. Fra i sopravvissuti, cinque femmine e un maschio presero i voti monastici, gli altri cadetti furono avviati alla carriera ecclesiastica e la discendenza fu assicurata dal primogenito Giovanni Maria (1687-1760), il terzo della famiglia a portare quel nome.\nLe Cronache Mastai: il terzo Giovanni Maria.\nNato nel 1687 e battezzato come Antonio Maria, l'anno successivo gli venne mutato nome in Giovanni Maria per rinnovare quello del nonno, morto appunto nel 1688. Il padre e lo zio lo inviarono giovanetto alla corte del duca di Parma Francesco Farnese, dove prest\u00f2 servizio per sei anni in qualit\u00e0 di paggio ottenendo nel 1705 il diploma comitale (ambito dalla famiglia per poter rivaleggiare con i parenti Ferretti) e il titolo di gentiluomo di camera. L'accresciuto prestigio nobiliare gli impose un matrimonio d'eccellenza: Giovanni Maria impalm\u00f2 cos\u00ec Maria Isabella, figlia di Ercole Maria Ercolani marchese di Fornovo e Rocca Lanzona (nel ducato farnesiano di Parma e Piacenza), che gli angusti\u00f2 la vita con le sue ricorrenti crisi psichiche e mor\u00ec nel 1738 dopo avergli dato sei figli. Giovanni Maria, rimasto vedovo, si fece chierico di prima tonsura, rifiut\u00f2 ogni incarico pubblico e si dedic\u00f2 a tramandare la storia locale facendo copiare manoscritti (come il \"Libro d'oro della Citt\u00e0 di Senigaglia\" dello storico ed erudito locale Giuseppe Tiraboschi, corrispondente epistolare del Muratori) e scrivendo cronache lui stesso, come l'\"Indice o sia Catalogo di tutti li Consiglieri che sono stati Aggregati nel Consiglio di Senigaglia cominciando dal anno 1520\" e in particolare le cosiddette \"Cronache Mastai\" (5 volumi manoscritti sulla vita di Senigallia dal 1707 al 1778, i primi tre redatti da Giovanni Maria e gli altri dal figlio Ercole e da un terzo membro di casa Mastai Ferretti).\nDei suoi figli, fattasi suora Margherita, sposatesi Maria Benedetta con Guido Consalvi di Macerata e Anna Maria Tommasa con Francesco Boni, entrambi nobili, la discendenza fu assicurata da Ercole (1727-1818), che prese in moglie Caterina Guglielmi Balleani, nobile di Jesi, avendone nove figli. Come da consuetudine, i figli cadetti presero la via ecclesiastica: Andrea (17..-1822) divenne vescovo di Pesaro nel 1806, Gabriele fu canonico a Senigallia e Paolino canonico in Santa Maria Maggiore a Roma. Il primogenito Gerolamo (1750-1833) spos\u00f2 nel 1780 Caterina Solazzi, venne eletto varie volte alla carica di gonfaloniere e fu membro del R. Cesareo Magistrato. L'ultimo dei suoi nove figli, Giovanni Maria, divenne papa con il nome di Pio IX. Gerolamo e Caterina sono sepolti nella cappella gentilizia Mastai Augusti\u2013Arsilli nella chiesa della Maddalena in Senigallia.\nHabemus papam: il quarto Giovanni Maria.\nNel 1792, anno di nascita del quarto Giovanni Maria, la famiglia Mastai era giudicata \u00ababbastanza nobile e agiata per que' paesi\u00bb. Cos\u00ec ne sintetizzava la storia il democratico Ferdinando Petruccelli della Gattina nel 1861:\nL'ascesa sociale, come s'\u00e8 visto, non si era fermata, ma l'acme della fama, il massimo della distinzione, il trionfo pubblico per non dire universale, non venne ai Mastai-Ferretti dai gradi nobiliari o dalle fortune economiche, bens\u00ec da quella carriera ecclesiastica riservata ai cadetti di famiglia. Anche in questo settore molti Mastai avevano gi\u00e0 ottenuto titoli e riconoscimenti, tant'\u00e8 che il quarto Giovanni Maria (1792-1878) poteva contare ben tre zii \"monsignori\", compreso il vescovo di Pesaro. Ordinato sacerdote nel 1819, nel 1827 divenne arcivescovo di Spoleto, cui aggiunse nel 1832 il titolo di vescovo di Imola e nel 1840 la porpora cardinalizia. Il conclave del 1846 lo acclam\u00f2 papa con il nome di Pio IX e il suo pontificato (1846-1878) fu tra i pi\u00f9 lunghi nella storia della Chiesa cattolica.\nLe accennate tendenze \"progressiste\" non vennero meno nella famiglia dei conti Mastai-Ferretti anche nel XIX secolo. Lo stesso Pio IX, pur nel giudizio controverso sulla sua figura, \u00e8 stato spesso indicato come un papa \"liberale\" e Carlo Belviglieri, in un saggio del 1867, ricorda che la famiglia Mastai aveva fama in Romagna di essere liberale e che il fratello di Pio IX era stato costretto all'esilio dallo Stato pontificio nel 1831.\nIl 3 settembre 2000 Giovanni Maria Mastai-Ferretti \u00e8 stato proclamato beato da papa Giovanni Paolo II. Senigallia ne custodisce la memoria con il centro di Cultura di Spiritualit\u00e0 in Palazzo Mastai Ferretti (dove sono anche allestiti una biblioteca di oltre trentamila volumi e il Museo Pio IX) e con l'Opera Pia Mastai Ferretti, che ospita circa 200 anziani."}
{"id": "447549", "revid": "174925", "url": "https://it.wikipedia.org/wiki?curid=447549", "title": "Actor sequitur forum rei", "text": "Actor sequitur forum rei \u00e8 un brocardo latino che significa letteralmente \"l'attore deve rispettare il foro del convenuto\".\nSi riferisce al fatto che una persona che vuole introdurre una causa presso un tribunale deve scegliere il tribunale giusto, cio\u00e8 il foro competente. La persona che introduce la causa si chiama attore, mentre la persona chiamata in giudizio si chiama convenuto.\nUna delle regole per stabilire la competenza del tribunale \u00e8 il \"foro del convenuto\", cio\u00e8 il luogo in cui il convenuto ha la residenza o il domicilio.\nL'articolo 18 del Codice di procedura civile italiano recita:"}
{"id": "447551", "revid": "181699", "url": "https://it.wikipedia.org/wiki?curid=447551", "title": "Langravio", "text": "Langravio (da \"Landgraf\", al plurale \"Landgrafen\"), al femminile langravia o langravina (da \"Landgr\u00e4fin\"), talvolta scritto con la radice \"landgrav-\", fu un titolo utilizzato soprattutto nel Sacro Romano Impero e successivamente in tutti i territori che ne facevano parte, comparabile a quello di conte.\nEtimologia.\nIl nome \u00e8 arrivato all'italiano dalle lingue germaniche.\nStoria.\nIl langravio godeva di diritti feudali direttamente verso l'imperatore del Sacro Romano Impero. La sua giurisdizione, detta langraviato (\"Landgraviate\"), riguardava solitamente un'estensione considerevole di territori, che non era soggetta ad un potere intermediario quale ad esempio quello di un duca, di un vescovo o di un conte palatino. Il titolo viene registrato per la prima volta nella Bassa Lorena dal 1086. Un langravio aveva sovente poteri sovrani sui propri territori.\nLangravio venne occasionalmente sfruttato come titolo sussidiario anche dal granduca di Sassonia-Weimar, che aveva il titolo di \"langravio di Turingia\" nel primo decennio del XX secolo, ma il titolo cadde in disuso dopo la Prima guerra mondiale. \nLa consorte di un langravio era indicata come langravia, mentre un'eventuale figlia femmina come langravina (entrambe \"Landgr\u00e4fin\" in tedesco).\nTra i langraviati notabili si ricordano:"}
{"id": "447552", "revid": "1186766", "url": "https://it.wikipedia.org/wiki?curid=447552", "title": "Giglio (disambigua)", "text": ""}
{"id": "447553", "revid": "709565", "url": "https://it.wikipedia.org/wiki?curid=447553", "title": "Tanuki", "text": "Il \u00e8 una creatura del folklore giapponese, basata sul cane procione o nittereute (\"Nyctereutes procyonoides\"), un animale originario dell'Estremo Oriente, dall'aspetto piuttosto simile al tasso e al procione, sebbene sia in realt\u00e0 un canide imparentato strettamente alla volpe. I cani procione che si trovano in Giappone sono divisi in due sottospecie, \"N. p. viverrinus\", il cane procione giapponese pi\u00f9 comune, e \"N. p. albus\", la variet\u00e0 bianca che vive nell'Hokkaid\u014d.\nCaratteristiche.\nI tanuki sono parte della mitologia del Giappone sin da tempi antichi; si ritiene che siano maliziosi e scherzosi, maestri del travestimento e mutaforma, ma in qualche modo ingenui e distratti.\nL'attuale divertente immagine del tanuki si \u00e8 probabilmente sviluppata durante l'epoca Kamakura. Il tanuki selvatico ha testicoli insolitamente grandi, caratteristica spesso esagerata nelle rappresentazioni artistiche della creatura; i tanuki sono talvolta rappresentati con i testicoli poggiati su una spalla come un sacco, o mentre li usano come tamburo. I tanuki sono inoltre generalmente rappresentati con una pancia molto grande; talvolta usano anche questa come tamburo, specialmente nei disegni dei bambini. Una filastrocca molto comune in Giappone fa esplicito riferimento alle sue caratteristiche pi\u00f9 appariscenti: \"Tan Tan Tanuki no kintama wa / Kaze mo nai no ni / Bura bura bura\" (\"Del Tan Tan Tanuki le palle stan / Seppure il vento soffiando non sta / Girando girando girando.\") \nDurante le epoche Kamakura e Muromachi, alcune storie cominciarono a parlare di tanuki pi\u00f9 sinistri; la storia di \"Kachi-kachi Yama\", compresa nell'Otogiz\u014dshi, parla di un tanuki che picchia a morte una vecchia e la serve a tavola al marito inconsapevole come \"zuppa di vecchia\". Altre storie parlano di tanuki come indifesi e produttivi membri della societ\u00e0. Diversi templi hanno storie di sacerdoti che erano in realt\u00e0 tanuki travestiti. Secondo alcune tradizioni i tanuki sono incarnazioni degli oggetti usati per pi\u00f9 di cento anni.\nUna popolare storia conosciuta come \"Bunbuku Chagama\" narra invece di un tanuki che inganna un monaco trasformandosi in una teiera. Un'altra parla di un tanuki che inganna un cacciatore camuffando le sue braccia come ramoscelli, finch\u00e9 non allarga entrambe le braccia insieme e cade dall'albero. Si dice che i tanuki ingannino i mercanti con foglie camuffate da banconote. Alcune storie raccontano che le foglie facciano parte integrante del modo in cui il tanuki cambia aspetto.\nIn metallurgia, spesso si usava pelle di tanuki per raffinare l'oro. Di conseguenza, si cominci\u00f2 ad associare i tanuki alle miniere e alla lavorazione dei metalli, e li si vendeva come decorazione e portafortuna per la prosperit\u00e0.\nOggi statue di tanuki si possono trovare davanti a molti templi e ristoranti giapponesi; in queste spesso indossa un grande cappello a forma di cono e porta una bottiglia di sak\u00e8. Le statue di tanuki hanno sempre una grande pancia, mentre sculture moderne possono anche non avere i grandi testicoli: questi attributi esagerati sono simbolo di abbondanza e prosperit\u00e0.\nAspetti linguistici.\nSebbene i tanuki siano importantissimi all'interno della tradizione giapponese, comparendo in parecchi proverbi e in altrettante storie e racconti, non sono stati per\u00f2 identificati da sempre con una qualche appellazione distintiva. In alcuni dialetti, infatti, \"tanuki\" e - quest'ultima identificabile pure in un'altra creatura mitologica - indicavano indiscriminatamente tanto il cane procione, quanto il tasso e animali simili. Ci\u00f2 che \u00e8 conosciuto come tanuki in una regione, ad esempio, potrebbe esserlo benissimo come \"mujina\" in un'altra: nel dialetto di Tokyo - forma standard della lingua giapponese da almeno la fine del periodo Edo -, \"tanuki\" si riferisce al cane procione e \"anaguma\" al tasso. Ci sono piatti giapponesi noti come \"tanuki-jiru\", o \"zuppa di tanuki\", per preparare i quali si usa il cane procione o il tasso, l'ultimo pi\u00f9 rinomato per il suo sapore.\nIl kanji per tanuki, \"\u72f8\", inizialmente (prima della riforma della lingua del 1947) era \"\u8c8d\", e si riferiva a tutti i mammiferi di media dimensione, soprattutto gatti selvatici; poich\u00e9 i gatti selvatici vivono solo in poche regioni del Giappone (ad esempio Iriomote, nella prefettura di Okinawa), si crede che si sia cominciato a usare il kanji per \"tanuki\" a cominciare dall'epoca feudale. Storicamente, questo ha prodotto molta confusione e traduzioni errate. \nAttualmente, in cinese, il carattere \u72f8, che usa il \"radicale canino\" (\u72ad), non \u00e8 una parola di per s\u00e9 ma compare in \"volpe\" () e \"zibetto\" (), mentre il carattere \"\u8c8d\", che usa il \"radicale felino\" (\u8c78), non ha pi\u00f9 uso corrente."}
{"id": "447555", "revid": "54354", "url": "https://it.wikipedia.org/wiki?curid=447555", "title": "Scheda miniSD", "text": ""}
{"id": "447556", "revid": "287204", "url": "https://it.wikipedia.org/wiki?curid=447556", "title": "Bedivere", "text": " Dopo la morte del suo signore si ritir\u00f2 per il resto della vita in eremitaggio.\nStoria.\nAppare nel \"Mabinogion\" alla corte di Art\u00f9 di cui era un alto ufficiale (\"marshal\") ed \u00e8 spesso associato con Sir Kay. Era fratello di Sir Lucan e cugino di Sir Griflet. La tradizione gallese dice che aveva un figlio, Amren, e una figlia, Eneuawc. Insieme a Sir Kay (\"Cai Hir\") e a Gawain, \u00e8 uno dei primi guerrieri ad essere associato a re Art\u00f9 e compare nella \"Historia Regum Britanniae\" di Goffredo di Monmouth come uno dei suoi fedelissimi. Aiuta Art\u00f9 e Kay a combattere il gigante di Mont Saint Michel e si unisce ad Art\u00f9 nella sua guerra contro l'imperatore Lucio di Roma. Sarebbe morto proprio durante le campagne continentali. Nella \"Vita di san Cadoc\" \u00e8 uno degli uomini mandato a inseguire Gwynllyw, re di Gwynllwg, che aveva rapito Gwladys, figlia di Brychan, re del Brycheiniog. Bedwyr \u00e8 anche ricordato nel \"Libro nero di Carmarthen\" per aver combattuto nella battaglia di Tryfrwyd.\nNei romanzi di Mary Stewart, Lancillotto, che in effetti \u00e8 considerata una figura puramente leggendaria, compare col nome di Bedwyr, di cui invece si suppone fondamento storico, poich\u00e9 entrambi presentano ruolo stereotipico: sono infatti campione di corte e amante della regina.\nLa figura storica.\nDietro alla figura leggendaria e letteraria si celerebbe un personaggio storico, di cui si sa poco. Sarebbe nato attorno al 495, o forse prima ed era probabilmente un principe del Glywysing (nel Galles), quindi della casata reale di Owain Finddu. Ebbe una figlia di nome Enefog e un figlio di nome Amren. Sarebbe stato sepolto ad Alld Tryvan, forse Din-Dryfan (castello di Dunraven, nel Glamorgan). Suo padre \u00e8 ricordato come Bedrawt o Pedrod, e potrebbe trattarsi del principe Pedr, figlio di re Glywys Cernyw del Glywysing."}
{"id": "447559", "revid": "54354", "url": "https://it.wikipedia.org/wiki?curid=447559", "title": "CompactFlash I", "text": ""}
{"id": "447561", "revid": "54354", "url": "https://it.wikipedia.org/wiki?curid=447561", "title": "CompactFlash II", "text": ""}
{"id": "447563", "revid": "54354", "url": "https://it.wikipedia.org/wiki?curid=447563", "title": "SmartMedia Card", "text": ""}
{"id": "447564", "revid": "111373", "url": "https://it.wikipedia.org/wiki?curid=447564", "title": "B\u00f4le", "text": "B\u00f4le (toponimo francese) \u00e8 una frazione di 1\u00a0806 abitanti del comune svizzero di Milvignes, nel distretto di Boudry (Canton Neuch\u00e2tel).\nStoria.\nFino al 31 dicembre 2012 \u00e8 stato un comune autonomo che si estendeva per 2,58\u00a0km\u00b2; il 1\u00ba gennaio 2013 \u00e8 stato aggregato agli altri comuni soppressi di Auvernier e Colombier per formare il nuovo comune di Milvignes.\nInfrastrutture e trasporti.\nB\u00f4le \u00e8 servita dall'omonima stazione sulla ferrovia Neuch\u00e2tel-Pontarlier."}
{"id": "447568", "revid": "228587", "url": "https://it.wikipedia.org/wiki?curid=447568", "title": "Pazzia", "text": ""}
{"id": "447571", "revid": "1516566", "url": "https://it.wikipedia.org/wiki?curid=447571", "title": "Fiume (araldica)", "text": "In araldica il fiume \u00e8 rappresentato con \"fasce\", \"bande\" o \"sbarre\" ondate, smaltate prevalentemente d'argento o d'azzurro, oppure al naturale, cio\u00e8 acquoso, fluttuoso, decisamente sinuoso e del color argenteo-azzurro-verdastro dell'acqua.\nSe \u00e8 esiguo, si chiama \"ruscello\". \u00c8 invece detto \"riviera\" quando passa sotto un ponte oppure quando occupa il posto della \"campagna\". Spesso, in questa posizione, \u00e8 rappresentato con onde che lo rendono simile ad un mare.\nIn alcuni stemmi sono rappresentati dei fiumi particolari, rappresentati allora sia da vecchi barbuti che da giovanetti semisdraiati e discinti."}
{"id": "447572", "revid": "1934238", "url": "https://it.wikipedia.org/wiki?curid=447572", "title": "Bonaire", "text": "Bonaire (in olandese \"Bonaire\", in papiamento \"Boneiru\") \u00e8 un'isola di 288\u00a0km\u00b2 che costituisce una municipalit\u00e0 speciale dei Paesi Bassi (in olandese: \"bijzondere gemeente\"), situata nel Mar dei Caraibi, di fronte alle coste del Venezuela. \u00c8 la seconda isola pi\u00f9 grande dei Caraibi olandesi, dopo Cura\u00e7ao. Assieme a Sint Eustatius e Saba fa parte delle Isole BES (o Paesi Bassi caraibici). Gli unici due centri abitati sono la capitale Kralendijk e Rincon.\nGeografia fisica.\nLa parte settentrionale dell'isola \u00e8 prevalentemente collinosa; la cima maggiore \u00e8 il monte Brandaris (240\u00a0m). La parte meridionale \u00e8 invece pianeggiante.\nNell'entroterra si trovano numerosi laghi di acqua salata, tra cui il Lago Goto, popolato da una colonia di circa ventimila fenicotteri.\nNel 1969 fu creato il \"Parque Nacional\": esteso 48\u00a0km\u00b2, ospita pi\u00f9 di 195 specie di uccelli.\nA ovest di Bonaire si trova la piccola isola di Klein Bonaire, piatta con un livello costante di pochi metri sopra il livello delle alte maree, ricca di spiagge e grotte \u00e8 rifugio di una colonia di tartarughe, con scogliere dove crescono numerosi coralli. L'isola \u00e8 in pratica disabitata ed \u00e8 obiettivo di escursioni di subacquei.\nStoria.\nBonaire fu scoperta e occupata nel 1499 da una spedizione spagnola guidata da Alonso de Ojeda.\nL'isola era abitata da \"indios\" caiquetio e arauachi che, stando a quanto riportato dagli scopritori europei, vivevano in misere abitazioni di mattoni di fango, in condizioni di estrema arretratezza. I locali aruachi chiamavano Bonaire \"Bojtay\", cio\u00e8 \"terre basse\".\nGli \"indios\" vennero ridotti in schiavit\u00f9 e deportati nell'isola di Hispaniola (l'odierna Santo Domingo), per esservi impiegati nel lavoro delle miniere.\nGli olandesi presero poi possesso dell'isola acquistandola dai portoghesi nel 1636, per utilizzarla nella loro guerra di corsa contro gli spagnoli.\nNel 1639 la Compagnia Olandese delle Indie Occidentali diede inizio alla produzione di sale, ancora oggi una delle principali attivit\u00e0 economiche di Bonaire.\nA partire dal 1800 l'isola fu pi\u00f9 volte occupata dai pirati francesi e inglesi, con gli olandesi che riuscirono a riprenderne possesso solo nel 1816.\nLe Antille Olandesi divennero poi una regione autonoma del Regno dei Paesi Bassi nel 1954.\nSociet\u00e0.\nEvoluzione demografica.\nLa popolazione dell'isola (circa 18.000 abitanti) \u00e8 composta prevalentemente da mulatti, discendenti dei colonizzatori bianchi e dei loro schiavi africani.\n\u00c8 anche presente una piccola minoranza di stirpe europea (soprattutto olandesi).\nAlcuni abitanti dell'isola, come emerge dai loro lineamenti, discendono in parte dagli \"indios\".\nReligione.\nLa maggioranza della popolazione di Bonaire, il 72% circa, \u00e8 di religione cattolica romana, delle altre religioni, il 4,9 \u00e8 pentecostale, il 3,5 protestante, il 3,1% segue la Chiesa cristiana avventista del settimo giorno e il 2,9% la Chiesa Metodista.\nNell'isola \u00e8 presente anche una piccola comunit\u00e0 ebraica (1,7%).\nLingue e dialetti.\nLe lingue ufficiali a Bonaire sono il papiamento e l'olandese, anche se vengono parlate anche altre lingue come lo spagnolo e l'inglese. Il papiamento \u00e8 il pi\u00f9 parlato ed \u00e8 la madrelingua della maggioranza degli abitanti dell'isola; \u00e8 una miscela di diverse lingue, tra cui il portoghese, lo spagnolo, l'inglese, il francese, l'olandese e varie lingue africane. L'olandese viene insegnato a scuola ed \u00e8 usato dalle istituzioni, inoltre esistono diversi giornali in questa lingua."}
{"id": "447575", "revid": "287204", "url": "https://it.wikipedia.org/wiki?curid=447575", "title": "Brot", "text": ""}
{"id": "447577", "revid": "6923", "url": "https://it.wikipedia.org/wiki?curid=447577", "title": "Sherlock (software)", "text": "Sherlock \u00e8 il motore di ricerca sviluppato dalla Apple Inc. per la ricerca di file all'interno di macOS. Introdotto con Mac OS 8.5 come estensione del Finder di macOS, come i suoi predecessori permetteva di fare ricerche non solo tra i file del computer, ma anche nel web attraverso una serie di plugin. Questi permettevano a Sherlock di sostituire qualunque motore di ricerca, anche grazie a capacit\u00e0 di implementazione molto vaste e di facile utilizzo.\nSherlock \u00e8 stato sostituito da Spotlight e Dashboard in Mac OS X Tiger, rimanendo comunque nell'installazione standard, sebbene non permetta pi\u00f9 di effettuare ricerche all'interno del proprio computer. La sua totale rimozione \u00e8 avvenuta con Mac OS X Leopard.\nFunzionamento.\nSherlock ha un funzionamento molto semplice: nell'installazione standard, senza l'aggiunta di plug-in, permette di effettuare:"}
{"id": "447578", "revid": "767487", "url": "https://it.wikipedia.org/wiki?curid=447578", "title": "Rex Brown", "text": "\u00c8 noto per avere fatto parte della band heavy metal Pantera e, successivamente, dei Down.\nAttualmente \u00e8 bassista nella band Kill Devil Hill, costituita inoltre da Vinny Appice (Heaven &amp; Hell, Black Sabbath, Dio) alla batteria, Mark Zavon (Ratt, W.A.S.P., 40 Cycle Hum) alla chitarra e Jason \"Dewey\" Bragg (Pissing Razors) alla voce.\nStoria.\nI Pantera furono la band principale di Rex, con i quali suona dal 1982 fino allo scioglimento del gruppo, avvenuto nel 2003.\nBrown compare anche nel disco solista di Jerry Cantrell, \"Boggy Depot\", e nell'album del 2005 dei Crowbar, \"Life's Blood for the Downtrodden\".\nInoltre compare anche nel disco omonimo dei Rebel Meets Rebel, progetto parallelo di musica country/metal con David Allan Coe, Vinnie Paul e Dimebag Darrell, suoi colleghi nei Pantera. Il disco doveva uscire nel 2004 ma causa di vari problemi con la censura (essendo un disco molto politicizzato) e a causa della morte di Darrell, usc\u00ec soltanto nel 2006.\nNel 2017 pubblica il suo album solista Smoke On This.\nStile.\nRex Brown \u00e8 sempre stato considerato dai critici come un ottimo bassista, distintosi negli anni per la sua tecnica efficace e sempre puntuale, per la sua buona fantasia nelle ritmiche e per l'ottimo suono prodotto, in particolare con l'utilizzo del plettro (come pi\u00f9 spesso richiesto dal genere heavy metal)."}
{"id": "447579", "revid": "110157", "url": "https://it.wikipedia.org/wiki?curid=447579", "title": "Brot-Dessous", "text": "Brot-Dessous (toponimo francese) \u00e8 una frazione di 98 abitanti del comune svizzero di Rochefort, nel distretto di Boudry (Canton Neuch\u00e2tel).\nStoria.\nDal 1730 fino al 31 dicembre 2015 \u00e8 stato un comune autonomo che si estendeva per 4,95\u00a0km\u00b2; il 1\u00ba gennaio 2016 \u00e8 stato aggregato al comune di Rochefort."}
{"id": "447580", "revid": "1429318", "url": "https://it.wikipedia.org/wiki?curid=447580", "title": "Safran", "text": "SAFRAN \u00e8 una societ\u00e0 francese, nata dall'unione nel 2005 tra la societ\u00e0 di elettronica e difesa Sagem e quella aerospaziale Snecma.\nStoria.\nOpera in diverse settori d'attivit\u00e0, quali l'aeronautica e le comunicazioni. Il nome, che tradotto significa timone, \u00e8 stato ritenuto adatto per l'associazione mentale alla direzione, al movimento e alla strategia.\nOrganizzazione.\nLa compagnia \u00e8 divisa in 3 aree principali, dalle quali dipendono differenti societ\u00e0 europee:"}
{"id": "447581", "revid": "54354", "url": "https://it.wikipedia.org/wiki?curid=447581", "title": "SAGEM", "text": ""}
{"id": "447583", "revid": "339392", "url": "https://it.wikipedia.org/wiki?curid=447583", "title": "Ribe (contea)", "text": ""}
{"id": "447584", "revid": "78273", "url": "https://it.wikipedia.org/wiki?curid=447584", "title": "NADH deidrogenasi", "text": ""}
{"id": "447589", "revid": "729019", "url": "https://it.wikipedia.org/wiki?curid=447589", "title": "Safran Aircraft Engines", "text": "SNECMA \u00e8 un'azienda francese leader nel mondo nel settore aerospaziale, specializzata nella fabbricazione di motori per l'industria aeronautica e aerospaziale.\nL'acronimo SNECMA stava per \"Soci\u00e9t\u00e9 Nationale d'\u00c9tude et de Construction de Moteurs d'Aviation\" fino al 2005, quando l'azienda si \u00e8 fusa con Sagem per formare SAFRAN.\nStoria.\nLa SNECMA \u00e8 stata creata il 29 maggio 1945 dalla nazionalizzazione di Gnome et Rh\u00f4ne, uno dei pi\u00f9 grandi gruppi aerospaziali in Francia ai tempi.\nSuccessivamente ha incorporato numerose altre aziende, in particolare, con l'acquisizione della Soci\u00e9t\u00e9 europ\u00e9enne de propulsion la Snecma \u00e8 rientrata nel mercato della propulsione spaziale.\nNel 2000, \u00e8 stata creata la holding Groupe Snecma, per gestire tutte le diverse attivit\u00e0 nel frattempo incorporate; la societ\u00e0, all'interno del Groupe Snecma ha preso il nome di Snecma Moteurs.\nLa societ\u00e0 ha ripreso il nome \"Snecma\" con la fusione del Groupe Snecma e Sagem nel 2005 per formare SAFRAN, contestualmente il nome Snecma ha cessato di essere un acronimo.\nIl 1\u00ba febbraio 2009, \"Snecma Moteurs\" e \"Snecma Services\" hanno riunito le loro attivit\u00e0, e l'entit\u00e0 di sistemi di controllo del motore \u00e8 stata trasferita dalla Hispano-Suiza (sempre del gruppo SAFRAN) a Snecma.\nNel 1961 produsse in collaborazione con Bristol Siddeley il motore \"Olympus 320\" per il BAC TSR-2 e poi con Rolls-Royce Limited il motore Olympus 593 per il Concorde, entrambi della \"famiglia\" Rolls-Royce Olympus.\nNel 1968 prende il controllo di Hispano-Suiza, Sochata e Bugatti.\nNel 1973 prende il pieno controllo di Messier-Hispano e nel 1977 crea la Messier-Hispano-Bugatti (chiamate pi\u00f9 tardi Messier-Bugatti).\nNel 1974 crea con General Electric una Joint venture: CFM International.\nNel 2004 crea con NPO Saturn una Joint venture: PowerJet.\nNel 2005 si unisce con Sagem a formare SAFRAN."}
{"id": "447590", "revid": "122564710", "url": "https://it.wikipedia.org/wiki?curid=447590", "title": "Romanoro", "text": "Romanoro (\"Arman\u00f4r\" in dialetto frignanese), anticamente Armanorium o Armanorio, \u00e8 una frazione del comune di Frassinoro, in provincia di Modena.\nSi trova sull'appennino modenese a circa e ha un'estensione di .\nAl censimento del 2020 risultava avere 166 residenti.\nStoria.\nLe prime notizie ufficiali riguardanti il paese di Romanoro risalgono al XIII secolo, pi\u00f9 precisamente al 1204, anno in cui giur\u00f2 fedelt\u00e0 al comune di Reggio Emilia.\nLa chiesa di san Benedetto in Armanorio \u00e8 citata in una carta del 1302 come appartenente alla Pieve di Menozzo, in seguito passata alla Pieve di Toano.\nDislocamento.\nRomanoro \u00e8 suddivisa in varie borgate: Favale, Vigne, Macchia dell'Olmo, La Sette, Arevecchie, Roncatello, I Boschi, Alcadil\u00e0, Lagadello, Teggia, Fola, Santa Scolastica, Cantiere, Piandivenano, Rovinato, Canalina, Castellaccio, La Chiesa, Cerreto, Montale, Panigale, La Capanna, La C\u00e0.\nClima.\nLa sua posizione geografica, nella valle del fiume Dolo, permette un'estate con un clima non troppo caldo.\nInfrastrutture e trasporti.\nNel maggio 2009 fu iniziata la costruzione di un viadotto sulla frana di Valoria, smottamento storico del terreno che periodicamente investe il fondovalle del Dolo; l'opera fu ultimata pochi mesi dopo, a ottobre dello stesso anno, e inaugurata il 14 novembre.\nLungo circa 160 metri sovrappassa quella che \u00e8 stata definita una delle pi\u00f9 grandi frane d'Italia."}
{"id": "447592", "revid": "1154737", "url": "https://it.wikipedia.org/wiki?curid=447592", "title": "Ovario (botanica)", "text": "In botanica, l'ovario \u00e8 la parte inferiore del gineceo. All'interno dell'ovario, sono custoditi gli ovuli.\nStruttura dell'ovario.\nMolteplici foglie modificate assimilabili a macrosporofilli, libere o fuse, cui si d\u00e0 il nome di carpelli, sono disposte in maniera da racchiudere una o pi\u00f9 cavit\u00e0, dette \"loculi\", che ospitano gli ovuli. La struttura formata dai carpelli prende il nome di \"ovario\"; l'ovario, in alcuni fiori, consta d'un carpello unico. La zona del loculo ospitante l'ovulo prende il nome di \"placenta\".\nIl carpello si prolunga superiormente in una sorta di peduncolo, dalle varie forme, spessori e dimensioni nelle varie specie vegetali; tale prolungamento non fa parte dell'ovario, e prende il nome di \"stilo\".\nLo stilo porta superiormente lo \"stimma\", che, avendo superficie spugnosa, vischiosa, intrappola il granulo pollinico. Attraverso lo stilo, il granulo pollinico inserisce il tubetto pollinico nello sporofito femminile, e si dirige, digerendo i tessuti dell'ospite, verso le ovocellule, per fecondarle. In alcune Piante, lo stilo manca, e allora lo stimma dicesi \"sessile\".\nRuolo dell'ovario nel processo riproduttivo.\nAll'interno della placenta, l'ovulo, struttura sporofitica assimilabile al macrosporangio, produce per meiosi la macrospora; questa, per mitosi, d\u00e0 origine al gametofito femminile. Il gametofito femminile produce l'ovocellula, che, ancora all'interno dell'ovario, attende la fecondazione da parte dei gameti maschili, provenienti dal gametofito maschile, racchiuso nel granulo pollinico.\nUna volta avvenuta la fecondazione, l'ovario diviene un frutto, mentre lo zigote si trasforma in seme.\nClassificazione del tipo di ovario in base alla sua posizione sul ricettacolo.\nPer descrivere un fiore, e quindi per riconoscerne la specie d'appartenenza, \u00e8 necessario indicarne la posizione del punto d'inserzione dell'ovario sul ricettacolo, confrontandola con quella degli altri verticilli fiorali (perianzio e androceo). L'ovario si definisce:\nAlcune classificazioni ritengono la definizione di \"semi-infero\" inconcludente, esistendo in natura molte posizioni intermedie tra quella dell'ovario supero e quella dell'ovario infero. Pare pi\u00f9 opportuno considerare come la posizione dell'ovario sia determinante nello sviluppo del frutto, e dare le seguenti definizioni: se l'ovario \u00e8 concresciuto con le pareti interne del ricettacolo, si dice \"infero\", altrimenti \"supero\". Nel primo caso, si svilupper\u00e0 un falso frutto derivato dall'accrescimento di ovario e ricettacolo, mentre, nel secondo, si sviluppa un frutto propriamente detto, poich\u00e9 alla sua formazione non avr\u00e0 partecipato il ricettacolo."}
{"id": "447595", "revid": "110157", "url": "https://it.wikipedia.org/wiki?curid=447595", "title": "Distretto di Echallens", "text": "Il distretto di Echallens \u00e8 stato un distretto del Canton Vaud, in Svizzera. Confinava con i distretti di Yverdon a nord, di Moudon a est, di Oron a sud-est, di Losanna a sud, di Cossonay a ovest e di Orbe a nord-ovest. Il capoluogo era Echallens.\nIn seguito alla riforma territoriale entrata in vigore nel 2008 il distretto \u00e8 stato soppresso e i suoi comuni sono entrati a far parte del distretto del Gros-de-Vaud.\nAmministrativamente era diviso in 3 circoli e 29 comuni:"}
{"id": "447601", "revid": "124693318", "url": "https://it.wikipedia.org/wiki?curid=447601", "title": "Sony Pictures Entertainment", "text": "Sony Pictures Entertainment Inc. (SPE) \u00e8 una casa di produzione e distribuzione cinematografica e di produzione televisiva statunitense facente parte del colosso giapponese Sony.\nStruttura aziendale.\nCon sede a Culver City, California, Stati Uniti d'America, Sony Pictures Entertainment comprende vari studi e marchi di intrattenimento, tra cui Columbia Pictures, Screen Gems, TriStar Pictures e GSN."}
{"id": "447602", "revid": "54354", "url": "https://it.wikipedia.org/wiki?curid=447602", "title": "Columbia TriStar Pictures", "text": ""}
{"id": "447604", "revid": "37056", "url": "https://it.wikipedia.org/wiki?curid=447604", "title": "Otologia", "text": ""}
{"id": "447607", "revid": "339392", "url": "https://it.wikipedia.org/wiki?curid=447607", "title": "Viborg (contea)", "text": ""}
{"id": "447608", "revid": "1860791", "url": "https://it.wikipedia.org/wiki?curid=447608", "title": "Columbia Pictures", "text": "Columbia Pictures Industries, Inc \u00e8 una societ\u00e0 statunitense produttrice televisiva e cinematografica, parte della \"Columbia TriStar Motion Picture Group\" di propriet\u00e0 della Sony Pictures Entertainment, che a sua volta \u00e8 completamente controllata dalla giapponese Sony.\nStoria.\nGli albori.\nIl predecessore della Columbia Pictures, CBC Film Sales Corporation, viene fondato nel 1924 da Harry Cohn, suo fratello Jack Cohn e Joe Brandt. . Le attivit\u00e0 iniziali dello studio sono produzioni a scarso costo; la neonata CBC prese in affitto degli spazi in uno studio malridotto sul Gower Street di Hollywood. Brandt \u00e8 il presidente della societ\u00e0 e gestisce le vendite, il marketing e la distribuzione da New York insieme a Jack Cohn, mentre Harry Cohn dirigeva la produzione a Hollywood.\nIl nuovo nome allo studio.\nIn seguito a una riorganizzazione, i fratelli Cohn rilevano la quota del socio Brandt, assumendone la gestione per trent'anni. Harry Cohn diventa cos\u00ec l'unico presidente e, fino al 1956 (anno in cui quando Jack Warner non acquis\u00ec il pieno controllo della Warner Bros.), \u00e8 l'unico dirigente di uno studio a non dover render conto n\u00e9 ai superiori societari dell'est, n\u00e9 a dover intrattenere rapporti con loro per la ricerca di finanziamenti. \nNel tentativo di migliorare la sua immagine, nel 1924 lo studio viene ribattezzato Columbia Pictures Corporation. Anche se la produzione \u00e8 rappresentata, per la maggior parte, da western a basso costo, serial e film d'azione, la Columbia poco alla volta diventa famosa aumentando il budget delle produzioni.\nAd aiutare la Columbia a compiere il salto di qualit\u00e0 \u00e8 l'arrivo di un ambizioso regista di nome Frank Capra. Tra il 1927 e il 1939, Capra diventa la risorsa pi\u00f9 preziosa della Columbia, guadagnandosi fiducia e spingendo costantemente Cohn a mettere a disposizione materiali migliori e budget pi\u00f9 consistenti. Gli svariati successi degli anni '30, in particolare il successo del film di Capra \"Accadde una notte\" del 1934 (il primo film a vincere tutti e cinque gli Oscar principali: miglior film, miglior regista, miglior attore, miglior attrice e sceneggiatura), rafforza la fama di grande studio della Columbia. Gli altri film realizzati da Capra per la Columbia includono \"Signora per un giorno\", \"Strettamente confidenziale\", \"L'eterna illusione\", \"Mr. Smith va a Washington\", e l'originale Orizzonte perduto nel 1937. Harry Cohn ha anche famose star sotto contratto come Jean Arthur e Grace Moore, e riusc\u00ec a portare al suo studio per grandi produzioni visiting star come Carole Lombard, Cary Grant, Irene Dunne, Katharine Hepburn, Clark Gable, Jean Harlow, Claudette Colbert, e James Stewart.\nGli altri studi.\nHarry Cohn non perde mai il gusto per la commedia leggera e per sua insistenza lo studio scrittura \"I tre marmittoni\" nel 1934. Cacciati dalla MGM (che ha per\u00f2 trattenuto la spalla Ted Healy), i fratelli Howard e Larry Fine realizzano pi\u00f9 di 180 cortometraggi per la Columbia tra il 1934 e il 1958. Inoltre la Columbia produce anche cartoni animati con il marchio Screen Gems, che sar\u00e0 utilizzato spesso; alla fine degli anni '40 viene rispolverato per un'unit\u00e0 di produzione di spot televisivi che in pochissimi anni si amplia, divenentando una casa di produzione di serie televisive, con prodotti come \"Pap\u00e0 ha ragione\", \"The Donna Reed Show\", \"Vita da strega\", \"Strega per amore\" e \"The Monkees\". A partire dalla fine degli anni '90, il nome Screen Gems viene nuovamente utilizzato come marchio per film horror e di suspense a basso costo.\nLa maturit\u00e0.\nDurante la seconda guerra mondiale, la Columbia ha raggiunto la maturit\u00e0. Spinto in parte dalla grande ondata di pubblico nel corso della guerra, lo studio trae beneficio anche dalla scoperta della diva Rita Hayworth. Nel corso degli anni vengono stipulati contratti con artisti come Glenn Ford, Penny Singleton, William Holden, Judy Holliday, I tre marmittoni, Ann Miller, Evelyn Keyes, Jack Lemmon, Cleo Moore, Barbara Hale, Adele Jergens, Larry Parks, Arthur Lake, Lucille Ball, Kerwin Mathews e Kim Novak.\nMentre negli anni '50 gli studi pi\u00f9 grandi entrano in declino, la Columbia inizia a primeggiare, continua a produrre pi\u00f9 di 40 film all'anno, offre prodotti per adulti spiazzanti che sostengono il flusso di spettatori nei cinema. Pur essendo ampiamente scontento, persino impaurito, pochi affermeranno che Harry Cohn non abbia fatto un superbo lavoro nel costruire la Columbia Pictures. In seguito alla sua morte nel 1958, la Columbia inizia ad andare alla deriva; anche se vi sono ancora film importanti, il momento magico, come pure il pubblico di massa, sono scomparsi.\nVerso la fine degli anni '60 la Columbia \u00e8 un luogo schizofrenico che offre produzioni fuori moda come \"Un uomo per tutte le stagioni\" e \"Oliver!\", supportando nello stesso tempo i pi\u00f9 attuali \"Easy Rider\" e \"The Monkees\". La Columbia Pictures Corporation diventa Columbia Pictures Industries, Inc. nel 1968. Quasi in bancarotta nei primi anni '70, lo studio viene salvato con metodi estremi; gli studi di Gower Street vengono venduti e cambia il management. Mentre la salute fiscale viene ristabilita attraverso accorte strategie, l'immagine dello studio viene duramente colpita dallo scandalo David Begelman. Begelman alla fine d\u00e0 le dimissioni (approdando poi alla Metro-Goldwyn-Mayer), e le sorti della Columbia gradualmente si risollevano.\nGli anni della Coca-Cola e la TriStar Pictures.\nCon un bilancio pi\u00f9 salutare, all'inizio degli anni '80, la Columbia viene acquisita dalla Coca-Cola. Il management della famosa bevanda afferma che la Columbia non produrr\u00e0 pi\u00f9 film con bollino 'R' (vietati ai minori di 17 anni se non accompagnati) o 'X' (vietati ai minori anche se accompagnati) secondo gli standard dell'MPAA, anche se alcuni film 'R' come \"Tuono blu\" e \"Christine - La macchina infernale\" vengono distribuiti con il marchio Columbia nel 1983. Il capo dello studio Frank Price alterna successi come \"Tootsie\", \"Ghostbusters - Acchiappafantasmi\" e \"The Karate Kid\" e \"Karate Kid II - La storia continua...\" con tanti costosi insuccessi. Sotto la Coca-Cola, la Columbia acquisisce anche la Embassy Pictures di Norman Lear e Jerry Perenchio, soprattutto per il suo catalogo di serie televisive di enorme successo. Espandendosi nel settore televisivo, la Columbia acquista anche l'impero dei game-show di Merv Griffin, che include i diritti de \"La ruota della fortuna\" e di \"Jeopardy!\", equivalente statunitense del \"Rischiatutto\". \nNel 1982 la Columbia, l'HBO di Time Inc. e la CBS annunciano una nuova joint venture: la \"Tri-Star Pictures,\" che verr\u00e0 poi ceduta alla Columbia. Vengono create altre piccole societ\u00e0 di piccola scala: la Nelson Entertainment (attraverso la divisione Embassy Home Entertainment della filiale Embassy Pictures) come joint venture con partner inglesi e canadesi; la Triumph Films in compropriet\u00e0 con la francese Gaumont. Riconoscendo l'importanza dei mercati esteri, nel 1986 la Columbia assume il produttore britannico David Puttnam alla guida dello studio. Questi si aliena subito le simpatie dalla comunit\u00e0 di produttori cinematografici denunciando la passione di Hollywood per le frivolezze e il disimpegno. Con pochi alleati e con ancor meno successi, la sua permanenza alla Columbia \u00e8 \"hobbesiana\": brutta, dittatoriale e breve. L'andamento mutevole del business rende gli investitori della Coca-Cola nervosi e in seguito al fallimento ai botteghini di \"Ishtar\", la Coca-Cola gett\u00f2 la spugna nel 1987 e cre\u00f2 una societ\u00e0 separata chiamata Columbia Pictures Entertainment Inc.\nLa CBS si \u00e8 gi\u00e0 chiamata fuori dai giochi nel 1984 e nel 1987 l'HBO fa lo stesso. In quell'anno, la Tri-Star entra nel mercato televisivo come Tri-Star Television. Nel dicembre 1987 la Columbia Pictures, comprando la sua quota azionaria, fonde Columbia e Tri-Star nella nuova Columbia Pictures Entertainment. Per un periodo, in Italia, opera la divisione italiana dell'azienda, che \u00e8 un partner associato della Cecchi Gori Group.\nGli anni della Sony ed il presente.\nA Puttnam succede il suo opposto. Dawn Steel, prima donna a guidare uno studio cinematografico, conosce i gusti del pubblico e spinse la Columbia nuovamente verso il fronte dei film popolari. Nel 1989 l'impero della Columbia Pictures viene acquisito dalla Sony, che sta rilevando societ\u00e0 americane. La Sony prende una decisione che sorprese molti: ingaggia due produttori, Peter Guber e Jon Peters come co-direttori di produzione. Per alcuni osservatori Guber e Peters rappresentano scelte sbagliate; inoltre hanno appena firmato un contratto a lungo termine con la Warner Bros. Pictures. Per scioglierli da questo contratto, la Sony paga centinaia di milioni in contanti, allenta l'interesse verso il business postale della sua controllata Columbia House Records Club e acquista dalla Warner il decrepito studio di Culver City (sede una volta dello studio MGM) che la Warner ha ottenuto nel corso dell'acquisizione della Lorimar (la Sony spende 100 milioni di dollari per rimettere a nuovo quello che diventa Sony Pictures Studio). Con coraggio Guber e Peters provano a dimostrare di valere una simile fortuna, ma anche se vi sono dei successi, vi sono molti costosi insuccessi. Peters d\u00e0 le dimissioni, presto seguito anche da Guber.\nUmiliata pubblicamente, la Sony registra un'enorme perdita nel suo investimento nella Columbia, contabilizzando i costi e ripartendo. La Tri-Star diventa lo studio principale; l'intera operazione \u00e8 supervisionata da Howard Stringer e la Columbia Pictures Entertainment nel 1991 diventa Sony Pictures Entertainment; con ci\u00f2 venne un nuovo tentativo di focalizzarsi prevalentemente sulla produzione cinematografica. La Sony estende il suo piano operativo creando la Sony Pictures Classics per prodotti d'autore, e ripristinando la Revolution Studios, guidata da Joe Roth.\nA partire dall'acquisto della MGM/UA Entertainment Co. da parte di un gruppo guidato dalla Sony e dalla Comcast nel 2004, la Columbia, la TriStar e la Sony diventano i distributori domestici dei film prodotti dalla MGM/UA, mentre gli MGM/UA conservano l'attivit\u00e0 di distribuzione dei film realizzati da produzioni terze."}
{"id": "447614", "revid": "86464", "url": "https://it.wikipedia.org/wiki?curid=447614", "title": "Albi fuori serie di Dylan Dog", "text": "Gli albi fuori serie di Dylan Dog sono pubblicazioni che la Sergio Bonelli Editore ha deciso di affiancare alla serie regolare di Dylan Dog che presentano storie inedite:\n\"Dylan Dog Magazine\".\nTutte le copertine sono di Bruno Brindisi\n\"Ristampe\".\n\"Dylan Dog Super Book\".\nTutte le copertine sono di Claudio Villa\nTestate fuori pubblicazione.\n\"Almanacco della Paura\".\nTutte le copertine sono di Angelo Stano\n\"Dylan Dog Gigante\".\nTutte le copertine sono di Angelo Stano"}
{"id": "447615", "revid": "124608305", "url": "https://it.wikipedia.org/wiki?curid=447615", "title": "Sistema nervoso autonomo", "text": "Il sistema nervoso autonomo (SNA), conosciuto anche come sistema nervoso vegetativo o viscerale, \u00e8 quell'insieme di cellule e fibre che innervano gli organi interni e le ghiandole, controllando le cosiddette funzioni vegetative, ossia quelle funzioni che generalmente sono al di fuori del controllo volontario, per questo viene anche definito \"sistema autonomo involontario\".\nGeneralit\u00e0.\nIl sistema nervoso autonomo \u00e8 costituito da porzioni anatomicamente e funzionalmente distinte ma sinergiche:\nHa la funzione di regolare l'omeostasi dell'organismo ed \u00e8 un sistema neuromotorio non influenzabile dalla volont\u00e0 che opera con meccanismi appunto autonomi, relativi a riflessi periferici sottoposti al controllo centrale.\nSistema simpatico.\nL'innervazione simpatica viene tradizionalmente descritta come una componente che svolge una funzione attacco/fuga (\"fight or flight\"). Fa capo a reazioni opposte rispetto all'innervazione parasimpatica: broncodilatazione, vasocostrizione, tachicardia, costrizione degli sfinteri, contrazione della muscolatura delle vie spermatiche (quindi contribuisce all'eiaculazione). La componente simpatica decorre con i rami anteriori dei nervi spinali compresi fra C8 e L2 (alcuni testi possono riportare T1 ed L3). Attraverso un ramo comunicante bianco le fibre mieliniche si portano ai gangli del sistema toracolombare; da qui le fibre postgangliari si portano ai territori di innervazione tramite nervi splancnici, rami comunicanti grigi che si riportano ai nervi spinali nonch\u00e9 rami perivascolari. L'innervazione degli organi \u00e8 composita; i gangli cervicali innervano la faccia e in parte il cuore, i gangli toracici poi vanno a innervare la componente polmonare e ghiandolare. Le regioni inferiori saranno innervate da fibre che fuoriescono da tre gangli prevertebrali: il celiaco, il mesenterico superiore e il mesenterico inferiore.\nSistema parasimpatico.\nIl parasimpatico \u00e8 dato da quella parte del sistema nervoso autonomo che provvede a funzioni viscero-sensitive e somato-sensitive, oltre a broncocostrizione, peristalsi della muscolatura gastroenterica, eccitosecrezione di ghiandole salivari, lacrimali nonch\u00e9 ghiandole extramurarie annesse al tubo digerente (pancreas e fegato); interviene nell'innervazione del muscolo detrusore della vescica, la cui contrazione, accompagnata dal rilassamento del muscolo sfintere liscio della vescica, porta alla minzione. Genera reazioni opposte rispetto al sistema simpatico: vasodilatazione, rallentamento del battito cardiaco, broncocostrizione, contrazione delle pupille, stimolo della mobilit\u00e0 intestinale. Le fibre parasimpatiche decorrono in molti nervi cranici quali: nervo oculomotore, nervo faciale, nervo glossofaringeo, nervo vago. Quest'ultimo (uno dei nervi pi\u00f9 lunghi) concorre all'innervazione viscerale di tutto il tratto digerente fino al colon discendente, del cuore e dei polmoni, nonch\u00e9 della regione faringo-laringea. Le fibre parasimpatiche per l'innervazione della porzione terminale del tubo digerente e delle porzioni caudali dell'apparato urinario originano dai nervi S2, S3, S4 ed S5 (pi\u00f9 precisamente dal nucleo autonomo del parasimpatico sacrale).\nSistema nervoso enterico.\nControlla il tratto intestinale, compreso il pancreas e la cistifellea, tramite i motoneuroni enterici che vanno ad agire sulla muscolatura liscia, i vasi sanguigni e l'attivit\u00e0 secretoria. Il SNA metasimpatico si divide in: plesso mienterico (di Auerbach), presente nella tonaca muscolare; plesso sottomucoso (di Meissner), nella tonaca sottomucosa.\nConsiderazioni sui neurotrasmettitori del sistema nervoso autonomo.\nLe fibre pregangliari sia parasimpatiche che ortosimpatiche utilizzano come unico neurotrasmettitore l'acetilcolina; i recettori per lo stesso si dividono in recettori muscarinici ed in recettori nicotinici. L'acetilcolina \u00e8 usata anche dalle fibre postgangliari parasimpatiche nonch\u00e9 simpatiche sia a livello pregangliare per l'azione vasocostrittrice che per l'azione eccitosecretrice sulle ghiandole sudoripare e delle ghiandole surrenaliche coinvolte con la secrezione della noradrenalina da parte della frazione midollare, nella reazione di fuga/paura e stress. Il resto delle fibre postgangliari simpatiche utilizzano come neurotrasmettitore la noradrenalina che ha solo recettori alfa (vasocostrizione del Territorio Splancnico). L'adrenalina \u00e8 secreta massivamente solo dalla parte midollare delle surrenali e lei sola ha i recettori alfa e beta. Questi recettori alfa e beta si suddividono in:"}
{"id": "447616", "revid": "834", "url": "https://it.wikipedia.org/wiki?curid=447616", "title": "Analizzatore sintattico", "text": ""}
{"id": "447622", "revid": "124504317", "url": "https://it.wikipedia.org/wiki?curid=447622", "title": "Nyctereutes procyonoides", "text": "Il nittereute (\"Nyctereutes procyonoides\", dove \"nycto-\" dal greco \"notte\", \"ereutes\" dal greco \"che si aggira\", \"procyon\" = \"procione\"), detto anche cane procione o cane viverrino, \u00e8 una volpe indigena dell'Asia orientale, in particolare le valli fluviali e i margini delle foreste nelle regioni dell'Amur e dell'Ussuri della Siberia orientale, il Giappone, la Manciuria, e l'Indocina. \n\u00c8 una specie anomala che mantiene tratti di altri caniformi, come i procionidi e i tassi, andati perduti negli altri canini, essendo insolitamente tozzo e lento, disponendo d'una mascherina di pelo scuro attorno agli occhi, e andando in letargo. La sua bizzarra fisionomia ha precedentemente indotto vari studiosi a proporre che sia un parente stretto dei canini sudamericani come il maikong o le licalopecie, ma gli studi genetici dimostrano che si tratta piuttosto di una forma di volpe primitiva. Vengono tradizionalmente riconosciute cinque sottospecie, sebbene ci siano certe indicazioni che le popolazioni giapponesi, comunemente dette tanuki, siano morfologicamente e geneticamente abbastanza distinte da poter essere considerate una specie a s\u00e9 stante, \"N. viverrinus\".\nIl nittereute \u00e8 principalmente un animale notturno e opportunista, occupando una nicchia ecologica simile a quello del tasso e della volpe rossa, cibandosi di qualsiasi fonte di cibo disponibile, sebbene possa diventare un cacciatore specializzato di anfibi nelle zone umide.\nViene classificato dalla IUCN tra le specie a rischio minimo, dato che \u00e8 comune nel suo areale indigeno asiatico e ampiamente diffuso in Europa dopo introduzioni artificiali. Esemplari della sottospecie siberiana \"N. p. ussuriensis\" sono stati segnalati in Italia nord-orientale sin dalla seconda met\u00e0 degli anni ottanta, sebbene in bassi numeri. Viene generalmente considerato un animale nocivo in Europa, poich\u00e9 minaccia le popolazioni di uccelli terricoli e anfibi, e porta varie malattie pericolose come la rabbia.\nDescrizione.\nIl nittereute \u00e8 un canide di taglia piccola, con un torace allungato, e una coda corta. Gli arti sono brevi e snelli, dando all'animale un aspetto goffo e tozzo durante l'inverno, quando il pelo \u00e8 pi\u00f9 lungo e le riserve di grasso pi\u00f9 spesse. Il cranio \u00e8 robusto, con una fronte elevata, una regione facciale corta, e una cresta sagittale ben sviluppata. La mandibola dispone d'una grande protuberanza, separata dal processo angolare da un incavo, un tratto primitivo condiviso con gli urocioni del nuovo mondo. I denti sono relativamente piccoli e deboli, con il terzo molare inferiore spesso mancante. La faccia dispone d'una mascherina di pelo nero e peli lunghi sulle guance. Il mantello varia dal giallo al grigio o rosso, con peli di guardia neri sulla schiena, le spalle e la superficie dorsale della coda. La borra \u00e8 grigia o rossiccia. Da adulto misura 50-68 cm in lunghezza corporea, e pesa 4-6 kg in estate e 6-10 nell'inverno, prima del letargo. Il nittereute non abbaia, ma ringhia se minacciato.\n\u00c8 un animale strettamente monogamo, che difende il proprio territorio dagli esemplari dello stesso genere. La grandezza del territorio dipende dall'abbondanza di cibo. L'accoppiamento avviene solitamente a marzo, e la gravidanza dura nove mesi; entrambi i genitori scavano o s'impadroniscono di una tana una settimana prima del parto. Nella Finlandia, la Polonia e la Russia sudorientale, la cucciolata media consiste in nove piccoli, pesanti 120 grammi. Nelle zone pi\u00f9 fredde, come la Russia nordoccidentale, le cucciolate sono pi\u00f9 piccole, con solitamente solo sei cuccioli. Ambo i genitori hanno cura della prole, che emerge dalla tana all'et\u00e0 di 3-4 settimane. La taglia adulta \u00e8 normalmente ottenuta nel primo autunno dopo la nascita, e la maturit\u00e0 sessuale arriva a 9-11 mesi.\nCome molti caniformi, ma caso unico fra i canini, il nittereute va in letargo. Nella prima met\u00e0 dell'inverno, aumenta il suo grasso sottocutaneo del 18-23% e il grasso interno del 3-5%. Gli esemplari che non riescono a ottenere questi livelli di grasso solitamente non sopravvivono all'inverno. Quando la profondit\u00e0 della neve raggiunge i 15-20 cm, la mobilit\u00e0 del nittereute \u00e8 limitata a 150-200 metri dalla tana. Durante il letargo, il metabolismo rallenta del 25%, tornando alla normalit\u00e0 verso febbraio, quando le femmine entrano in calore e il cibo diventa pi\u00f9 disponibile.\nEvoluzione e tassonomia.\nFossili.\nIl genere a cui appartiene il nittereute (gen. Nyctereutes) ha una lunga storia evolutiva, risalente addirittura al Miocene superiore (circa 6 milioni di anni fa). \u00c8 probabile che gli antenati di \"Nyctereutes\" migrarono in quest'epoca dal Nordamerica verso l'Asia, attraverso il ponte di Bering (allora presente tra le due masse continentali). Il pi\u00f9 antico rappresentante di \"Nyctereutes\" \u00e8 noto in Cina (\"N. tingi\"); della taglia di un coyote, questo canino si svilupp\u00f2 nel corso del Pliocene (fino a 3 milioni di anni fa) e si diffuse attraverso l'Asia fino a dare in origine, in Europa, all'assai simile \"N. donnezani\", noto principalmente nel giacimento di Perpignano.\nSuccessivamente apparvero specie pi\u00f9 evolute, come \"N. sinensis\" in Cina e \"N. megamastoides\" in Europa, che alla fine diedero origine alla specie tuttora vivente \"N. procyonoides\". Nel frattempo, \"Nyctereutes\" raggiunse l'Africa nel corso del Pliocene con le specie \"N. abdeslami\" e \"N. terblanchei\", per poi estinguersi nel Pleistocene medio (circa 1 milione di anni fa). La specie moderna, \"N. procyonoides\", \u00e8 sopravvissuta in Asia a causa della taglia minore rispetto ai suoi stretti parenti e ad adattamenti della dentatura che lo portarono a una dieta ipocarnivora.\nFilogenesi.\nLa posizione tassonomica del nittereute entro i canini ha subito numerose revisioni, data la sua morfologia anomala. Thomas Henry Huxley, nel 1880, propose una parentela tra il nittereute e i cerdocionini sudamericani in base a similitudini craniche e dentarie. Nel 1967, la biologa Devra G. Kleiman descrisse somiglianze morfologiche e comportamentali tra il nittereute e l'otocione, notando come ambedue le specie dormono socialmente, si tolettano a vicenda, e i maschi delle specie posizionano la coda in una U invertita quando sessualmente eccitati. Juliet Clutton-Brock lo posizion\u00f2 provvisoriamente presso le licalopecie sudamericane, sebbene ammise che la sua posizione sistematica fosse difficile da valutare, siccome non dimostra alcuna affinit\u00e0 con gli altri canini.\nIl paleontologo Xiamoning Wang propose che il nittereute fosse strettamente imparentato con l'attuale maikong (\"Cerdocyon thous\") del Sudamerica, a causa della dentatura simile e del processo angolare della mandibola ingrandito. Ulteriori studi anatomici sulla forma del cervello di ambedue le specie sembrerebbero corroborare la parentela. Fu ipotizzato che un antenato comune a \"Nyctereutes\" e \"Cerdocyon\" sia vissuto nel Miocene superiore in Nordamerica; resti di \"Cerdocyon\" del Pliocene inferiore del Texas potrebbero confermare questa ipotesi. Una filogenia proposta nel 2005 in base al genoma mitocondriale dei canini odierni per\u00f2 dimostra che il nittereute \u00e8 infatti un membro della trib\u00f9 dei vulpini (che comprende gli otocioni e le vere volpi):\nSottospecie.\nDal 2005, la MSW riconosce cinque sottospecie: \n\u00c8 stato per\u00f2 proposto di considerare la sottospecie giapponese una specie a s\u00e9 stante, \"N. viverrinus\", in base a notevoli differenze in grandezza, morfologia cranica, e numero cromosomico, probabilmente dovute al suo isolamento genetico dalle sottospecie continentali sin dal Pleistocene medio.\nEcologia.\nAlimentazione e habitat.\nIl nittereute \u00e8 un animale onnivoro, con una dieta che varia stagionalmente. Nella prima met\u00e0 dell'estate, si ciba soprattutto di rane, lucertole, invertebrati, insetti, di uccelli e delle loro uova. Si nutre anche di piante, in particolare di bacche e frutti, prima di andare in letargo. Indipendentemente dalla stagione, i piccoli roditori rappresentano la loro principale preda. Se se ne presenta l'opportunit\u00e0, il nittereute pu\u00f2 nutrirsi anche di carogne, di pesci e di crostacei come granchi e gamberi di fiume.\nIl nittereute occupa principalmente le foreste e le boscaglie lungo i laghi e i ruscelli. Sebbene possa scavarsi la propria tana, normalmente prefirisce occupare quelle scavate precedentemente dalle volpi rosse e dai tassi. In Giappone, la specie \u00e8 stata segnalata in foreste decidue, foreste di latifoglie sempreverdi, foreste miste, terre agricole, e zone urbane costali o subalpine. Nella Russia orientale, il nittereute favorisce zone di pianura, soprattutto prati umidi e terre agricole, evitando le foreste fitte. Nelle zone in cui \u00e8 stato introdotto, preferisce le foreste umide e le rive dei fiumi e dei laghi in estate e le brughiere in autunno e inverno. Nell'arcipelago finlandese, abita soprattutto nelle foreste di pini, dove si nutre di mirtilli blu.\nNemici e concorrenti.\nIl lupo \u00e8 il principale predatore del nittereute, e ne uccide un gran numero soprattutto durante la primavera e l'estate, ma anche raramente in autunno. In Tatarstan, la predazione da parte del lupo pu\u00f2 ammontare a 55,6% delle mortalit\u00e0, mentre nella Russia nordoccidentale pu\u00f2 ammontare a 64%. Le volpi rosse uccidono i cuccioli di nittereute, e sono state segnalate a mordere gli adulti fino alla morte. Sia le volpi rosse sia i tassi fanno concorrenza ai nittereuti per il cibo, e quando i nittereuti entrano nelle loro tane possono essere uccisi. Casi di predazione da parte delle linci sono rari, ma i nittereuti sono vulnerabili ad attacchi da parte di vari uccelli rapaci come le aquile reali, le aquile di mare, gli astori e i gufi cornuti.\nAreale.\nIl nittereute \u00e8 indigeno dell'estremo oriente, dall'Indocina settentrionale all'angolo sudorientale della Russia. \u00c8 presente anche in Mongolia e l'arcipelago giapponese, in cui \u00e8 ristretto a Hokkaido, Honshu, Shikoku, Kyushu, Awaki, Sado e altre isole a nord del Kyushu.\nStoria delle introduzioni artificiali.\nPrime introduzioni nell'Urss.\nI nittereuti furono da anni allevati in cattivit\u00e0 per la pelliccia in Russia all'inizio del XX secolo, ma fu deciso nella seconda met\u00e0 degli anni Venti di rilasciare migliaia di esemplari della sottospecie \"N. p. ussuriensis\" in vari zone della porzione europea dell'Unione Sovietica per stabilire una nuova popolazione di animali da pelliccia.\nLe prime introduzioni furono fatte nel 1928-1929, quando 415 femmine incinte furono spedite nella Transcaucasia, l'Abcasia, l'Ossezia del Sud e Karatalinia. Nelle zone asiatiche delle introduzioni, le popolazioni rimasero piccole o scomparirono del tutto. Altri esemplari furono rilasciati a met\u00e0 degli anni trenta in Leningrado, Novgorod, Kalinin, Ciscaucasia, Rjazan', Kirghizistan e l'Ucraina. La specie fu introdotta ad Astrachan' nel 1936-1938, in Moldavia tra il 1949 e il 1954, a Pskov nel 1947, in Estonia negli anni Cinquanta, e nell'istmo careliano nel 1953. Cento esemplari furono rilasciati in Bielorussia nel 1963, mentre altri furono introdotti in zone dell'estremo nord, come la penisola di Kola nel 1936 e nell'oblast' di Arcangelo nel 1950-1953.\nScandinavia e i paesi baltici.\nI nittereuti furono segnalati in Finlandia negli anni Trenta e Quaranta, e colonizzarono il Paese negli anni Cinquanta fino ad abitare la maggior parte della Finlandia centrale e meridionale a met\u00e0 dei Settanta. Attualmente, il nittereute \u00e8 il carnivoro di taglia media pi\u00f9 comune in Finlandia. Colonizzarono tutta l'Estonia e la Lituania negli anni Cinquanta, e circa 1.000 esemplari furono avvistati o abbattuti in Lettonia nel 1951. La specie fu avvistata in Svezia nel 1945, ma ha cominciato a proliferare solo all'inizio del XXI secolo. In Norvegia, la prima segnalazione avvenne nel 1983 e non vi furono ulteriori avvistamenti fino al 2008, quando una manciata di esemplari fu abbattuta nella Norvegia centrale.\nEuropa centrale e oltre.\nLe prime segnalazioni in Polonia avvennero nel 1955, e nella Germania dell'Est nel 1961-1962. Alla fine degli anni Sessanta, il nittereute occupava tutta la Polonia, tranne le zone di montagna meridionali. Rimase raro in Germania fino agli anni Novanta, con 30.000 esemplari abbattuti successivamente nel 2008-2009. Dal 1995 al 2003, ci furono 25 segnalazioni della specie in Danimarca.\nIn Francia, la specie fu prima segnalata nella seconda met\u00e0 degli anni Settanta, con la prima riproduzione confermata nel 1988. Oggi, la specie si trova anche sporadicamente nei Paesi Bassi, Moldavia, Slovenia, Croazia, Bosnia ed Erzegovina, e Serbia. C'\u00e8 stata almeno una segnalazione in Macedonia del Nord, e nel 2008 un esemplare fu investito da un'auto nella Spagna sudorientale.\nItalia.\nLa specie fu prima avvistata in Italia nella seconda met\u00e0 degli anni Ottanta nella Val di Non (Trentino), con un'ulteriore segnalazione nell'Oltrep\u00f2 Pavese (Lombardia) durante la primavera del 1990. Fu successivamente segnalata nel 1994 in Val di Fiemme e otto anni pi\u00f9 tardi nel comune di Don. Nel 2005, due esemplari furono abbattuti nella Riserva di Caccia di Socchieve in provincia di Udine. Gli avvistamenti, anche se sporadici, continuano anche successivamente, come per esempio nel 2016, in provincia di Bolzano e anche nel 2021.\nRapporti con l'uomo.\nCarne e pelliccia.\nIl nittereute fornisce una pelliccia folta e durevole, ma ispida. In cattivit\u00e0, pu\u00f2 produrre 100 grammi di lana di una qualit\u00e0 solo poco inferiore a quella di capra. Le pellicce pi\u00f9 pregiate sono quelle pi\u00f9 vellutate; le pellicce piccole, ma setose hanno prezzo pi\u00f9 alto di quello di pelli grandi, ma ispide. Le pellicce di nittereute sono quasi esclusivamente usate per le finiture, poich\u00e9 i peli di guardia hanno la tendenza di arruffarsi. In Giappone, i peli vengono usati nella preparazione dei pennelli e dei peluche. I nittereuti giapponesi, sebbene pi\u00f9 piccoli degli esemplari continentali, sono la popolazione pi\u00f9 pregiata per la pelliccia, seguiti da quelli dell'Amur e dello Heilongjiang.\nLa carne del nittereute \u00e8 altamente nutriente, con un contenuto del 18% di proteine e del 3% di grassi. Essa \u00e8 apprezzata dagli abitanti dell'estremo oriente russo.\nCome animale nocivo.\nNelle zone in cui \u00e8 stato introdotto, il nittereute \u00e8 stato segnalato per essere dannoso per la fauna locale, in particolare per gli anfibi e per la selvaggina da penna, soprattutto sulle isole. Nelle zone fluviali, si nutre quasi esclusivamente delle uova e dei pulcini durante la primavera: essi compongono il 15-20% della sua dieta in Lituania, il 46% presso l'Oka e 48,6% nella riserva di Vorone\u017e. \u00c8 inoltre dannoso per gli animali di pelliccia come i topi muschiati, poich\u00e9 distrugge le loro tane e si ciba dei loro piccoli. In Ucraina e nella Russia meridionale, il nittereute causa parecchi danni agli orti, alle coltivazioni di meloni, ai vigneti e ai campi di grano.\nLa specie \u00e8 stata anche segnalata come portatrice di parassiti e malattie dannose per l'uomo e il bestiame. In Finlandia, \u00e8 stata scoperta un'associazione tra il nittereute e i nematodi del genere \"Trichinella\", e sono stati scoperti come ospiti di \"Sarcocystis\" e di \"Dirofilaria immitis\". \u00c8 inoltre un importante vettore di rabbia: in Polonia e Estonia, il 30-50% dei casi di rabbia \u00e8 stato attribuito ai nittereuti, cos\u00ec come circa il 75% dei casi in Finlandia durante l'epidemia nel 1988-1989.\nIn Norvegia, i nittereuti possono essere cacciati senza limiti, per impedire la formazione di una popolazione permanente. In Danimarca, la caccia al nittereute \u00e8 proibita se non allo scopo di contrastare i danni alla selvaggina. In Italia, la specie non \u00e8 protetta, ma non pu\u00f2 essere cacciata senza il permesso delle autorit\u00e0 competenti, in quanto non \u00e8 inclusa nella lista delle specie oggetto di prelievo."}
{"id": "447625", "revid": "7967", "url": "https://it.wikipedia.org/wiki?curid=447625", "title": "Geraci", "text": ""}
{"id": "447628", "revid": "1573940", "url": "https://it.wikipedia.org/wiki?curid=447628", "title": "Microcebus myoxinus", "text": "Il microcebo pigmeo (\"Microcebus myoxinus\" ()) detto anche microcebo di Peters, \u00e8 il pi\u00f9 piccolo dei lemuri; in effetti, \u00e8 anche il pi\u00f9 piccolo primate del mondo. Come gli altri lemuri, lo si trova solo in Madagascar.\nGerald Durrell lo descrisse in questo modo:\nPesa circa 30 g, per una lunghezza di poco pi\u00f9 di 6\u00a0cm. A causa delle sue dimensioni ridotte, e delle sue abitudini notturne, per oltre un secolo dalla sua classificazione risult\u00f2 introvabile per i ricercatori; nel 1993 riapparve nella foresta di Kirindy e attualmente \u00e8 circoscritto nell'area del Parco Nazionale di Kirindy-Mitea."}
{"id": "447630", "revid": "106908", "url": "https://it.wikipedia.org/wiki?curid=447630", "title": "Premi Oscar 1951", "text": "La 23\u00aa edizione della cerimonia di premiazione degli Oscar si \u00e8 tenuta il 23 marzo 1951 a Los Angeles, al \"RKO Pantages Theatre\", condotta dall'attore e ballerino Fred Astaire.\nVincitori e candidati.\nVengono di seguito indicati in grassetto i vincitori. &lt;br&gt;\nDove ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA George Murphy per i suoi servizi nell'interpretazione dell'industria cinematografica al paese in generale.\nA Louis B. Mayer per l'importante contributo all'industria cinematografica.\nPremio alla memoria Irving G. Thalberg.\nA Darryl F. Zanuck"}
{"id": "447635", "revid": "697352", "url": "https://it.wikipedia.org/wiki?curid=447635", "title": "Teatro romano", "text": ""}
{"id": "447636", "revid": "28592", "url": "https://it.wikipedia.org/wiki?curid=447636", "title": "Teatro Romano", "text": ""}
{"id": "447638", "revid": "125816831", "url": "https://it.wikipedia.org/wiki?curid=447638", "title": "Andy Garc\u00eda", "text": "\u00c8 stato candidato all'Oscar al miglior attore non protagonista per l'interpretazione di Vincent Mancini ne \"Il padrino - Parte III\".\nBiografia.\nI suoi genitori erano Ren\u00e9 Garc\u00eda N\u00fa\u00f1ez, un mercante cubano, e Amelie Men\u00e9ndez, un'insegnante cubana di lingua inglese. Alla nascita era congiunto per una spalla al fratello gemello, che venne alla luce morto; i due erano dunque gemelli siamesi e vennero divisi chirurgicamente. Da allora, presenta una vistosa cicatrice sulla spalla.\nNel 1961, a seguito della rivoluzione nell'isola caraibica di Fidel Castro, emigra negli Stati Uniti con la famiglia, stabilendosi a Miami, in Florida. Anche da adulto sosterr\u00e0 posizioni politiche conservatrici, infatti ha sempre votato per il partito repubblicano.\nSuperate le difficolt\u00e0 dei primi anni da immigrato, il padre di Andy diviene un ricco importatore di profumi, mentre il futuro attore eccelle nella pallacanestro. A seguito di un'epatite, il giovane Andy deve rinunciare alla carriera sportiva e incentra i suoi interessi nell'apprendimento della recitazione. Nel 1979 si trasferisce a Los Angeles, in cerca di un ingaggio come attore.\nDopo alcune piccole partecipazioni in serie televisive, tra cui \"Hill Street giorno e notte\" nel 1984, nel 1986 ottiene la prima parte di rilievo nel film \"8 milioni di modi per morire\" del regista Hal Ashby, dove interpreta il ruolo di \"Angel Moldonado\", trafficante di droga.\nLe capacit\u00e0 espressive dimostrate in questo film convincono Brian De Palma ad affidare a Garcia il ruolo del poliziotto italo-americano George Stone in \"Gli intoccabili\" del 1987.\nNel 1994 affianca Meg Ryan nel film \"Amarsi\".\nNel 1990 recita in \"Il padrino - Parte III\", ultimo episodio del Padrino, nel ruolo di Vincent Mancini, figlio illegittimo di Sonny Corleone. Grazie a questa interpretazione ottiene la candidatura all'Oscar.\nTra i maggiori successi commerciali l'interpretazione di Terry Benedict, antagonista di Danny Ocean (George Clooney) nella trilogia iniziata con \"Ocean's Eleven\" e conclusasi nel 2007.\nLe interpretazioni dell'attore di origine cubana diventano molteplici, con una particolare attenzione alla sua terra d'origine; \u00e8 il caso anche di \"The Lost City\" (2005), suo esordio registico nel lungometraggio.\nNel 2008 ha prestato la voce per il film \"Beverly Hills Chihuahua\". Nel 2012 partecipa al disco del cantautore italiano Eros Ramazzotti, intitolato \"Noi\", in qualit\u00e0 di voce recitante in \"Yo soy t\u00fa\", versione spagnola del brano \"Io sono te\".\nVita privata.\nNel 1982 sposa Maria Vittoria \"Marivi\" Lorido, anch'ella di origine cubana, da cui ha avuto quattro figli: Dominik (1983), Daniella (1988), Alessandra (1991) e Andr\u00e9s (2002).\nIdee politiche.\nAndy Garcia ha espresso in numerose occasioni la sua totale avversione al regime comunista cubano. Dopo la morte di Fidel Castro ha commentato: \"Voglio esprimere il dispiacere che provo per tutti i cubani che hanno sofferto le atrocit\u00e0 e le repressioni causate da Fidel Castro e il suo regime totalitario\". L'attore fa in parte riferimento alle sue vicende biografiche nel film \"The Lost City\", ambientato durante gli anni della rivoluzione cubana.\nDoppiatori italiani.\nNelle versioni in italiano dei suoi film, Andy Garc\u00eda \u00e8 stato doppiato da:\nDa doppiatore \u00e8 sostituito da:"}
{"id": "447641", "revid": "1318658", "url": "https://it.wikipedia.org/wiki?curid=447641", "title": "Puni", "text": ""}
{"id": "447645", "revid": "1003477", "url": "https://it.wikipedia.org/wiki?curid=447645", "title": "Rio Puni", "text": "Il Rio Puni (\"Punibach\" in tedesco) \u00e8 un fiume dell'Alto Adige. Nasce dalla Cima dei Corvi, nelle Alpi Venoste, forma la Valle di Planol bagnando Planol, riceve le acque del rio Saldura e confluisce da sinistra nell'Adige presso Sluderno. Il corso del fiume \u00e8 compreso nei comuni di Malles Venosta e Sluderno."}
{"id": "447646", "revid": "124087306", "url": "https://it.wikipedia.org/wiki?curid=447646", "title": "Dama del Lago", "text": "Dama del Lago \u00e8 un personaggio (o diversi personaggi correlati) del ciclo arturiano. In opere diverse le vengono attribuite gesta diverse; fra l'altro, viene talvolta rappresentata come colei che consegna a re Art\u00f9 la spada Excalibur; come colei che porta il re morente ad Avalon dopo la battaglia di Camlann; come colei che alleva Lancillotto rimasto orfano del padre; e come colei che seduce e imprigiona il mago Merlino. Diversi autori attribuiscono diversi nomi alla Dama: per esempio Nimue, Viviana, Niniane, Nyneve, e Coventina.\nOrigini storia.\nLe origini del personaggio della Dama del Lago vanno quasi certamente fatte risalire alla mitologia greca e romana. Il rapporto fra la Dama del Lago, Lancillotto e Art\u00f9 presenta qualche analogia con la storia della nereide Teti della mitologia greca, uno spirito dell'acqua che alleva un grande eroe (Achille). Tra l'altro, Teti \u00e8 moglie di Peleo, e la Dama del Lago, secondo alcune fonti, aveva un amante di nome Pelleas. Teti \u00e8 l'artefice dell'invulnerabilit\u00e0 di Achille (e gli dona anche un'armatura e uno scudo forgiati da Efesto), cos\u00ec come la Dama del Lago dona a Lancillotto un anello protettivo (e in seguito dona Excalibur ad Art\u00f9).\nIl nome \"Nimue\" usato da alcune fonti per riferirsi alla Dama potrebbe essere un'eco di Mneme, nome abbreviato di Mnemosyne, a sua volta derivato da Mnemosine, madre delle nove muse e ninfe delle acque della mitologia greco-romana, che diedero le armi, in questo caso, all'eroe Perseo.\nUn altro nome della Dama, \"Vivienne\", richiama la forma femminile celtica \"Vi-Vianna\", probabilmente derivata da \"Co-Vianna\", una variante della diffusa divinit\u00e0 celtica delle acque Coventina. Questo nome latino fa probabilmente riferimento all'originale moglie di Merlino, Gwendoloena, che compare nella tradizione poetica pi\u00f9 antica. C'\u00e8 anche chi ha cercato di vedere in Vivienne una forma corrotta dei nomi Diana o Rhiannon.\n\u00c8 stato suggerito che il personaggio della Dama del Lago possa avere un'origine comune con un altro importante personaggio femminile arturiano, Morgana. Sia Morgana sia la Dama del Lago sono spesso associate alla magica isola di Avalon, citata gi\u00e0 da Goffredo di Monmouth come luogo in cui venne forgiata Excalibur e riparo di Art\u00f9 dopo la battaglia con Mordred.\nStoria.\nChr\u00e9tien de Troyes, nel suo romanzo \"Lancillotto o il cavaliere della carretta\", raccont\u00f2 che Lancillotto era stato allevato da una fata dell'acqua che gli aveva donato un anello capace di resistere alla magia. Opere successive (\"Lanzelet\" di Ulrich von Zatzikhoven e il \"Lancillotto in prosa\"), riprendono questo tema sviluppando il mito dell'infante Lancillotto allevato dalla Dama del Lago dopo la morte di suo padre, il re Ban, ucciso da Claudas. Secondo alcuni studiosi, tutte e tre queste fonti svilupperebbero un tema tradizionale preesistente (rappresentato nel modo pi\u00f9 fedele, probabilmente, dalla versione di Ulrich).\nIl \"Lancillotto in prosa\" fornisce ulteriori informazioni sulla Dama del Lago, che viene chiamata \"Viviane\". Nella prosa intitolata \"Merlino\", Viviana impara l'arte magica da Merlino, che si innamora di lei. Viviana rifiuta di giacere con lui finch\u00e9 il mago non le abbia svelato tutti i suoi segreti; ma quando questo avviene, Viviana tradisce Merlino intrappolandolo sotto un macigno (in tradizioni successive, il macigno fu sostituito dalla Torre di Vetro). Anche in questo ruolo di apprendista di Merlino, la Dama del Lago risulta essere un personaggio in parte sovrapposto a quello di Morgana.\nLe due Dame della Post-Vulgata.\nLa Post-Vulgata sostituisce il personaggio della Dama con due personaggi distinti. Il primo \u00e8 un personaggio positivo, che dona ad Art\u00f9 la spada Excalibur dopo che Art\u00f9 ha spezzato la sua prima spada; in cambio, chiede che il re prometta di esaudire un suo desiderio in futuro. Qualche tempo dopo, la Dama chiede ad Art\u00f9 di condannare a morte il cavaliere Balin, coinvolto in una faida con la famiglia della Dama. \u00c8 invece Balin a tagliare la testa della Dama, e per questo viene bandito da corte.\nIl secondo personaggio riconducibile alla Dama del Lago, Ninianne, ha una storia quasi identica a quella narrata nel \"Lancillotto in prosa\". Thomas Malory riprende entrambi i personaggi nel suo \"Le Morte d'Arthur\" e in altre opere; lascia anonima la prima Dama e chiama la seconda Nimue.\nLa Dama nel XIX e XX secolo.\nLa Dama del Lago delle leggende arturiane non deve essere confusa con il poema \"La donna del lago\" (\"The Lady of the Lake\") del 1810 di Walter Scott - ambientato nella Scozia ai tempi di Giacomo V Stuart - e con l'opera di Rossini \"La donna del lago\" ispirata a Scott.\nAlfred Tennyson incluse numerosi racconti sulla Dama del Lago nel suo ciclo poetico \"Idilli del re\". Tennyson distingue due figure: \"Vivien\" (un personaggio malvagio, che imprigiona Merlino) e la buona Dama del Lago (che alleva Lancillotto e dona la spada ad Art\u00f9). Nimue appare anche in \"Re in eterno\" di T.H. White come oggetto dell'amore di Merlino. Come nella tradizione, Nimue imprigiona Merlino in una caverna, ma in questo caso Merlino sembra esserle quasi grato, e considerare il proprio esilio come una sorta di vacanza.\nNelle \"Nebbie di Avalon\" di Marion Zimmer Bradley, e nel conseguente \"Ciclo di Avalon\" il ruolo di \"Dama del Lago\" \u00e8 un titolo onorifico che passa, di generazione in generazione, da una sacerdotessa all'altra dell'Isola Sacra. Nel romanzo capostipite della serie, \u00e8 ricoperto prima dalla sacerdotessa Vivane e poi da Niniane. Stessa cosa dicasi per il titolo di \"Merlino\" (nel romanzo il Merlino di Britannia) che diventa un titolo druidico che passa da un personaggio a un altro (in questo caso dal vecchio Taliesin a Kevin l'arpista (il quale viene poi sedotto da un terzo personaggio femminile, Nimue). In tutto il ciclo, in otto volumi, \u00e8 forte l'impronta del neopaganesimo e del recupero della antica religione celtica come doveva essere in origine.\nUno dei romanzi di Raymond Chandler con protagonista l'investigatore Philip Marlowe, \"La signora nel lago\" (1943), contiene diversi riferimenti alla saga arturiana.\nMerlino aveva incontrato la Dama alla fontana di Barenton (in Bretagna), innamorandosi perdutamente di lei, tanto da insegnarle le arti magiche. Divenne l'amante e lo scrivano di Merlino, di cui registr\u00f2 le profezie. Tuttavia, nel corso degli anni, la Dama divenne molto pi\u00f9 potente del suo maestro, che fu da lei imprigionato nella Torre di vetro. In parte sostitu\u00ec Merlino al fianco di Art\u00f9, anche se questo cambiamento contribu\u00ec considerevolmente alla rovina del grande re. Alla fine la Dama fu costretta a reclamare la restituzione di Excalibur quando Art\u00f9 fu ferito a morte nella battaglia di Camlann: la spada fu lanciata di nuovo nelle acque nebbiose del lago. Fu poi una delle tre regine che scort\u00f2 Art\u00f9 ad Avalon.\nI nomi della Dama del Lago, dunque, rivelano chiaramente che la sua figura traeva origine dalla divinit\u00e0 celtica delle acque Coventina (forse identificata dai Romani con Mnemosyne), che, nell'Impero romano d'Occidente, fu adorata in Britannia, nella Gallia Narbonese e nella Spagna nord-occidentale. Ha inoltre un sacrario a Brocolitia (Carrawburgh) lungo il Vallo di Adriano: qui un tempio quadrangolare circondava una sorgente. Monete, monili e statuette votive in bronzo sono state rinvenuti insieme a numerosi altari dedicati dai soldati. Le divinit\u00e0 delle acque erano molto popolari nella societ\u00e0 celtica, perch\u00e9 controllavano l'essenza vitale e le offerte votive a queste entit\u00e0 soprannaturali erano molto comuni.\nCome allieva e amante di Merlino, la Dama fu in gran parte sostituita dalla Fata Morgana, il cui nome in bretone indica una ninfa, che sarebbero due aspetti dello stesso carattere. E in effetti, entrambe compaiono fra le tre regine che scortarono Art\u00f9 ad Avalon (queste tre figure richiamano la triplice dea celtica M\u00f3rr\u00edgan).\nAll'interno del ciclo narrativo Il romanzo di Excalibur Nimue \u00e8 una giovane irlandese trovata e accudita da Merlino. La giovane Nimue, dagli occhi scuri e i capelli neri, infatti era destinata alla schiavit\u00f9, ma la nave che la trasportava affond\u00f2 e lei fu l'unica sopravvissuta. Questo evento fece credere a Merlino che fosse una protetta degli dei.\nNimue crebbe con Derfel Cadarn, suo amico d'infanzia, poi amante e infine nemico, sull'isola di cristallo, con l'intento di diventare sacerdotessa e riportare gli dei in Britannia. Odia i Romani, i cristiani e tutto quello che non \u00e8 britannico, poich\u00e9 ha interrotto il legame che c'era tra gli dei e la popolazione originale del luogo. All'et\u00e0 di tredici anni diventa amante di Merlino, che condivide con lei i segreti del druidismo. In sua assenza \u00e8 lei a tenere le redini della tenuta del druido. In occasione dell'arrivo di Gundleus di Siluria, \u00e8 lei a spaventarlo e farlo fuggire via, ingannandolo facendogli credere di usare la magia, mentre invece era solo un trucco. Durante l'assalto da parte della siluria, viene stuprata e ferita a un occhio, che poi perder\u00e0, cos\u00ec da ricevere le prime due \"ferite\", che la porteranno a essere un vero druido. La terza ferita, quella della pazzia, si impadronisce di lei alla fine del primo capitolo del romanzo, Il re d'inverno ma il colpo di grazia le viene dato sull'isola dei morti, dove vengono esiliati i folli. La salver\u00e0 Derfel Cadarn.\nNelle serie TV.\nNella serie televisiva Merlin Nimueh (Michelle Ryan) assume il ruolo di nemica principale di Camelot e di Uther Pendragon (Anthony Head) nella prima stagione. Nimueh era una strega e sacerdotessa della Religione Antica.\nUn tempo Nimueh e Uther erano amici. Uther era sposato con una nobile, Lady Igraine, che era purtroppo sterile, e cos\u00ec Gaius (Richard Wilson), medico e scienziato di corte grande amico di Uther, and\u00f2 a chiedere a Nimueh di far avere un figlio a Igraine nella pi\u00f9 vicina unione con Uther. Da questa unione nacque Art\u00f9 (Bradley James). Purtroppo Nimueh non poteva prevedere che per dare una vita doveva avere in cambio una morte e cos\u00ec Lady Igraine muore per i dolori del parto, in modo da permettere ad Art\u00f9 di nascere. Uther si infuria con la maga e, per il dolore che questa perdita gli ha causato, fa uccidere tutti gli stregoni presenti nel regno. Nell'ultima puntata della prima stagione di Merlin, Nimueh salva la vita ad Art\u00f9 su richiesta di Merlino (Colin Morgan). Nimueh, per\u00f2 come gi\u00e0 sappiamo non poteva dare la vita senza la morte e cos\u00ec fa ammalare di una malattia inguaribile e mortale la madre di Merlino. Merlino disperato si infuria con il Drago (John Hurt) accusandolo di sapere che sua madre sarebbe morta. Dopo avergli detto questo lo abbandona nella grotta dove Uther lo ha confinato. Merlino corre da Nimue per sacrificare s\u00e9 stesso al posto della madre ma scopre che si era gi\u00e0 offerto Gaius. Vedendo colui che lo aveva trattato come un figlio morto gli fa capire che Nimueh non era altro che un essere malvagio ed egoista. Tra i due scoppia una lotta dove sembra prevalere Nimueh ma alla fine Merlino riesce a fulminarla uccidendola. Le due morti (quella di Gaius e quella di Nimueh) creano uno squilibrio nella bilancia della vita e cos\u00ec la Religione Antica decide di far vivere di nuovo qualcuno. Cos\u00ec Gaius torna in vita. Per sopperire quindi alla disfatta di Nimueh, nella seconda serie di Merlin, la Dama del Lago \u00e8 una giovane druida, di nome Freya, di cui Merlino si innamora, che in seguito a una maledizione, conduce una doppia vita: la mattina \u00e8 una dolce giovane, e la notte si trasforma in una bestia assetata di sangue. Art\u00f9 e i suoi cavalieri la feriscono mortalmente e Merlino la porta vicino al lago dove ha gettato Excalibur, donatagli dal Grande Drago nella prima serie, e dove la giovane spira tra le sue braccia promettendogli che sarebbe tornata per aiutarlo, cosa che accade nella terza serie, quando Merlino ha bisogno di Excalibur e Freya resuscita divenendo la Dama del Lago.\nIl personaggio di Nimue (Caroline Ford) compare anche nella serie televisiva della ABC Once Upon a Time - C'era una volta a partire dal quinto episodio della quinta stagione ed \u00e8 distinto da quello (solo nominato) della Dama del Lago, presentata come la madre di Lancillotto. Nella serie interpreta la moglie del mago Merlino, ma in un secondo momento si trasforma nel primo Signore Oscuro.\nNimue \u00e8 anche la protagonista della serie televisiva Netflix Cursed: Nimue \u00e8 una ragazza dotata di forti poteri di origine fatata, nel corso della storia incontrer\u00e0 Merlino e Art\u00f9 ed entrer\u00e0 in possesso della spada Excalibur, fino a diventare la Dama del Lago che dar\u00e0 ad Art\u00f9 la sua spada magica. La storia raccontata in questa serie \u00e8 una rivisitazione del mito arturiano, non una semplice trasposizione televisiva: Art\u00f9 \u00e8 un mercenario, non ha nobili origini e non \u00e8 figlio di Uther Pendragon che invece compare come uno dei principali antagonisti della serie.\nNei libri.\nIl nome Nimue appare anche nella saga fantasy The Witcher, scritta da Andrzej Sapkowski. Nella saga Nimue \u00e8 una maga appassionata alle leggende che riguardano Geralt di Rivia e insieme a un'altra maga tentano di risolvere i punti oscuri del mito nel libro La Signora del Lago. Fa una breve apparizione anche in La Stagione delle Tempeste."}
{"id": "447647", "revid": "767487", "url": "https://it.wikipedia.org/wiki?curid=447647", "title": "Memoirs", "text": "Memoirs \u00e8 il quarto album dei The 3rd and the Mortal, pubblicato nel 2002.\nDa questo album il gruppo dismette l'uso del numero 3 nel proprio nome, diventando cos\u00ec \"The Third and the Mortal\".\nIn questo album il gruppo non ha un o una cantante ufficiale. Le parti vocali femminili vengono interpretate da Kirsti Huke mentre quelle maschili (novit\u00e0 per il gruppo) sono cantate da Andreas Elvenes.\nI brani che compongono il lavoro sono per la maggior parte materiale di repertorio mai pubblicato, composto in periodi anche molto lontani tra loro."}
{"id": "447656", "revid": "1003477", "url": "https://it.wikipedia.org/wiki?curid=447656", "title": "Rio Ridanna", "text": "Il Rio Ridanna (\"Ridnauner Bach\" o \"Mareiter Bach\" in tedesco) nasce dal monte Il Capro in Alto Adige.\nScorre per 25 chilometri nella val Ridanna e confluisce da destra nell'Isarco a Vipiteno. Il corso del fiume \u00e8 compreso nei comuni di Racines e Vipiteno, i principali centri bagnati dal fiume sono Ridanna e Racines."}
{"id": "447658", "revid": "1155", "url": "https://it.wikipedia.org/wiki?curid=447658", "title": "Serrasalminae", "text": ""}
{"id": "447660", "revid": "767487", "url": "https://it.wikipedia.org/wiki?curid=447660", "title": "Project Bluebook - Decade of Endeavour", "text": "Project Bluebook - Decade of Endeavour \u00e8 il sesto album dei The 3rd and the Mortal, pubblicato nel 2005.\nContiene 2 brani inediti registrati in studio seguiti da 5 brani gi\u00e0 pubblicati e riarrangiati per un'esibizione dal vivo con 2 cantanti, Kristi Huke e Andreas Elvenes."}
{"id": "447662", "revid": "339392", "url": "https://it.wikipedia.org/wiki?curid=447662", "title": "Basilica di santa Giustina", "text": ""}
{"id": "447663", "revid": "834", "url": "https://it.wikipedia.org/wiki?curid=447663", "title": "Kad", "text": ""}
{"id": "447664", "revid": "121712307", "url": "https://it.wikipedia.org/wiki?curid=447664", "title": "Spinebuster", "text": "La Spinebuster \u00e8 una mossa di wrestling tra le pi\u00f9 comuni. Tale manovra viene eseguita ponendosi di fronte all'avversario, afferrando quest'ultimo intorno alla vita. L'esecutore alza l'avversario ed effettua una rotazione, facendo cadere a terra la vittima e buttandosi addosso a lui. Come per tutte le manovre utilizzate nel mondo del wrestling, anche la spinebuster prevede alcune varianti; nello specifico, \u00e8 possibile non ricorrere alla rotazione o effettuare un movimento di 180\u00b0. Un'ulteriore variante \u00e8 una spinebuster effettuata con l'aiuto di un solo braccio, mentre l'esecutore resta in piedi.\nVarianti.\nDouble Leg Slam.\nSi prende l'avversario dalla vita o dalle gambe, in modo che questi sia a testa in gi\u00f9. L'esecutore lancia in avanti sopra la propria testa l'avversario, tenendo le sue gambe e facendo colpire la schiena dell'avversario contro il ring.\nHammerlock Sitout Spinebuster.\nUna Spinebuster che viene eseguita partendo da una posizione di Hammerlock e accompagnando la vittima nella caduta aumentando l'impatto e in modo da poter effettuare uno schienamento direttamente in seguito alla spinebuster. \nLifting Sitout Spinebuster.\nUna Spinebuster che viene effettuata lanciando l'avversario alle corde sfruttando il loro rimbalzo, che viene eseguita accompagnando la vittima nella caduta aumentando l'impatto e in modo da poter effettuare uno schienamento direttamente in seguito alla spinebuster. \nThrust Spinebuster.\nViene effettuata solitamente da fermo mettendo una mano nella zona della gola all'avversario in modo da poter dare pi\u00f9 potenza all'impatto.\nSpinning Spinebuster.\nUna spinebuster con la caratteristica che durante il sollevamento viene eseguito un movimento di 180\u00b0 dall'esecutore. "}
{"id": "447665", "revid": "1234826", "url": "https://it.wikipedia.org/wiki?curid=447665", "title": "Morte sul rogo", "text": "La morte sul rogo \u00e8 una forma di condanna capitale, utilizzata nei secoli passati in tutto il mondo e applicata soprattutto ai condannati per stregoneria, eresia e sodomia.\nEffetti del rogo.\nIl condannato previa tortura veniva solitamente legato ad un palo, sotto ed intorno al quale venivano posti abbondanti fasci di legname e paglia a cui veniva dato fuoco. La morte sopraggiungeva, se il fuoco era rapido, per gravissime ustioni prodotte al corpo e per il successivo annerimento della carne (quindi per shock ipovolemico a causa del dissanguamento, o danni agli organi interni oppure per collasso cardiaco causato dal dolore intenso), o per asfissia da distruzione dei polmoni causata dall'inalazione del fuoco, che bruciava fino a ridurre in cenere il condannato. Se il fuoco era lento, invece, prima che il medesimo potesse giungere a dilaniare le carni si poteva morire per asfissia da fumo oppure per arresto cardiocircolatorio per il calore.\nSovente, amici o parenti del condannato pagavano il carnefice affinch\u00e9, nel legare il condannato al palo, lo stordisse o strangolasse. Talvolta lo strangolamento era concesso dalla stessa autorit\u00e0.\nStoria.\n\u00c8 verosimile che questa forma di condanna a morte fosse presente nelle culture pi\u00f9 antiche, in particolare in quelle di origine celtica, ma le prime testimonianze di condanne al rogo sono di epoca romana e ci vengono fornite dai \"Martirologi\" e dalle \"Vite dei Santi\", in cui vengono descritti i supplizi dei martiri del cristianesimo.\nSecondo leggende cristiane, la condanna al rogo di questi da parte del Senato e degli imperatori romani non era molto frequente e si concludeva sempre con la salvezza del Santo a cui, poich\u00e9 le fiamme non riuscivano a lambirlo, veniva staccata la testa. Nei primi anni dell'impero bizantino il rogo fu utilizzato come punizione per gli zoroastriani, come pena di contrappasso alla loro adorazione del fuoco sacro.\nNei territori conquistati dai Vandali nell'Africa settentrionale, durante il Regno di Unerico la morte sul rogo fu dispensata a molti vescovi cattolici che si erano rifiutati di convertirsi all'arianesimo. Nella Bibbia la punizione del fuoco (Serefa) non era invece riferita al rogo come oggi lo intendiamo: ai condannati veniva fatto ingerire piombo fuso provocando la morte istantanea del reo dovuta alla distruzione delle vene e delle arterie del collo. La Serifa fu una delle quattro pene di morte prescritte dal libro sacro e, come le rimanenti (lapidazione, decapitazione e impiccagione) raramente fu praticata dagli ebrei (vedi San Ciriaco).\nAl di fuori dell'area mediterranea il rogo \u00e8 stato praticato da alcune civilt\u00e0 precolombiane per cerimonie sacrificali e in India, dove nel passato, ma in alcune regioni la tradizione persiste ancor oggi, le donne sposate venivano sacrificate sulla pira ove ardevano i corpi dei mariti morti. Il rogo era usato anche da alcune trib\u00f9 di Indiani d'America, in alternativa alla trafittura con frecce, per uccidere i nemici catturati.\nNel mondo cristiano, il rogo venne utilizzato per punire l'eresia. Tra le personalit\u00e0 di spicco giustiziate tramite questo supplizio possiamo ricordare Jacques de Molay (1314), Jan Hus (1415), Giovanna D'Arco (1431) e Giordano Bruno (1600). Dopo l'affermarsi della riforma luterana e di quella calvinista la condanna a morte per rogo venne applicata da tutte le correnti religiose.\nGli ultimi roghi per stregoneria in Europa avvennero tra il 1782 e il 1793 in Svizzera e in Polonia.\nFin dal Medioevo, in Gran Bretagna, il rogo fu la pena capitale decretata per le donne condannate per tradimento (\"treason\"): questo poteva essere \"high treason\" quando si trattava di crimini commessi contro i sovrani o \"petty treason\" per l'uccisione di coloro che erano superiori per legge a chi commetteva il reato, come nel caso della moglie che uccideva il marito. Nel 1790, Sir Benjamin Hammett, riusc\u00ec a far approvare una legge al Parlamento inglese che pose fine sull'isola all'esecuzione capitale sul rogo.\nRoghi moderni.\nSeppure nella nostra societ\u00e0 questa forma di condanna a morte sia cessata da alcuni secoli, nel mondo sono ancora frequenti le condanne a morte e i linciaggi che hanno come mezzo di esecuzione il rogo. Nel 1916 in Texas, Jesse Washington, un diciassettenne afroamericano, poco dopo aver subito una condanna a morte per aver stuprato e ucciso una donna, fu trascinato da una folla su un rogo, e fu torturato e ucciso. Nel corso del XX secolo, in tutto il Sud degli Stati Uniti, furono numerosissimi i casi di persone di colore o cattoliche bruciate su roghi improvvisati o bruciate nelle proprie case dai membri del Ku Klux Klan.\nDurante la seconda guerra mondiale il fuoco era poi spesso utilizzato dalle truppe nazifasciste sia per far scomparire i corpi delle vittime delle rappresaglie contro la popolazione civile, fossero queste gi\u00e0 morte o agonizzanti, come \u00e8 avvenuto, ad esempio, a Sant'Anna di Stazzema, sia come vero e proprio mezzo di esecuzione capitale, come verificatosi a Lippa di Elsane.\nNell'Africa animista coinvolgono le persone accusate di stregoneria ma, seppur per fini differenti, sono praticate anche in India.\nIn tempi recenti si sono verificati nuovi casi, uno dei pi\u00f9 cruenti \u00e8 stata la Strage di Odessa messa in atto il 2 maggio 2014 dai neonazisti ucraini. Altri fautori di questa esecuzione sono stati i terroristi di religione islamica appartenenti al sedicente stato islamico-ISIS, nel 2015 \u00e8 stato arso un pilota giordano, facendone anche un macabro video a scopo propagandistico. Nel 2016, sempre trasmessa via video, la tragica sorte \u00e8 toccata a due soldati dell'esercito Turco. Nel 2017 il gruppo terrorista islamico ha bruciato una famiglia composta da una madre e 4 bambini."}
{"id": "447668", "revid": "547034", "url": "https://it.wikipedia.org/wiki?curid=447668", "title": "Otogiz\u014dshi", "text": " indica un gruppo di circa 350 storie in prosa scritte in Giappone principalmente durante l'epoca Muromachi (1392-1573); nel linguaggio giapponese di oggi \u00e8 diventato sinonimo di \"favola\". Queste brevi storie illustrate, di autore anonimo, insieme formano una delle opere letterarie pi\u00f9 rappresentative del medioevo giapponese.\nPanoramica.\nQuesto tipo di breve prosa narrativa giapponese \u00e8 spesso considerato un genere di transizione, che costituisce il ponte tra la letteratura di corte dell'epoca Heian (794-1160) e i pi\u00f9 popolari \"kanaz\u014dshi\" (storie scritte in kana) e \"ukiyoz\u014dshi\" (storie del mondo fluttuante) dell'epoca Edo (1600-1868). Le storie sono illustrate in stile \"Nara-ehon\", stile che di per s\u00e9 collega i dipinti su rotoli dell'epoca Heian con i libri xilografati del periodo Edo. Ci\u00f2 suggerisce che \"otogiz\u014dshi\" dovesse essere letto a voce, con le illustrazioni che servivano come guida al testo.\nPoich\u00e9 le storie erano recitate davanti a una platea, la narrativa \u00e8 semplice, con poche descrizioni, approfondimenti, o sviluppi. La maggioranza delle storie sono racconti d'avventura, spesso centrati su un'unica figura eroica. Per far avanzare la trama, i passaggi di tempo sono rapidi, con personaggi che a volte invecchiano di anni o decenni nel giro di una sola frase.\nL'\"otogiz\u014dshi\" copre molti argomenti, tra problemi materiali (amore, matrimonio, famiglia) e spirituali (la ricerca dell'illuminazione, apparizioni del Buddha), avventure marziali e fantasy; mentre alcune storie hanno un chiaro carattere didattico, gran parte dell'\"otogiz\u014dshi\" sembra essere stato composto (come il nome suggerisce) solo per intrattenimento.\nCategorie di \"otogiz\u014dshi\".\n\"Otogiz\u014dshi\" \u00e8 stato diviso in pi\u00f9 categorie:\nLe pi\u00f9 famose di queste storie, per\u00f2, sono riformulazioni dei miti giapponesi, come \"Issun-b\u014dshi\", la storia di un ragazzo alto un pollice che supera innumerevoli ostacoli fino ad ottenere successo nella capitale.\nOrigine del termine \"otogiz\u014dshi\".\nIl termine \"otogi\" significa letteralmente \"compagno\", per cui la traduzione letterale \u00e8 \"racconto compagno\"; questo termine, per\u00f2, non fu in uso fino al 1725, quando un editore di Osaka pubblic\u00f2 un gruppo di 23 libretti illustrati dal titolo \"Sh\u016bgen otogibunko\" (Libreria della compagnia fortuita): poich\u00e9 altri editori pubblicarono le loro versioni di \"Sh\u016bgen otogibunko\", cominciarono a riferirsi all'insieme completo come \"otogiz\u014dshi\". Gradualmente il termine venne a identificare tutte le opere del periodo Muromachi o degli inizi del periodo Edo che esibivano lo stesso stile generale delle storie dello \"Sh\u016bgen otogibunko\".\nStoria della critica di \"otogiz\u014dshi\".\nL'\"otogiz\u014dshi\" sal\u00ec all'attenzione dei critici alla fine del XIX secolo. Per la maggior parte, gli studiosi hanno avuto un atteggiamento critico nei confronti di questo genere, sminuendolo per le sue cadute di stile in confronto alla letteratura aristocratica delle epoche Heian e Kamakura; di conseguenza, i libri di testo scolastici in Giappone spesso omettono ogni riferimento all'\"otogiz\u014dshi\" nelle loro dissertazioni sulla letteratura medievale giapponese. Recenti studi, per\u00f2, hanno cercato di capovolgere questa posizione critica, sottolineando la vitalit\u00e0 e il fascino intrinseco di questo genere poco apprezzato."}
{"id": "447673", "revid": "869733", "url": "https://it.wikipedia.org/wiki?curid=447673", "title": "Httrack", "text": "HTTrack \u00e8 un'applicazione open source sviluppata da Xavier Roche per il mirroring di siti web su supporto locale per navigazione offline.\nOltre al programma principale, a riga di comando, disponibile per gli ambienti Linux, Windows e Mac, esiste un'interfaccia grafica per Windows (\"WinHTTrack\") e per Linux (\"WebHTTrack\"). Vengono supportati i protocolli HTTP e FTP, mentre il protocollo HTTPS non \u00e8 supportato. All'applicazione \u00e8 dedicato il sito http://www.httrack.com dove \u00e8 disponibile la documentazione e un forum.\nDescrizione.\nIl programma consente di riprodurre in locale il contenuto di uno o pi\u00f9 siti web. Sono disponibili numerose opzioni per limitare o estendere il mirroring, ed \u00e8 anche disponibile un sistema di filtri per controllare ulteriormente il tipo e le caratteristiche dei file da scaricare in locale.\nAll'interno delle pagine scaricate, i link sono riorganizzati, in modo da consentire l'accesso offline di tutti i file riprodotti e l'accesso online dei file non riprodotti. Per default, i criteri previsti da robots.txt nel server sono rispettati, ma \u00e8 possibile ignorarli.\nAl fine di non sovraccaricare la banda n\u00e9 il server remoto, vi \u00e8 la possibilit\u00e0 di modulare il numero di connessioni contemporanee, la velocit\u00e0 di trasferimento, il numero di connessioni al secondo e la quantit\u00e0 dei dati trasferiti. Un sistema di cache permette di interrompere la procedura di mirroring e di ricominciarla in un secondo tempo, o di eseguire la ricerca di file modificati e l'aggiornamento del mirror locale senza ripetere il download dei file gi\u00e0 disponibili nella versione corrente.\nLa versione a riga di comando permette l'integrazione del programma all'interno di script sia in ambiente Linux che in ambiente Windows. I testi delle interfacce grafiche sono tradotti in molte lingue, ma la documentazione \u00e8 disponibile nel sito ufficiale solo in inglese."}
{"id": "447678", "revid": "1318658", "url": "https://it.wikipedia.org/wiki?curid=447678", "title": "Aller", "text": ""}
{"id": "447679", "revid": "33665", "url": "https://it.wikipedia.org/wiki?curid=447679", "title": "Diocesi di Tempio - Ampurias", "text": ""}
{"id": "447682", "revid": "1305772", "url": "https://it.wikipedia.org/wiki?curid=447682", "title": "Soul Blazer", "text": " \u00e8 un videogioco di ruolo per il Super Nintendo Entertainment System sviluppato dalla Quintet e prodotto dalla Enix uscito nel 1992 in Giappone e Nord America e nel 1994 in Europa.\n\"Soul Blazer\" ha prodotto due seguiti: \"Illusion of Gaia\" e \"Terranigma\".\nTrama.\nL'Antefatto della storia riguarda un Re (\"King Magridd\") di un Impero chiamato Freil Empire, che ha stretto un patto con un'entit\u00e0 malvagia chiamata \"Deathtoll\" (\"Dark Gaia\" nella versione giapponese).\nDark Gaia (\"Gaia Oscura\") ha offerto all'avido Re un pezzo d'oro per ogni anima del suo regno. Il risultato di questo insensato patto, \u00e8 stato la devastazione delle citt\u00e0 e delle regioni, ogni essere vivente \u00e8 stato catturato, e il mondo \u00e8 diventato una landa desolata. Dark Gaia, che risiede nel World of Evil (\"Mondo del Male\") \u00e8 il \"Boss\" finale del gioco. Per aprire il World of Evil l'Eroe (\"Eiyuu\"), una Divinit\u00e0 Minore o un Angelo Divino mandato come un Avatar dalla Divinit\u00e0 Suprema chiamata The Master (\"Il Maestro\"), deve impossessarsi di sei pietre in questo ordine: Pietra Marrone, Pietra Verde, Pietra Blu, Pietra Argentea, Pietra Purpurea, e Pietra Nera. Nel suo percorso verso lo scontro finale con Dark Gaia l'Eroe liberer\u00e0 le varie anime e le terre del mondo.\nModalit\u00e0 di gioco.\nIl giocatore assume il ruolo di una Divinit\u00e0 salvatrice che libera una serie di citt\u00e0 e regioni combattendo i nemici in battaglie tradizionali, come avviene in molti GdR, all'interno dei \"dungeon\". Il giocatore libera le citt\u00e0 e le regioni mano a mano che procede nell'uccisione dei nemici nei vari \"dungeon\" o \"monster lair\"; ogni volta che il giocatore uccide un gruppo di mostri che risiede in un antro, un'anima appartenente a un abitante della citt\u00e0 \u00e8 liberata, e si reincarna nel suo corpo corrispondente. L'anima pu\u00f2 essere appartenente sia a un essere umano, sia a qualunque essere da un delfino a un tulipano. Gli abitanti liberati della citt\u00e0, sia umani che non umani, danno al giocatore consigli e oggetti. Quando il giocatore sconfigge il mostro che imprigiona l'anima del capo della citt\u00e0 (che di solito \u00e8 un mostro potente, il capo dei mostri), la citt\u00e0 \u00e8 completamente liberata e il giocatore pu\u00f2 proseguire.\nNel livello finale del gioco, a differenza dei precedenti, non c'\u00e8 alcuna citt\u00e0 corrispondente, ed \u00e8 composto da solo tre sezioni prima della battaglia finale.\n\"Soul Blazer\" non \u00e8 mai stato tradotto in italiano, di conseguenza le traduzioni italiane qui riportate sono solo esplicative e non ufficiali.\nPersonaggi principali.\nEiyuu \u00e8 equipaggiato con la Sword of Life (\"Spada della Vita\") e possiede l'abilit\u00e0 di parlare con ogni essere vivente, le anime liberate forniranno aiuto con consigli ed oggetti nel corso dell'avventura. In \"Illusion of Gaia\", Eiyuu \u00e8 menzionato come \"The Blazer\" dal \"boss\" segreto, \"Solid Arm\".\nColonna sonora.\nLa colonna sonora del gioco \u00e8 stata composta da Yukihide Takekawa. \u00c8 stata pubblicata in Giappone dall'etichetta Apollon il 21 febbraio 1992.\nAccoglienza.\nQuintet ha riportato che \"Soul Blazer\" ha venduto 200 000 copie in Giappone, 70 000 copie in Nord America, e 25 000 copie in Europa, arrivando a 295 000 cartucce vendute in tutto il mondo.\nAl momento dell'uscita, i quattro recensori della rivista \"Famits\u016b\" hanno dato un punteggio di 32/40. La rivista \"Game Informer\" ha recensito il gioco nel 1992, con i suoi tre recensori che hanno dato come punteggi 8.5, 8.75 e 8.5 su 10. I due recensori di \"GameFan\" hanno dato come punteggi 95% e 92%. I quattro recensori di \"Electronic Gaming Monthly\" hanno dato i punteggi 8, 9, 8 e 8 su 10, e hanno premiato il gioco con il premio Editor's Choice Gold Award. Loro lo hanno paragonato a \"\", con uno dei recensori che ha affermato che \"Soul Blazer\" \u00e8 ugualmente sfidante, e in effetti pi\u00f9 divertente da giocare. La rivista \"Dragon\" ha dato un punteggio di 3 su 5."}
{"id": "447688", "revid": "18323", "url": "https://it.wikipedia.org/wiki?curid=447688", "title": "Wolfsburg", "text": "Wolfsburg (in basso tedesco \"Wulfsborg\") \u00e8 una citt\u00e0 extracircondariale (targa WOB) di abitanti della Bassa Sassonia, in Germania, nota per essere la sede dell'industria automobilistica Volkswagen.\nGeografia fisica.\nSituata sul fiume Aller a nord-est di Braunschweig, confina con i circondari di Gifhorn e di Helmstedt.\nStoria.\nFondazione.\nLa citt\u00e0 \u00e8 molto giovane, venne infatti pianificata dai nazionalsocialisti allo scopo di costruire una citt\u00e0 per i lavoratori della Volkswagen. Wolfsburg venne fondata nel 1938 come Stadt des KdF-Wagens (\"Citt\u00e0 delle automobili KdF\") attorno al villaggio di Hesslingen nel circondario di Gifhorn. \"Kraft durch Freude\" (abbreviato in \"KdF\", che significa \"forza attraverso la gioia\") era il nome dell'organizzazione per lo svago controllata dallo stato tedesco. Uno dei suoi progetti era la \"KdF-Wagen\", che sarebbe in seguito diventata il Volkswagen Maggiolino. Durante la II guerra mondiale a Wolfsburg vennero costruiti anche fuoristrada, aeroplani e altro equipaggiamento militare, principalmente impiegando lavoratori forzati e prigionieri di guerra impiegati nel campo di lavoro Arbeitsdorf.\nNel 1945, dopo la seconda guerra mondiale, la citt\u00e0 prese il suo nome attuale dal Castello di Wolfsburg, fondato attorno al 1300 sulla riva dell'Aller. Altre fonti sostengono che il nome della citt\u00e0 derivi dal soprannome dato ad Adolf Hitler dai suoi pi\u00f9 stretti collaboratori.\nWolfsburg oggi.\nOggi sullo stesso luogo sorge un altro castello, costruito dopo il 1600. Nel 1951, Wolfsburg venne separata dal Distretto di Gifhorn, e divenne un distretto urbano. Nel novembre del 2003, Wolfsburg venne ribattezzata Golfsburg per una settimana, per celebrare la quinta generazione della Volkswagen Golf.\nWolfsburg \u00e8 carente di edifici storici e tra i luoghi di interesse si trovano nuove attrazioni come la Autostadt (un grande museo di automobili all'aria aperta, gestito e di propriet\u00e0 della Volkswagen), un planetario, il Phaeno Science Center, e il museo d'arte Kunstmuseum Wolfsburg.\nIn passato, Wolfsburg \u00e8 stata considerata da molti come una delle citt\u00e0 meno interessanti di Germania, scarsa in offerta culturale e attrazioni turistiche, con l'unica significativa ragione di visita costituita dalla fabbrica della Volkswagen. Fino alla caduta della cortina di ferro e allo smantellamento del Muro di Berlino, Wolfsburg era semplicemente un posto lungo la strada per Berlino, in uno stretto corridoio incuneato nella Germania Est. La citt\u00e0, non senza sorpresa, non ha goduto di una industria turistica attiva, e molte guide consigliavano addirittura di evitarla quando si viaggiava in Germania.\nOggi comunque, questo sta cambiando. Con l'apertura di Autostadt nel 2000, che contiene singoli musei per ognuna delle marche di autovetture possedute da Volkswagen, oltre a ristoranti e hotel, pi\u00f9 persone hanno una ragione per recarsi a Wolfsburg.\nCon l'apertura del Phaeno, Wolfsburg ospita il pi\u00f9 grande museo scientifico della Germania. Questo progetto da 80 milioni di Euro, concepito dal dottor Wolfgang Guthardt e finanziato principalmente dalla citt\u00e0 di Wolfsburg, presenta un edificio progettato dall'architetto iracheno Zaha Hadid e sale espositive disegnate da Joe Ansel. L'edificio, adiacente alla principale stazione ferroviaria, \u00e8 un notevole esempio di architettura e tecniche costruttive d'avanguardia. Al suo interno i visitatori possono trovare pi\u00f9 di 250 dimostrazioni interattive e opere d'arte su commissione, che ne fanno uno dei migliori musei scientifici del mondo. Nei primi tre mesi di apertura, dal 4 novembre 2005 al 1\u00ba marzo 2006, ha avuto pi\u00f9 di 100.000 visitatori. Nel museo d'arte, un po' isolato all'altra estremit\u00e0 della Porschestrasse, espone opere di artisti moderni. Sulla piazza principale della citt\u00e0 prospetta il Kulturhaus del celebre architetto Alvar Aalto, inaugurato nel 1962.\nAlcuni comuni confinanti vennero incorporati in Wolfsburg nel 1972, ad esempio la citt\u00e0 di Fallersleben, che oggi \u00e8 un quartiere di Wolfsburg. Fallersleben era la citt\u00e0 natale di August Heinrich Hoffmann (comunemente noto come Hoffmann von Fallersleben), che scrisse il testo dell'inno nazionale tedesco (\"Das Lied der Deutschen\").\nLa comunit\u00e0 di italiani immigrati a Wolfsburg \u00e8 molto grande, tant'\u00e8 che esiste un consolato d'Italia. Inoltre il nome della citt\u00e0 viene italianizzato nell'uso colloquiale come \"Volfsburgo\".\nStemma.\nLo stemma di Wolfsburg appare sul volante delle prime automobili Volkswagen al posto dello stemma della Volkswagen stessa.\nCultura.\nMusei.\nA Wolfsburg \u00e8 presente l'AutoMuseum Volkswagen, inaugurato nel nell'aprile 1985 che ospita circa 130 autovetture nella sua esposizione permanente, che vanno dai primi esemplari del Maggiolino alle \"concept car\" e prototipi di vetture Volkswagen.\nInfrastrutture e trasporti.\nLa stazione centrale di Wolfsburg si trova sulla linea ad alta velocit\u00e0 Hannover-Berlino.\nSport.\nLa principale societ\u00e0 di calcio della citt\u00e0 \u00e8 il , sponsorizzato dalla Volkswagen, campione di Germania nella stagione 2008-2009.\nAmministrazione.\nGemellaggi.\nCitt\u00e0 associate"}
{"id": "447692", "revid": "23390", "url": "https://it.wikipedia.org/wiki?curid=447692", "title": "Fiocco rosso", "text": ""}
{"id": "447693", "revid": "23390", "url": "https://it.wikipedia.org/wiki?curid=447693", "title": "Fiocchetto rosso", "text": ""}
{"id": "447695", "revid": "1305772", "url": "https://it.wikipedia.org/wiki?curid=447695", "title": "Ko\u010dani", "text": "Ko\u010dani (Macedone: \u041a\u043e\u0447\u0430\u043d\u0438) \u00e8 una citt\u00e0 a 120 chilometri (75 miglia) da Skopje, situato nella parte orientale della Macedonia del Nord, con una popolazione di 28\u00a0330. La citt\u00e0 \u00e8 la sede di Municipio di Ko\u010dani.\nGeografia e popolazione.\nLa citt\u00e0 si trova a nord della valle Ko\u010dani, lungo le rive del fiume, dove si entra nella valle. A nord della citt\u00e0 si trova la montagna Osogovo (2.252\u00a0m / 7.388\u00a0m) e 8\u00a0km (5,0\u00a0km) di distanza a sud la valle \u00e8 chiusa dalla montagna Pla\u010dkovica (1.754\u00a0m / 5.755\u00a0m). La citt\u00e0 \u00e8 di 350\u00a0\u2013 450\u00a0m (1,150-1,375\u00a0ft) sul livello del mare.\nKo\u010dani si estende su una superficie di 18,6 chilometri quadrati (7,2 ab.) e ha una popolazione di 28.330 abitanti che ne fa il terzo centro regionale, nella parte orientale del paese:\nDal punto di vista etnico gli abitanti sono cos\u00ec suddivisi: \nClima.\nIl clima \u00e8 temperato-continentale, influenzato dal clima mediterraneo lungo il fiume Bregalnica. La temperatura media \u00e8 di 12,9\u00a0\u00b0C (55,2\u00a0\u00b0F), con 538 millimetri (21,2 in) pioggia.\nGeografia fisica.\nTerritorio.\nIl comune confina a nord con Kriva Palanka, ad ovest con Kratovo e Probi\u0161tip, a est con Makedonska Kamenica e Vinica e a sud con \u010ce\u0161inovo-Oble\u0161evo e Zrnovci.\nLa divisione territoriale del 2003 assegn\u00f2 al Ko\u010dani il territorio del comune rurale di Orizari.\nLocalit\u00e0.\nIl comune \u00e8 formato dall'insieme delle seguenti localit\u00e0:"}
{"id": "447716", "revid": "125608662", "url": "https://it.wikipedia.org/wiki?curid=447716", "title": "Nino Frassica", "text": "Biografia.\nNel 1970 partecipa ad alcuni spettacoli teatrali e nelle televisioni locali messinesi. Frassica si fa notare da Renzo Arbore grazie a un eccentrico messaggio lasciato sulla segreteria telefonica. Il musicista pugliese, nel 1983, lo chiama per interpretare la parte del tecnico di \"Tele Ottaviano\" in \".\" Sempre con Arbore partecipa nel 1985 al variet\u00e0 \"Quelli della notte\", nella parte di frate Antonino da Scasazza, organizzatore di un improbabile concorso a premi, e nel 1987 a \"Indietro tutta!\", dove veste i panni del \"bravo presentatore\" e mette in scena una parodia del tipico conduttore televisivo.\nPresenta poi su Rai 2 la trasmissione \"Ritira il premio\" e partecipa successivamente a \"Fantastico\", \"Domenica in\", \"Scommettiamo che...?\", \"I cervelloni\", \"Acqua calda\" al fianco di Giorgio Faletti e, pi\u00f9 di recente, a \"Colorado Caf\u00e8\" e alla prima stagione di \"Markette\" condotto da Piero Chiambretti. La sua comicit\u00e0 si basa soprattutto sull'eloquio surreale: discorsi nonsense, giochi di parole improbabili, frasi lapalissiane e considerazioni al di fuori da ogni logica sono i suoi strumenti retorici preferiti. Uno degli ultimi successi \u00e8 la fiction televisiva \"Don Matteo\", cominciata nel 1999 e giunta alla dodicesima stagione, con Terence Hill, Flavio Insinna e Simone Montedoro, in cui \u00e8 coprotagonista e interpreta il maresciallo dei Carabinieri Nino Cecchini.\nNei mesi di novembre e dicembre 2006 \u00e8 stato il testimonial della pubblicit\u00e0 della compagnia di telefonia mobile Wind Telecomunicazioni. Nei primi mesi del 2008 ha preso parte alla trasmissione \"I migliori anni\" presentata da Carlo Conti; l'anno seguente insieme a Conti presenta il programma Premio Tv 2009. Nel 2009 viene scelto dalla regista Sofia Coppola per interpretare il ruolo di presentatore del Telegatto nel suo film \"Somewhere\": Frassica ha dichiarato che la regista lo ha selezionato dopo aver visto alcuni filmati di \"Indietro tutta!\" su YouTube.\nNel marzo del 2010 ha un piccolo ruolo in \"The Tourist\" di Florian Henckel von Donnersmarck, dove interpreta un carabiniere che insegue il personaggio di Johnny Depp per i canali di Venezia. \u00c8 anche testimonial della Fratres per una campagna nazionale per la donazione del sangue, e dell'Associazione Sclerosi Tuberosa. Lo stesso anno torna a \"I migliori anni\", in cui interpreta il giudice del reality show \"Disfactor\"; con lui ci sono Francesco Scali, nella parte del cantautore Gianfranco Padda, Benito Urgu e il comico-ballerino Igiul (Luigi Leoni).\nSempre nel 2010 partecipa come ospite fisso alla trasmissione radiofonica di Lillo e Greg \"610\", dove interpreta il ruolo del mago Acirfass, fornendo oroscopi surreali e strampalati. L'anno seguente \u00e8 protagonista assieme a Giulio Scarpati della serie televisiva \"Cugino &amp; cugino\" trasmessa in prime time su Rai Uno a partire dal 22 febbraio. Dal luglio dello stesso anno conduce, insieme al cantautore Simone Cristicchi, il programma radiofonico \"Meno male che c'\u00e8 Radio2\". Sempre nell'estate del 2011 prende parte a \"L'agnellino con le trecce\", un cortometraggio per il sociale.\nDal 14 marzo 2012 prende parte al nuovo programma di Sabina Guzzanti in onda su LA7 dal titolo \"Un due tre stella\", nel quale ripropone alcuni suoi personaggi come il Mago Acirfass e il critico televisivo Anno Ghiotti. Nella stagione autunnale 2012 de \"Le Iene\", lavora da inviato sotto il nome di \"Tommi Paradais\", utilizzando come gancio il suo amico Pietro Pulcini per disturbare le riprese di alcuni programmi e film televisivi. Nel 2013 partecipa ad alcune puntate della serie televisiva \"Mario\", scritta e diretta da Marcello Macchia, che va in onda su MTV Italia, nel ruolo del pompiere Pompiero.\nDal 6 aprile partecipa al nuovo talent di Rai 1 \"Altrimenti ci arrabbiamo\", con la conduzione di Milly Carlucci. In primavera fa di nuovo parte del cast de \"I migliori anni\" sempre condotto da Carlo Conti. Nel 2014 ha pubblicato il libro a sua firma \"La mia autobiografia (70% vera 80% falsa)\". Nel corso del 2015 diventa il testimonial della campagna di comunicazione del Ministero della Salute contro il fumo: per la campagna realizza tre spot televisivi e tre spot radiofonici che vengono trasmessi sulle reti della Rai e in internet per tutto il corso del 2015 e del 2016. La campagna ha vinto il premio Agor\u00e0 2016. In considerazione del successo ottenuto, il Ministero decide di puntare su Frassica anche per la campagna contro il fumo del 2017 nella quale l'attore interpreta lo stralunato psicanalista dei cattivi delle favole. \nDal 2015 fa parte del cast fisso del programma \"Che fuori tempo che fa\", spin-off di \"Che tempo che fa\". Il 10 febbraio 2016 \u00e8 ospite della seconda serata del Festival di Sanremo, dove ottiene consensi di critica e pubblico per la sua intervista doppia con Gabriel Garko e per la canzone \"A mare si gioca\", scritta con Tony Canto, raggiungendo il picco di share con il 59,7%. Il 9 settembre 2017 \u00e8 giurato del concorso di bellezza Miss Italia andato in onda su LA7; quindici giorni dopo affianca Fabio Fazio alla conduzione di \"Che tempo che fa\" su Rai 1. Nella serie TV \"La mafia uccide solo d'estate\", Frassica interpreta il prete colluso con la mafia Fra Giacinto. \u00c8 stato ospite del Festival di Sanremo 2018 durante la terza serata interpretando il Maresciallo Cecchini insieme a Pietro Pulcini, nei consueti panni di Pietro Ghisoni.\nLa rubrica domenicale \"Che fuori tempo che fa\" di Fabio Fazio ha ottenuto cos\u00ec tanto successo da spingere Frassica a pubblicare il 25 maggio 2018 il libro \"Novella Bella\", edito da Mondadori.\nRecita dal dicembre 2020 nella fiction \"Fratelli Caputo\" di Canale 5.\nVita privata.\nSposatosi nel 1985 con l'attrice Daniela Conti, dalla quale si separa nel 1993, si unisce con rito civile nel 2018 con la collega Barbara Exignotis."}
{"id": "447721", "revid": "122776413", "url": "https://it.wikipedia.org/wiki?curid=447721", "title": "Querceto (Montecatini Val di Cecina)", "text": "Querceto \u00e8 una frazione del comune italiano di Montecatini Val di Cecina, nella provincia di Pisa, in Toscana.\nGeografia fisica.\nIl borgo \u00e8 situato alle pendici del Monte Aneo, su di uno sperone collinoso che domina la valle del Cecina e del suo affluente Sterza.\nStoria.\nLe pi\u00f9 antiche fonti documentali risalgono alla fine del XIV secolo con la cessione dei diritti sul borgo all'abate di San Pietro in Palazzuolo di Monteverdi, da parte del Vescovo di Massa Marittima.\nNel 1208 il Castello di Querceto, insieme ad altri borghi della Valdicecina, viene ceduto al Comune di Volterra. La sua importanza era sia militare, riuscendo a fornire alla Citt\u00e0 di Volterra fino a 600 armati, che economica. Nel sottosuolo di Querceto erano infatti presenti metalli come rame, argento e mercurio, nonch\u00e9 le \u201cmoie\u201d, delle sorgenti di acqua salata. Per queste sue caratteristiche \u00e8 stato, nel medioevo, teatro di numerosi eventi bellici, i pi\u00f9 rilevanti dei quali sono i saccheggi subiti nel 1430 dalle truppe del duca di Milano, nel 1447 da parte di quelle di Alfonso d'Aragona.\nNel 1543 si insedia a Querceto la famiglia Lisci, che ne rester\u00e0 proprietaria fino alla sua estinzione nel 1814, anno dell'acquisto, per via ereditaria da parte di Carlo Leopoldo Ginori. Oggi, castello e terreni, sono ancora di propriet\u00e0 della famiglia Ginori-Lisci.\nMonumenti e luoghi d'interesse.\nIl castello \u00e8 posto al centro del borgo, ed \u00e8 stato oggetto, nel corso dei secoli, di numerose modifiche. L'aspetto attuale deriva dalle ristrutturazioni del 1907, che ha tentato, come dice una lapide, di riportarlo \"alle condizioni originarie\". Oggi \u00e8 sede di un'azienda vinicola.\nLa pieve di San Giovanni Battista \u00e8 stata documentata per la prima volta nel 1231 ed ha la struttura esterna tipica della pieve romanica. L'interno \u00e8 ad una navata che si allarga e si sdoppia in due navate nella parte terminale. Il coro \u00e8 stato affrescato nel 1991 dal pittore fiorentino Luciano Guarnieri."}
{"id": "447753", "revid": "119432674", "url": "https://it.wikipedia.org/wiki?curid=447753", "title": "Premi Oscar 1950", "text": "La 22\u00aa edizione della cerimonia di premiazione degli Oscar si \u00e8 tenuta il 23 marzo 1950 a Los Angeles, al \"RKO Pantages Theatre\", condotta dall'attore Paul Douglas.\nVincitori e candidati.\nVengono di seguito indicati in grassetto i vincitori. Ove ricorrente e disponibile, viene indicato il titolo in lingua italiana e quello in lingua originale tra parentesi.\nPremio speciale.\nA Fred Astaire per la sua unica maestria artistica e i suoi contributi alla tecnica del musical cinematografico.\nA Cecil B. DeMille, importante pioniere del cinema, per 37 anni di brillanti produzioni artistiche.\nA Jean Hersholt per l'importante contributo all'industria cinematografica.\nPremio giovanile.\nA Bobby Driscoll"}
{"id": "447758", "revid": "104265", "url": "https://it.wikipedia.org/wiki?curid=447758", "title": "L'Illuminista", "text": "L'Illuminista \u00e8 una rivista di cultura contemporanea ad uscita quadrimestrale fondata da Walter Pedull\u00e0 ed edita da Edizioni Ponte Sisto di Roma. Inizi\u00f2 le sue pubblicazioni nel giugno del 2000 con un numero dedicato alla comicit\u00e0.\nSono usciti alcuni numeri speciali, come il numero monografico su Massimo Bontempelli, curato da Simona Cigliana (2005), l'antologia \"Narratori degli Anni Zero\", dedicata a venticinque scrittori contemporanei e curata da Andrea Cortellessa nel 2011, e l'antologia di poeti contemporanei \"Poeti degli Anni Zero\", curata da Vincenzo Ostuni."}
{"id": "447765", "revid": "498579", "url": "https://it.wikipedia.org/wiki?curid=447765", "title": "Hussa di Bernicia", "text": "Succedette al re Frithuwald, ma nessuno dei due viene menzionato tra i discendenti del re Ida, fondatore della casata, nella \"Historia Brittonum\" di Nennio. Per questo motivo \u00e8 stato supposto che il suo regno, e forse quello del suo predecessore, fossero l'esito di una lotta per il trono tra fazioni rivali.\nNennio cita Hussa, attribuendogli sette anni di regno (notizia confermata anche nei \"Moore Memoranda\") e narrando di una guerra mossa contro di lui da una coalizione di re britanni (Urien di Rheged, Gwallog ap Llaennog dell'Elmet, citato come \"Guallauc\", Riderch Hael di Strathclyde, citato come \"Ryderthen\", e un \"Morcant\" usualmente identificato come Morcant Bulc ap Cyngar, il re britanno di Bryneich, spodestato da re Ida molti anni prima e che sembra fosse in seguito divenuto re di Gododdin. Hussa venne assediato a \"Ynys Metcaut\", ma l'assassinio di re Urien da parte di Morcant dissolse la coalizione. \nDopo la morte di Hussa nel 592, sul trono successe Aethelfrith, figlio di Aethelric e quindi appartenente alla linea che discendeva dal capostipite, re Ida.\nLa lotta tra le fazioni che si contendevano il trono dovette tuttavia continuare: secondo le \"Cronache anglosassoni\" il figlio di Hussa, Hering sarebbe stato alleato di \u00c1ed\u00e1n mac Gabr\u00e1in, re di Dalriada nella battaglia di Degsastan contro Aethelfrith, all'epoca (603), re di Bernicia e di Deira (riuniti pi\u00f9 tardi nel regno di Northumbria)."}
{"id": "447766", "revid": "547992", "url": "https://it.wikipedia.org/wiki?curid=447766", "title": "Etelfrido di Bernicia", "text": "\u00c8 ricordato dalle fonti come un potente re-guerriero, che ottenne molte vittorie contro i vicini reami britannici e contro quello di Dalriada. Sebbene sia stato ucciso in battaglia e rimpiazzato sul trono da una dinastia rivale, la sua discendenza torn\u00f2 al potere negli anni Trenta del VII secolo e lo mantenne fino alla prima met\u00e0 del secolo VIII.\nFiglio di Etelrico, succedette a re Hussa, che non apparteneva alla dinastia che discendeva dal nonno Ida. La sua salita al potere, sembrerebbe quindi frutto di contrasti dinastici. \u00c8 l\"'Historia Brittonum\" attribuita a Nennio ad affermare che era figlio di Etelrico. Secondo quest'opera, avrebbe regnato dodici anni come re di Bernicia e altri dodici come sovrano di Deira.\nI suoi predecessori sono praticamente ignoti e infatti Etelfrido \u00e8 il primo sovrano berniciano sulla cui vita si conoscono dettagli significativi.\nNella sua \"Historia ecclesiastica gentis Anglorum\", San Beda il Venerabile ricorda che Etelfrido era pagano e narra le sue conquiste contro i regni britannici, che rese suoi tributari e vassalli, o dai quali scacci\u00f2 i precedenti abitanti, sostituendoli con gli angli.\nLe conquiste.\nNel 603, \u00c1ed\u00e1n mac Gabr\u00e1in, il re irlandese di Dal Riada, regno situato a nord-ovest della Bernicia, preoccupato dai successi di Etelfrido, mise insieme una grande armata, a cui, secondo la \"Cronaca anglosassone\", si sarebbe unito anche Hering, figlio di Hussa. Ci\u00f2 testimonierebbe l'esistenza di lotte dinastiche per la successione al trono. Secondo Beda, Etelfrido, sebbene il suo esercito fosse in netta inferiorit\u00e0 numerica, sconfisse i nemici nella sanguinosa Battaglia di Daegsastan, dove per\u00f2 mor\u00ec suo fratello Theobald. La battaglia fu probabilmente seguita da un trattato di pace con la Dalriada: lo testimonierebbero sia il fatto che le successive campagne militari di Etelfrido furono condotte in altre direzioni sia il fatto che i suoi figli, dopo la morte del padre in battaglia, avrebbero trovato rifugio proprio a Dalriada.\nL'anno successivo (604), Etelfrido acquis\u00ec anche il controllo del regno di Deira, in circostanze poco chiare. Tuttavia, \u00e8 probabile che si sia trattato di una conquista militare, dato che i membri della famiglia reale furono cacciati o fuggirono. Tra loro c'erano Hereric e suo zio Edvino (figlio dell'ex sovrano Aella), due eminenti esponenti della famiglia reale. Anche il breve regno (appena cinque anni) dell'immediato predecessore di Etelfrido, Etelrico, indicherebbe che si sia trattato di una conquista militare. In alternativa, D. P. Kirby ha suggerito che il dominio di Etelfrido su entrambi i regni potrebbe essere stato solo \"\"la formalizzazione di un gi\u00e0 esistente rapporto\" di collaborazione tra i due reami. Kirby ha anche fatto notare che non necessariamente Edvino sarebbe andato subito in esilio e che forse l'ostilit\u00e0 di Etelfrido nei suoi confronti \"si manifest\u00f2 per gradi\"\". Edvino si sarebbe salvato dalle ire di Etelfrido spostandosi da un regno all'altro: nel regno britannico del Gwynedd (nell'odierno Galles), nel regno anglosassone di Mercia e nel regno anglosassone dell'Anglia orientale. La sua presenza in quest'ultimo reame fu la causa dello scoppio delle ostilit\u00e0 tra Anglia orientale e Bernicia, conflitto che porter\u00e0 alla caduta di Aetelfrith. Nella Mercia, Edvino spos\u00f2 anche una figlia di re Cearl\nSempre nel 604, Etelfrido divenne padre di Osvaldo. Sua madre sarebbe stata Acha, figlia di Aella e sorella di Edvino. Beda non dice in maniera esplicita che Etelfrido avesse sposato Acha, anche se \u00e8 probabile che lo avesse fatto, forse prima della conquista per garantirsi un'eventuale legittimit\u00e0, o forse dopo per consolidarla. L\"'Historia Brittonum\" dice che Etelfrido diede la citt\u00e0 di Din Guaire alla moglie Bebba, dalla quale la citt\u00e0 fu chiamata Bamburgh. Anche Beda dice che Bamburgh fu chiamata cos\u00ec dall'ex regina Bebba, ma non menziona Etelfrido. C'\u00e8 chi ha suggerito che Bebba \"sarebbe stata la prima e pi\u00f9 importante moglie di Etelfrido\".\nForse tra il 613 e il 616, Etelfrido attacc\u00f2 il regno gallese del Powys, sconfiggendone il re Selyf ap Cynan nella battaglia di Chester. Sia il re del Pows sia un suo alleato, re Cetula, probabilmente Cadwal Crysban del Rh\u00f4s, morirono in battaglia. Prima di questo scontro, Etelfrido massacr\u00f2 anche i monaci di Bangor-Is-Coed (Beda dice che ne morirono 1.200 e che se ne salvarono solo cinque), che si erano radunati per pregare per la vittoria dei britannici. \u00c8 stato ipotizzato che Etelfrido abbia compiuto questo massacro per ragioni tattiche, cio\u00e8 per cogliere di sorpresa i britannici e costringerli a cambiare i loro piani per difendere i monaci. Dopo aver ucciso i monaci, Etelfrido sconfisse l'esercito nemico, anche se Beda ricorda che il sovrano berniciano ebbe numerose perdite. La vittoria di Etelfrido a Chester ebbe per\u00f2 una grande importanza strategica, perch\u00e9 port\u00f2 alla definitiva separazione tra i regni britannici del Galles e quelli delle terre settentrionali\nSconfitta e morte.\nMentre si trovava in esilio, Hereric della famiglia reale di Deira fu avvelenato dal suo ospite, re Ceredig ap Gwallog dell'Elmet, probabilmente su istigazione di Etelfrido, che invi\u00f2 anche numerosi messaggeri presso re Raedwald dell'Anglia orientale, che ospitava Edvino, principe di Deira, per convincerlo a uccidere quest'ultimo in cambio di ricchi doni, e arrivando anche a minacciare guerra. In un primo momento Raedwald aveva deciso di uccidere o di consegnare Edvino al suo nemico, ma fu dissuaso dalla moglie, che gli fece capire il disonore che sarebbe derivato da quest'azione. Allora il sovrano dell'Anglia orientale marci\u00f2 in armi contro Etelfrido e lo sconfisse e uccise in una battaglia sulla riva orientale del fiume Idle, attorno al 616. Dopo la morte di Etelfrido, Raedwald mise Edvino sul trono di Bernicia e non su quello di Deira, mentre i figli di Etelfrido (Eanfrith, Osvaldo e Oswiu) fuggirono a nord, e solo dopo la morte di Edvino recuperarono il trono paterno. La morte in battaglia di Etelfrido \u00e8 stata vista da Ziegler come la causa scatenante di \"una rivoluzione pressoch\u00e9 totale nelle nazioni di quella che \u00e8 oggi l'Inghilterra settentrionale\". Dopo la morte di Edvino (che aveva nuovamente riunificato Deira e Bernicia nella Northumbria) nella battaglia di Hatfield Chase (633), Eanfrith riprese temporaneamente il potere in Bernicia, e in seguito Osvaldo ridiede alla dinastia berniciana di Etelfrido il potere sia sulla Bernicia sia sulla Deira e cos\u00ec i suoi discendenti continuarono a regnarono fino alla prima met\u00e0 dell'VIII secolo."}
{"id": "447767", "revid": "3831", "url": "https://it.wikipedia.org/wiki?curid=447767", "title": "Eanfrith", "text": ""}
{"id": "447768", "revid": "289247", "url": "https://it.wikipedia.org/wiki?curid=447768", "title": "Oswald figlio di \u00c6thelfrith", "text": ""}
{"id": "447769", "revid": "25185", "url": "https://it.wikipedia.org/wiki?curid=447769", "title": "HTTrack", "text": ""}
{"id": "447770", "revid": "1123126", "url": "https://it.wikipedia.org/wiki?curid=447770", "title": "Sant'Osvaldo", "text": ""}
{"id": "447785", "revid": "7336", "url": "https://it.wikipedia.org/wiki?curid=447785", "title": "Encefalopatia Spongiforme Bovina", "text": ""}
{"id": "447791", "revid": "600229", "url": "https://it.wikipedia.org/wiki?curid=447791", "title": "Misolidio", "text": ""}
{"id": "447793", "revid": "599013", "url": "https://it.wikipedia.org/wiki?curid=447793", "title": "Dbp", "text": ""}
{"id": "447795", "revid": "1318658", "url": "https://it.wikipedia.org/wiki?curid=447795", "title": "Eolio", "text": "Eolio indica:"}
{"id": "447796", "revid": "1318658", "url": "https://it.wikipedia.org/wiki?curid=447796", "title": "Lidio", "text": ""}
{"id": "447798", "revid": "486946", "url": "https://it.wikipedia.org/wiki?curid=447798", "title": "Locrio", "text": ""}
{"id": "447804", "revid": "1318658", "url": "https://it.wikipedia.org/wiki?curid=447804", "title": "Esposizione di Parigi (1900)", "text": "LEsposizione di Parigi del 1900 (ufficialmente \"L'Exposition de Paris 1900\") si tenne a Parigi dal 14 aprile al 10 novembre e super\u00f2 la quota di 50 milioni di visitatori (solo quella di Osaka del 1970 e quella di Shangai del 2010 fecero altrettanto).\nStoria.\nPer l'occasione, furono messi in mostra i pi\u00f9 recenti ritrovati della scienza e della tecnica. Spiccano tra questi ultimi l\u2019elettricit\u00e0 e il cinematografo, messo a punto in quegli anni dai fratelli Lumi\u00e8re. \nMolti monumenti parigini furono costruiti per l'esposizione, inclusi la Gare de Lyon, la Gare d'Orsay (ora Museo d'Orsay), il Ponte Alessandro III, il Grand Palais, La Ruche e il Petit Palais.\nL'esposizione parigina vide anche il trionfo del cinematografo dei fratelli Lumi\u00e8re.\nNello stesso anno Parigi ospit\u00f2 anche i Giochi della II Olimpiade: il barone Pierre de Coubertin, fondatore del Comitato Olimpico Internazionale, dovette cedere il controllo dei Giochi a favore del Governo.\nDella manifestazione parigina sono presenti molte testimonianze nel Fondo Tito Pasqui presso la Biblioteca \"Saffi\" di Forl\u00ec: ad esempio un interessante carteggio, biglietti da visita degli espositori, ritagli di giornale, menu di pranzi o cene, ricevute di alberghi, libretti di commedie.\nDurante la fiera si tenne anche un importante torneo di scacchi che vide la partecipazione di molti dei migliori giocatori dell'epoca.\nLavori preparatori.\nTra le realizzazioni intraprese per l'esposizione spiccano i lavori per la prima linea della Metropolitana di Parigi (tuttora chiamata \"ligne 1\"), iniziati nel 1897 e finiti nel 1900, in tempo per l'Expo. In un primo momento sembr\u00f2 prevalere la soluzione della ferrovia sopraelevata, con costi minori, costruzione pi\u00f9 rapida e meno rischi per le fondamenta dei palazzi e le reti fognarie e dei servizi. Prevalsero poi ragioni estetiche: i viadotti avrebbero \"tagliato\" facciate di palazzi e monumenti e tolto luce naturale alle strade e alle case sotto i viadotti.\nLa realizzazione delle gallerie sotterranee era semplice: si sventravano le strade principali, si scavava la galleria e si richiudeva tutto. Per questo le gallerie sono quasi tutte poco profonde e il percorso delle linee (soprattutto le pi\u00f9 antiche) segue fedelmente quello delle strade."}
{"id": "447807", "revid": "122925184", "url": "https://it.wikipedia.org/wiki?curid=447807", "title": "Polling (informatica)", "text": "Polling, in informatica, indica la verifica ciclica di tutte le unit\u00e0 o periferiche di input/output da parte del sistema operativo di un personal computer tramite test dei bit di bus associati ad ogni periferica, seguita da un'eventuale interazione (scrittura o lettura).\nQuesta attivit\u00e0 impegna molto del tempo di funzionamento del processore (CPU), rallentando di conseguenza l'intero sistema.\nVantaggi e svantaggi.\nIl polling presenta pochi vantaggi e alcuni svantaggi.\nIl vantaggio principale \u00e8 quello di riuscire a gestire le periferiche sia come struttura hardware che software (cosa che non fanno le interruzioni), ma presenta degli svantaggi:\nTutti questi svantaggi vengono limitati dall'uso delle interruzioni."}
{"id": "447808", "revid": "1982", "url": "https://it.wikipedia.org/wiki?curid=447808", "title": "Colonna di Foca", "text": "La colonna di Foca, che fu eretta davanti ai rostra nel Foro Romano e dedicata o ridedicata in onore dell'imperatore romano Foca il 1\u00ba agosto 608, fu l'ultimo monumento onorario nel Foro.\nLa colonna corinzia, scanalata, si erge, alta 13,6 metri, sul suo basamento cubico di marmo bianco e sembra che sia stata originariamente costruita intorno al II secolo. Il fondamento quadrato di mattoni non era originariamente visibile, non essendo stato il livello attuale del Foro scavato fino alla pavimentazione augustea fino al XIX secolo.\nStoria della colonna.\nLa colonna \u00e8 realizzata in marmo bianco, precisamente in marmo proconnesio, assai diffuso a partire dalla fine del I secolo d.C. e soprattutto dal II d.C., sormontata da un capitello corinzio databile ad epoca traianea. Il motivo preciso per cui questa colonna fu eretta non \u00e8 chiaro, nonostante Foca avesse donato formalmente il Pantheon al papa Bonifacio IV. Sulla sommit\u00e0 della colonna fu fatta erigere da Smaragdo, l'esarca di Ravenna, una statua dorata raffigurante Foca, ma questa fu probabilmente tolta poco dopo. Nell'ottobre 610, Foca, sovrano di umili origini ed usurpatore, fu catturato, torturato, assassinato e grottescamente smembrato; a ci\u00f2 si aggiunse la \"damnatio memoriae\".\nPi\u00f9 che una dimostrazione della gratitudine verso il Papa, la statua dorata era un simbolo della supremazia su Roma, che stava cadendo sotto le pressioni dei Longobardi, e un segno di gratitudine di Smaragdo, che era indebitato con l'imperatore poich\u00e9 questi gli aveva permesso il ritorno da un lungo esilio e la carica a Ravenna.\nLa colonna fu riciclata e sosteneva originariamente una statua dedicata a Diocleziano: l'iscrizione precedente fu cancellata per dar spazio a quella presente.\nDurante gli scavi del 1813 venne alla luce un'iscrizione latina sulla base della colonna:\nEsisteva una scalinata che venne rimossa per permettere di leggere l'iscrizione di \"L. Surdunus\" sulle lastre pavimentali, che ha permesso di datare l'ultima lastricazione al 12 a.C. circa.\nLa colonna rimane \"in situ\", in una posizione isolata tra le rovine ma \u00e8 un riferimento nel Foro, ed appare spesso in vedute ed incisioni. La base non era visibile quando Giuseppe Vasi e Giovanni Battista Piranesi fecero schizzi ed incisioni della colonna a met\u00e0 del XVIII secolo."}
{"id": "447809", "revid": "287204", "url": "https://it.wikipedia.org/wiki?curid=447809", "title": "Diisobutilftalato", "text": "Il diisobutiliftalato (DIBP) \u00e8 un solvente, usato tra l'altro nel processo di riciclaggio della carta, per togliere inchiostri e coloranti.\n\u00c8 una delle sostanze soggette a restrizione menzionate nell'Allegato XIV del regolamento REACH.\n\u00c8 la sostanza al centro di una polemica nell'aprile 2006, in quanto rinvenuta da un laboratorio di analisi nei cartoni per la pizza. \nQuesto accade in quanto, contrariamente alla normativa vigente, viene utilizzato cartone riciclato per realizzare alcuni contenitori di pizza da asporto.\nLa preparazione avviene per esterificazione di isobutanolo e anidiride ftalica. La formula di struttura \u00e8 C6H4(COOCH2CH(CH3)2)2. L'indice di rifrazione \u00e8 1.488 - 1.492 (20\u00a0\u00b0C, destrogiro).\nIl DIBP \u00e8 un plastificante inodore e ha stabilit\u00e0 al calore e luce ottime. \u00c8 il plastificante pi\u00f9 economico per il nitrato di cellulosa. Il DIBP ha minore densit\u00e0 e punto di congelamento inferiore rispetto al DBP (dibutilftalato, CAS 84-74-2), che pu\u00f2 essere usato come sostituto per il DIBP.\nGli utilizzi principali sono: plastiche alla nitrocellulosa, solventi per unghie, materiali esplosivi, smaltatura ed utilizzo congiunto al metilmetacrilato."}
{"id": "447814", "revid": "767487", "url": "https://it.wikipedia.org/wiki?curid=447814", "title": "Areale", "text": "L'areale \u00e8 la superficie abitata da un \"taxon\", di solito una specie.\n\"Taxa\" che occupano areali vastissimi vengono detti \"cosmopoliti\" mentre quelle che occupano areali estremamente ridotti si dicono \"endemici\".\nAreale primario e secondario.\nL'areale, inteso in senso biogeografico, \u00e8 un'entit\u00e0 dinamica e in continua evoluzione. La prima distinzione da fare \u00e8 tra areale \"primario\" e \"secondario\".\nAreale primario \u00e8 quello che storicamente \u00e8 occupato dalla specie, l'area in cui la specie si \u00e8 evoluta e a cui, di solito, \u00e8 meglio adattata; areale secondario \u00e8 quello in cui la specie, spontaneamente o grazie all'intervento umano, si \u00e8 diffusa successivamente.\nEsempio \u00e8 il caso dell'airone guardabuoi, che ha il suo areale primario in Asia, Africa ed Europa meridionale, ma che si \u00e8 diffuso a partire dagli anni trenta del secolo scorso in quasi tutto il continente americano, o il caso del passero che, grazie all'introduzione da parte dell'uomo, si \u00e8 diffuso in America del Nord, arrivando a formare razze locali. Un caso estremo \u00e8 quello del muflone, che si \u00e8 estinto nel suo areale primario mediorientale e ha mantenuto popolazioni libere solo in Sardegna e Corsica, parti del suo areale secondario dove fu introdotto dai Romani.\nTipologia dell'areale.\nUn areale pu\u00f2 essere \"continuo\" o \"discontinuo\": continuo \u00e8 quello che occupa un'area vasta e ininterrotta (naturalmente occupata solo negli ambienti adatti), in cui si suppone esistano scambi continui di materiale riproduttivo, come ad esempio nel caso del cuculo, mentre discontinuo \u00e8 quell'areale costituito da piccole aree separate da vaste zone non popolate (un classico esempio, molto citato, \u00e8 quello della pernice bianca diffusa in Islanda, Russia settentrionale, Scozia, Alpi e Pirenei).\nUn areale costituito da piccole aree molto numerose e disperse prende il nome di \"frammentato\".\nUn areale pu\u00f2 variare tantissimo in estensione, da alcune specie (soprattutto commensali dell'uomo) con distribuzione cosmopolita ad altre con areale ridotto a una valle, una vetta, un bosco o perfino una pozza (come il \"Cyprinodon diabolis\").\nAreale relitto.\nSi parla di areale relitto quando l'areale attuale occupa solo una parte limitata dell'estensione che aveva in epoca passata. Un esempio \u00e8 quello della gi\u00e0 citata pernice bianca, che all'epoca delle glaciazioni pleistoceniche era diffusa in gran parte d'Europa mentre attualmente si ritrova solo in alcune zone che hanno mantenuto caratteristiche ambientali adatte a questa specie.\n\"Taxa\" di livello pi\u00f9 elevato possono avere distribuzione relitta a livello mondiale, ad esempio gli anfibi urodeli della famiglia Plethodontidae sono presenti in buona parte delle Americhe (areale principale) e hanno popolazioni relitte in Sardegna, Italia centrosettentrionale e Corea.\nAreale gondwaniano.\nAlcuni \"taxa\" sono limitati ai continenti e alle isole australi come il phylum degli Onychophora, diffuso in America Meridionale, Africa meridionale, India, Indonesia, Australia e Nuova Zelanda, il genere di Fagaceae \"Nothofagus\" o faggi australi, diffusi con varie specie in Sudamerica, Australia e Nuova Zelanda o i pesci Galaxiidae, presenti sulle coste e nei fiumi dell'emisfero sud.\nQuesto tipo di distribuzione \u00e8 detta \"gondwaniana\" dal nome del supercontinente australe Gondwana (comprendente le attuali Africa, Antartide, India, Oceania, Madagascar e America meridionale), ove si crede che abbiano avuto origine questi gruppi durante l'era Mesozoica."}
{"id": "447817", "revid": "1543377", "url": "https://it.wikipedia.org/wiki?curid=447817", "title": "Archeologia paleocristiana", "text": "L'archeologia paleocristiana \u00e8 lo studio del Cristianesimo dei primi secoli attraverso il recupero, la documentazione e l'analisi delle tracce materiali (architetture, manufatti, resti biologici e umani) che si sono conservate. \nI reperti archeologici sono utilizzati per gli studi riguardanti la storicit\u00e0 di Ges\u00f9 e l'origine del cristianesimo.\nReperti sul cristianesimo primitivo.\nIl graffito di Alexamenos.\nUn graffito che si trova nel museo palatino a Roma mostra un uomo davanti ad una figura umana con la testa di animale crocifissa, al di sotto si trova un'iscrizione greca:\nLa datazione \u00e8 incerta, dal I secolo al III secolo, l'immagine sembra essere una ironia su un soldato romano cristiano, ma la sua identificazione \u00e8 incerta e comunque si tratta al pi\u00f9 di una testimonianza della presenza di cristiani a Roma.\nSarcofagi paleocristiani.\nLa produzione dei sarcofagi romani con decorazione scolpita si sviluppa dagli inizi del II secolo in seguito al progressivo abbandono del rito dell'incinerazione a favore di quello dell'inumazione. \nIn sarcofagi risalenti alla seconda met\u00e0 del III secolo si ritrovano illustrazioni di scene bibliche.\nCatacombe cristiane.\nLe prime catacombe cristiane nell'antica Roma risalgono alla fine del II secolo, precedentemente i cristiani venivano sepolti insieme con i pagani; quando la comunit\u00e0 divenne pi\u00f9 numerosa, fu necessario creare cimiteri collettivi. Inizialmente furono utilizzate solo come luogo di sepoltura e per il culto dei martiri ivi sepolti.\nNel III secolo a Roma si contavano venticinque cimiteri che prendevano il nome dai papi che vi erano sepolti.\nIn Campania troviamo il Complesso Basilicale di Cimitile caratterizzato dal concentramento in un'area di circa 9000 m\u00b2 di ben sette edifici di culto, di et\u00e0 paleocristiana e medioevale, dedicati ai santi Felice, Calionio, Stefano, Tommaso e Giovanni, ai Ss. Martiri e alla Madonna degli Angeli. Nucleo originario del complesso \u00e8 la tomba di San Felice prete che fu sepolto, alla fine del III secolo, nella necropoli a nord di Nola. Il culto per il santo e la necessit\u00e0 di spazi da destinare alla sepoltura determinarono una forte attivit\u00e0 nell'area, ma fu con l'arrivo di Ponzio Meropio Paolino, vescovo di Nola dal 409 al 431, che sorse il grandioso complesso."}
{"id": "447818", "revid": "123392138", "url": "https://it.wikipedia.org/wiki?curid=447818", "title": "Deposito", "text": "Deposito \u00e8 un termine che indica un luogo in cui \u00e8 possibile \"raccogliere\", o \"immagazzinare\" diversi oggetti, e pu\u00f2 assumere diversi significati a seconda del contesto:"}
{"id": "447819", "revid": "466539", "url": "https://it.wikipedia.org/wiki?curid=447819", "title": "Jeffreys Bay", "text": "Jeffreys Bay (in afrikaans \"Jeffreysbaai\") \u00e8 una citt\u00e0 del Sudafrica nella Provincia del Capo Orientale. Si trova sulla superstrada N2, a circa un'ora da Port Elizabeth.\nStoria.\nLa baia da cui la citt\u00e0 prende il nome \u00e8 una delle prime cinque destinazioni al mondo preferite dagli amanti del surf; vi si tiene annualmente il Billabong Pro WCT. \"Boneyards\", \"Supertubes\", \"Impossibles\", \"Tubes\", \"Point\" e \"Kitchen Windows\" sono i nomi di alcuni dei punti della baia pi\u00f9 rinomati per il surf.\nL'importanza turistica di Jeffreys, legata principalmente al surf, sta velocemente trasformando questa cittadina, che fino a non molti anni fa era una tranquilla comunit\u00e0 di pescatori. La popolazione di Jeffreys \u00e8 oggi di origine molto varia. Nella cittadina si trova anche una delle principali sedi sudafricane dell'organizzazione YWAM (Youth With A Mission)."}
{"id": "447823", "revid": "1982", "url": "https://it.wikipedia.org/wiki?curid=447823", "title": "Deposito (locale)", "text": ""}
{"id": "447827", "revid": "14002", "url": "https://it.wikipedia.org/wiki?curid=447827", "title": "Archeologia cristiana", "text": ""}
{"id": "447830", "revid": "36426", "url": "https://it.wikipedia.org/wiki?curid=447830", "title": "Comportamento sessuale umano", "text": ""}
{"id": "447832", "revid": "1452073", "url": "https://it.wikipedia.org/wiki?curid=447832", "title": "San Francisco (disambigua)", "text": "San Francisco (\"San Francesco\", tradotto dallo spagnolo) pu\u00f2 riferirsi a:"}
{"id": "447833", "revid": "1632387", "url": "https://it.wikipedia.org/wiki?curid=447833", "title": "Tarallo", "text": "Il tarallo o tarallino \u00e8 un prodotto da forno tipico dell'Italia meridionale. Ha origini antiche: ritrovamenti di resti carbonizzati sono stati rinvenuti ad Oria (BR) negli anni '70 presso il santuario di Monte Papalucio.\nUna variante particolare si ha in Toscana con i biscotti salati all'anice, che hanno un impasto simile ma a forma di 8 pi\u00f9 grande ed una cottura diversa e peculiare.\nCaratteristiche.\nIl prodotto assume numerose varianti dettate dalla zona di produzione. Principalmente si tratta di un anello di pasta non lievitata cotto in forno. L'impasto base \u00e8 composto di farina, acqua o vino bianco, olio e sale a cui vengono talora aggiunta degli ingredienti per insaporirlo, come ad esempio i semi di finocchio.\nRiconoscimenti.\nI taralli e loro varianti sono riconosciuti prodotti agroalimentari tradizionali italiani dalle seguenti regioni:"}
{"id": "447834", "revid": "35565", "url": "https://it.wikipedia.org/wiki?curid=447834", "title": "Taralli", "text": ""}
{"id": "447836", "revid": "33689", "url": "https://it.wikipedia.org/wiki?curid=447836", "title": "Hugo Southwell", "text": "Ha indossato la maglia della Nazionale scozzese per la prima volta il 4 giugno 2004 contro Samoa (38-3 per gli scozzesi)."}
{"id": "447838", "revid": "35565", "url": "https://it.wikipedia.org/wiki?curid=447838", "title": "Tarallino", "text": ""}
{"id": "447839", "revid": "1610933", "url": "https://it.wikipedia.org/wiki?curid=447839", "title": "Cane procione", "text": ""}
{"id": "447844", "revid": "599013", "url": "https://it.wikipedia.org/wiki?curid=447844", "title": "Chris Webber", "text": "Alto 208\u00a0cm per circa 111\u00a0kg di peso, giocava come ala grande. Nel 2021 \u00e8 stato inserito fra i membri del Naismith Memorial Basketball Hall of Fame.\nCarriera.\nCollege.\nChris Webber si iscrive al college a Michigan, dove va a formare insieme a Jalen Rose, Juwan Howard, Jimmy King e Ray Jackson i \"Fab Five\". I \"Fab Five\" portano Michigan in finale NCAA per due volte, nel 1992 e nel 1993. Nella finale del 1993 contro North Carolina Webber ha la palla in mano con la sua squadra sotto di 2 punti; chiama time-out, non sapendo di non averne pi\u00f9 a disposizione; ci\u00f2 comporta un fallo tecnico che regala definitivamente la partita agli avversari. Nel 1993 Webber si dichiara eleggibile per il draft NBA.\nNBA.\nL'approdo ai Warriors.\nWebber viene scelto come prima chiamata assoluta dagli Orlando Magic, che immediatamente lo scambiano ai Golden State Warriors in cambio di Anfernee Hardaway. Nella sua prima stagione Webber vince il premio di NBA Rookie of the Year ed \u00e8 fondamentale per portare i Warriors ai play-off, dove per\u00f2 vengono eliminati in sole tre partite dai Phoenix Suns. Il rapporto con il coach di Golden State Don Nelson si deteriora subito, e alla fine della sua prima stagione Webber chiede di essere scambiato. Nel novembre 1994 viene ceduto ai Washington Wizards (allora Washington Bullets) in cambio di Tom Gugliotta e alcune scelte dei draft futuri.\nLe stagioni a Washington.\nA Washington, Webber trova una squadra molto pi\u00f9 debole di quella di Golden State, nonostante ritrovi come suo compagno di squadra l'ex Michigan Juwan Howard. A tutto ci\u00f2 contribuiscono anche una serie di infortuni che, nella stagione 1995-96, costringono Webber a giocare soltanto 15 partite (sulle 82 totali). I Bullets raggiungono i play-off soltanto nella stagione 1996-97, dove vengono eliminati dai Chicago Bulls in tre partite. Dati gli scarsi risultati conseguiti a Washington, nel maggio 1998 la dirigenza lo scambia ai Sacramento Kings in cambio di Mitch Richmond e Otis Thorpe.\nGli anni di Sacramento.\nIn poco tempo ai Kings si forma un gruppo estremamente coeso e di enorme talento, formato dallo stesso Webber, da Vlade Divac, Predrag Stojakovi\u0107, Mike Bibby, Corliss Williamson e Bobby Jackson. Gi\u00e0 nella stagione 1998-99 arrivano i play-off, anche se i Kings vengono eliminati dagli Utah Jazz. La squadra \u00e8 per\u00f2 giovane e con ottime prospettive per il futuro. L'anno dopo al primo turno dei play-off i Kings incontrano i Los Angeles Lakers di Shaquille O'Neal e Kobe Bryant. I Kings perdono ancora e anche questa volta in 5 partite. Si gettano per\u00f2 le basi di quella che sar\u00e0 una fortissima rivalit\u00e0 tra i Kings e i Lakers. All'interno di questo contesto Webber \u00e8 uno dei leader carismatici del gruppo per le sue indubbie qualit\u00e0 tecniche e per il carisma che lo contraddistingue.\nNei play-off del 2001 i Kings eliminano i Suns in 4 partite, ma poi devono arrendersi in sole 4 partite ai rivali dei Lakers. L'anno dopo \u00e8 l'anno della maturit\u00e0 per i Kings, la squadra si trova a memoria sul campo e gli assist di Webber e Divac dal post alto trovano alla perfezione la squadra. Dopo aver eliminato gli Utah Jazz in 4 partite e i Dallas Mavericks in 5 i Kings si trovano nella finale della Western Conference contro gli ormai storici rivali dei Lakers. Guidati da un grande Bibby e da un grande Webber i Kings si portano avanti per 2-1 e per 3-2. I Lakers vincono gara 4 con un tiro allo scadere di Robert Horry che riporta in vita la serie che sul 3-1 Kings si sarebbe virtualmente chiusa. Gara-7 si gioca alla ARCO Arena di Sacramento. Spinti dal pubblico i Kings impattano la partita e la portano al supplementare dove per\u00f2 sono costretti alla resa.\nL'infortunio e la cessione.\nI Kings tornano ai play-off l'anno dopo sapendo di essere una delle formazioni pi\u00f9 forti della Western Conference. I Kings al primo turno battono abbastanza agevolmente i Jazz e nel secondo turno si trovano di fronte i Mavericks. Un grave infortunio accorso al ginocchio di Webber che lo tiene fuori per il resto della serie causa in parte la sconfitta dei Kings in 7 gare. L'infortunio \u00e8 per\u00f2 pi\u00f9 grave del previsto e costringe Webber a giocare solo 23 partite nella stagione 2003-04. Webber torna, ma ha perso buona parte della mobilit\u00e0 e dell'elevazione che ne avevano fatto uno dei giocatori pi\u00f9 spettacolari ed incisivi dell'NBA. Nei play-off 2004, i Kings affrontano in Semifinale di Conference i Minnesota Timberwolves ma, nonostante una sua coraggiosa partita contro l'Mvp della Lega Kevin Garnett, la sua squadra perde dopo una rocambolesca gara-7. Causa la cessione di altri giocatori (tra cui il veterano Vlade Divac, che firma per i Lakers) e gli scarsi risultati ottenuti, a Sacramento ci si accorge che \u00e8 ormai finito un ciclo.\nNel febbraio 2005 Webber viene ceduto ai Philadelphia 76ers, con Michael Bradley e Matt Barnes, in cambio di Kenny Thomas, Brian Skinner e Corliss Williamson.\nPhiladelphia, Detroit e il ritiro coi Warriors.\nA Filadelfia Webber trova una squadra totalmente nelle mani di Allen Iverson. Con la sua classe intatta ma i suoi mezzi fisici non pi\u00f9 eccellenti come un tempo Webber si adatta ad essere la \"spalla\" di Iverson, continuando a garantire un buon apporto di rimbalzi e punti. Dopo aver raggiunto i play-off nella stagione 2004-05 ed aver perso al primo turno contro i Detroit Pistons, i 76ers sono rimasti fuori dalla post-season l'anno dopo. A met\u00e0 della stagione 2006-07, dopo la cessione di Iverson ai Denver Nuggets, nel programma di rinnovamento dei roster, Webber viene svincolato dai 76ers e approda ai Pistons. Chris aveva sempre dichiarato di voler un giorno giocare per la squadra della sua citt\u00e0, Detroit. Nonostante non sia pi\u00f9 il giocatore che era prima dell'infortunio, Webber d\u00e0 un buon contributo, giocando prevalentemente come centro (42 partenze in quintetto su 43 partite giocate). Con i Pistons arriva fino alla finale della Eastern Conference, persa contro i Cleveland Cavaliers di LeBron James.\nFree-agent dall'inizio della stagione 2007-08 (che lo vede anche rifiutare importanti offerte per giocare in Europa), nel gennaio 2008 Chris torna alla squadra con la quale aveva iniziato la propria carriera, i Golden State Warriors, in cui ritrova quel Don Nelson con cui era spesso in litigio. Chris firma un contratto al minimo salariale fino al termine della stagione. Dopo solo nove partite giocate (di cui otto partendo in quintetto), il 26 marzo 2008 l'atleta annuncia ufficialmente il proprio ritiro.\nStatistiche.\n\"Dati aggiornati al 22 aprile 2020\""}
{"id": "447845", "revid": "1522738", "url": "https://it.wikipedia.org/wiki?curid=447845", "title": "Piccola Intesa", "text": "Piccola Intesa fu un sistema di alleanze tra la Cecoslovacchia, il Regno di Romania e il Regno dei Serbi, Croati e Sloveni nel periodo interbellico, che ebbe come scopo principale la difesa dall'irredentismo ungherese.\nStoria.\nL'Intesa trasse le sue origini da un'alleanza (stretta il 14 agosto 1920) tra la Cecoslovacchia e il Regno dei serbi, croati e sloveni, cui si aggiunse l'anno successivo la Romania (trattato di alleanza con la Cecoslovacchia, 23 aprile 1921, e con il regno dei serbi, croati e sloveni, 7 giugno 1921).\nL'alleanza sembr\u00f2 stringersi ulteriormente, (patto di organizzazione, 1933), con la creazione di organi di consultazione permanenti, ma inizi\u00f2 a decadere a partire dal 1936 con il progressivo avvicinamento della Iugoslavia e della Romania alla Germania nazista. Nel 1937 i tre paesi celebrarono l'alleanza con un'emissione congiunta di francobolli., tuttavia con gli accordo di Monaco del 1938, che segnarono l'inizio dello smembramento della Cecoslovacchia e svelarono l'inconsistenza della garanzia francese, il patt\u00f2 cesso di esistere.\nLe ragioni politiche.\nDal punto di vista della politica estera tutti e tre gli stati firmatari ebbero il sostegno esterno della Francia, per la quale la Piccola Intesa costituiva un baluardo essenziale per il mantenimento del nuovo \"status quo\" dell'area danubiana. Anche la Polonia, ricostituita in seguito alla prima guerra mondiale, vedeva nell'alleanza una garanzia di buon vicinato e di neutralizzazione degli ex Imperi centrali.\nLa Piccola Intesa si rivolgeva soprattutto contro l'Ungheria, che in seguito alla prima guerra mondiale aveva dovuto cedere gran parte dei propri territori ai nuovi stati confinanti e che pertanto mirava alla revisione del trattato di pace del Trianon. In secondo luogo la Piccola Intesa mirava ad impedire la restaurazione asburgica nell'Europa danubiana. Il patto, puntando all'isolamento diplomatico e al contenimento politico del vicino ungherese, intendeva prevenirne appunto le istanze revisionistiche."}
{"id": "447847", "revid": "36426", "url": "https://it.wikipedia.org/wiki?curid=447847", "title": "Chiesa di San Firenze", "text": ""}
{"id": "447848", "revid": "124961545", "url": "https://it.wikipedia.org/wiki?curid=447848", "title": "Massimo Silva", "text": "Carriera.\nGiocatore.\nCresciuto nelle giovanili dell'Inter, senza approdare in prima squadra, nel novembre 1972 si trasferisce all' che sta disputando il primo campionato di Serie B della sua storia. Nelle Marche Silva \u00e8 titolare e nella stagione 1973-1974 con 10 reti all'attivo contribuisce alla prima storica promozione dei bianconeri in Serie A. Disputa con l'Ascoli anche i due successivi campionati di Serie A, in entrambi i casi risultando con 5 reti all'attivo il capocannoniere della squadra (nella seconda occasione in coabitazione con Flaviano Zandoli), realizzando fra l'altro tre reti all'Inter, contribuendo alla salvezza nella stagione 1974-1975, ma non riuscendo a evitare la retrocessione in quella successiva.\nNell'estate 1976 viene acquistato dal Milan, totalizzando 20 presenze e 4 reti in campionato, in una stagione negativa per i rossoneri che rischiano la retrocessione. Realizza la rete con cui il Milan pareggia nel finale il Derby della Madonnina del 28 novembre 1976 e apre le marcature nella vittoria interna sul della penultima giornata, decisiva per la salvezza. Con 6 presenze e 1 rete all'attivo contribuisce al successo finale in Coppa Italia 1976-1977, pur senza disputare la finale.\nA fine stagione scende in serie B per indossare la maglia del . Silva risulter\u00e0 fra i maggiori protagonisti di due fra le migliori stagioni disputate dai brianzoli, realizzando 15 reti in ognuna delle due annate, e giungendo a sfiorare la promozione al termine della stagione 1978-1979, quando il Monza venne sconfitto allo spareggio dal Pescara. In quell'anno , tuttavia, sbagli\u00f2 il rigore decisivo in una partita contro il Lecce (gi\u00e0 salvo), che avrebbe ristabilito la parit\u00e0 e sancito la matematica promozione in serie A per il Monza.\nQuesto fatto, assieme al suo successivo trasferimento al Pescara (che aveva appena battuto i brianzoli nello spareggio per la massima serie), contribu\u00ec all'odio provato verso di lui da parte della tifoseria monzese.\nNel 1979 passa al Pescara, ma nel campionato di Serie A 1979-1980 realizza due sole reti in 25 incontri e gli abruzzesi chiudono la stagione all'ultimo posto con retrocessione. Nella stagione successiva va a segno in 14 occasioni, tuttavia non sufficienti a portare i biancoazzurri alla promozione. Dopo un'altra annata a Pescara, nel 1982 passa alla Sambenedettese, con cui disputa l'ultimo campionato cadetto della sua carriera di calciatore.\nProsegue la carriera in Serie C1 disputando una stagione col Messina e due col Monopoli, prima di chiudere l'attivit\u00e0 agonistica.\nIn carriera ha collezionato complessivamente 95 presenze e 16 reti in Serie A e 213 presenze e 59 reti in Serie B.\nAllenatore.\nTerminata la carriera da calciatore, consegu\u00ec il patentino di prima categoria da allenatore a Coverciano; cominci\u00f2 praticamente con squadre \"rionali\" (Comunanza, Martinsicuro, Grottazzolina), poi Maurizio Mosca, presidente negli anni 1990 della Maceratese, lo assunse portando la squadra dall'Eccellenza alla Serie C2.\nViene chiamato alla guida della per terminare il campionato 1994-1995 di Serie D, in sostituzione di Leonardo Acori. La mancata promozione in Serie C2 \u00e8 mitigata dalla notizia del ripescaggio, e Massimo Silva viene confermato. Al via della stagione 1995-1996 in Serie C2, la comportano l'esonero alla vigilia della sfida in trasferta contro il Livorno (poi vinto dalla per 3-2 con Luciano Spinosi in panchina).\nNella stagione 2000-2001 ha portato alla vittoria del girone C della Serie C2 il Taranto; l'anno seguente \u00e8 approdato al Sant'Anastasia.\nDopo alcuni anni nelle serie minori, nella stagione 2004-2005 in Serie B arriva sulla panchina dell' del presidente Roberto Benigni. In quella stagione, in collaborazione con Marco Giampaolo (tecnico emergente non in possesso del patentino di prima categoria) conduce l'Ascoli prima ai play-off e poi, grazie anche a cattive gestioni societarie di alcune squadre (Torino, Perugia e Genoa) con una migliore classifica ma costrette alla retrocessione per fallimento o illecito sportivo, al ripescaggio in Serie A.\nNella stagione 2005-2006, l'Ascoli guadagna sul campo la salvezza con due giornate di anticipo chiudendo il campionato a quota 43 punti.\nNella stagione 2007-2008 subentra a Franco Giugno (esonerato dopo otto giornate) come allenatore del in Serie D, dove otterr\u00e0, nella stagione 2008-2009, la promozione in Lega Pro Seconda Divisione e, nel 2009-2010, la qualificazione ai play-off per la promozione in Lega Pro Prima Divisione, classificandosi quarto nella stagione regolare e venendo eliminato nella semifinale play-off dalla Cisco Roma dopo un doppio 0-0 (0-0 al \"Franco Fanuzzi\" e 0-0 al \"Flaminio\").\nDal 6 dicembre 2010, quando \u00e8 subentrato ad Antonio Toma, al 26 gennaio 2011, ha allenato, per poco pi\u00f9 di un mese, in Serie D il Virtus Casarano, venedo esonerato dopo la sconfitta per 3-1 contro il Gaeta; il 2 novembre 2011 viene chiamato a sostituire l'esonerato Fabrizio Castori sulla panchina dell', in Serie B, ultimo in classifica con \u22121 in classifica per i punti di penalizzazione. Ottiene una sconfitta in casa all'esordio col Cittadella, seguita da tre vittorie consecutive, per poi ottenere l'abbandono dell'ultimo posto con la vittoria per 2-1 contro il Gubbio. Riesce a salvare la squadra, partita con 7 punti di penalizzazione, all'ultima giornata.\nConfermato sulla panchina dell'Ascoli per la stagione seguente, iniziata con una sconfitta per 2-0 a Varese, viene poi esonerato il 20 marzo 2013 dopo la pesante sconfitta in casa per 0-3 contro la , con la squadra in zona play-out. Il 14 aprile, dopo la negativa esperienza del suo successore Rosario Pergolizzi, viene richiamato alla guida dell' terminando la stagione con la retrocessione in Lega Pro.\nIl 25 agosto 2014 diventa il nuovo allenatore del . Il 4 novembre successivo, all'indomani della sconfitta contro la Lucchese, viene esonerato dalla societ\u00e0 toscana. Gli subentra Pasquale Padalino. Il 15 marzo 2015 torna sulla panchina della squadra maremmana dove resta fino a fine stagione.\nDal 1\u00ba febbraio 2017 \u00e8 il nuovo allenatore del Campobasso in Serie D in sostituzione del dimissionario Raffaele Novelli. Dopo aver salvato la compagine molisana con un 13\u00ba posto finale, a fine campionato lascia la squadra.\nNella stagione 2018-2019 allena l', formazione molisana neopromossa in Serie D ma a fine campionato la squadra retrocede in Eccellenza.\nRimane svincolato fino al 28 gennaio 2020, quando \u00e8 chiamato a sostituire Marco Amelia sulla panchina del club abruzzese della in Serie D. Non viene confermato per la stagione 2020- 21, per\u00f2 viene richiamato per la seconda volta sulla panchina biancorossa il 6 settembre al posto di Agovino. Esperienza che si conclude con l'esonero a stagione in corso a dicembre 2020.\nStatistiche da allenatore.\n\"Statistiche aggiornate al 09 gennaio 2022\""}
{"id": "447849", "revid": "228587", "url": "https://it.wikipedia.org/wiki?curid=447849", "title": "WINS", "text": "WINS \u00e8 l'acronimo di Windows Internet Naming Service ed \u00e8 un'implementazione Microsoft del NBNS NetBIOS Name Server su Windows, un servizio di name server per NetBIOS.\nDescrizione.\nIn sostanza WINS \u00e8 per i nomi NetBIOS quello che il DNS \u00e8 per i nomi di dominio - un mapping centrale di hostname risolti come indirizzi locali.\nCos\u00ec come il DNS, anche WINS \u00e8 diviso in due parti: un \"Server Service\" che gestisce il \"Jet Database\", la replicazione server-to-server, le richieste di servizi (query e registrazione, rinnovi, deregistrazioni e conflitti); un client TCP/IP che gestisce la registrazione da parte di client, il rinnovo dei nomi e si incarica dell'esecuzione delle query.\nDiversamente dal DNS, i \"mapping\" sono aggiornati dinamicamente (per esempio al boot della workstation), in modo che, quando un client necessita di contattare un altro computer sulla rete, pu\u00f2 mantenere il proprio indirizzo IP (ottenuto via DHCP), tralasciando la funzionalit\u00e0 di WINS che fornisce un modo di mantenere i nomi dei client unici sulla rete."}
{"id": "447850", "revid": "47767", "url": "https://it.wikipedia.org/wiki?curid=447850", "title": "Chiesa di San Biagio", "text": ""}
{"id": "447853", "revid": "1494169", "url": "https://it.wikipedia.org/wiki?curid=447853", "title": "Tafelberg", "text": ""}
{"id": "447854", "revid": "439868", "url": "https://it.wikipedia.org/wiki?curid=447854", "title": "Palazzo Arcivescovile", "text": ""}
{"id": "447856", "revid": "729019", "url": "https://it.wikipedia.org/wiki?curid=447856", "title": "Nazionali europee di calcio", "text": "Le Nazionali di calcio europee sono le formazioni calcistiche poste sotto l'egida dell'UEFA.\nCompetizioni.\nLe Nazionali europee partecipano alle qualificazioni per il campionato continentale (la cui vittoria garantiva \u2014 sino al 2017 \u2014 la presenza nella FIFA Confederations Cup) e mondiale, venendo ripartite in gruppi sulla base del proprio ranking.\nA partire dal 2018, le squadre prendono inoltre parte alla UEFA Nations League.\nNazionali affiliate all'UEFA.\nAl 2019, sono 55 le squadre nazionali che risultano affiliate all'UEFA. Il numero non rispecchia fedelmente la realt\u00e0 continentale dell'Europa, in quanto non esiste \u2014 per esempio \u2014 una rappresentativa del Regno Unito: sono invece presenti quattro nazionali, ognuna a s\u00e9 stante (in rappresentanza di Scozia, Inghilterra, Galles e Irlanda del Nord). Citt\u00e0 del Vaticano e Monaco non hanno una propria rappresentativa."}
{"id": "447859", "revid": "287204", "url": "https://it.wikipedia.org/wiki?curid=447859", "title": "Maglia", "text": "Sport.\nNel ciclismo, la maglia \u00e8 usata come simbolo distintivo del campione in carica.\nIn tutti i campionati del mondo organizzati dall'Unione Ciclistica Internazionale il vincitore in ciascuna disciplina indossa la maglia iridata; inoltre in tutti i campionati nazionali il vincitore indossa la maglia con i colori nazionali.\nNei tre Grandi Giri, ma in generale in tutte le corse a tappe, hanno particolare importanza le maglie assegnate ai \"leader\" delle varie classifiche. Vengono messe in palio maglie di colore differente, variabili da competizione a competizione, per la classifica generale e per le classifiche accessorie. Nei Grandi Giri si assegnano o si sono assegnate nel passato, tra le altre:"}
{"id": "447860", "revid": "767487", "url": "https://it.wikipedia.org/wiki?curid=447860", "title": "Palazzo Arcivescovile (Firenze)", "text": "Il palazzo Arcivescovile a Firenze si trova in piazza San Giovanni, davanti all'abside del Battistero di San Giovanni. \nProfilo storico-artistico.\nOrigini.\nUn edificio vescovile a Firenze esiste in questo sito almeno dall'VIII secolo, quando la \"Domus Sancti Johannis\" si ergeva davanti al Battistero molto vicino alla cosiddetta \"Porta del Vescovo\", che si apriva nelle mura altomedievali all'altezza dell'angolo tra via dei Cerretani ed il Borgo San Lorenzo, al termine di quello che era il cardo della citt\u00e0 romana. Un primo ingrandimento fu probabilmente attuato nel XII secolo, quando l'allargamento della cerchia di mura mise a disposizioni alcuni terreni nella zona, assumendo un'articolazione che fu peculiare del palazzo fino all'Ottocento.\nLa residenza vescovile (\"arcivescovile\" solo dal 1419) era costituita da due edifici principali, separati dal prolungamento di via Roma (all'epoca via dell'Arcivescovado), collegate, solo a partire dalla seconda met\u00e0 del XV secolo, da un passaggio sospeso. La parte pi\u00f9 antica, secondo alcuni documenti, era quella a ridosso del Battistero (non esisteva Piazza San Giovanni, occupata appunto da questo edificio), mentre il \"Palazzo Nuovo\", della prima met\u00e0 del XII secolo con aggiunte successive, si trovava grosso modo sul sito del palazzo attuale ed inglobava gi\u00e0 l'antica chiesa di San Salvatore al Vescovo (ristrutturata nel 1221, forse da Arnolfo di Cambio). \nRistrutturazione cinquecentesca.\nL'antica sede arcivescovile, soprattutto la parte pi\u00f9 vicina la battistero, and\u00f2 distrutta da un disastroso incendio nel 1533, e l'arcivescovo Andrea Buondelmonti pot\u00e9 solo fare alcuni primi interventi usando il suo denaro. La ricostruzione vera e propria avvenne su iniziativa di Alessandro di Ottaviano de' Medici (Papa Leone XI per meno di un mese nel 1605), che incaric\u00f2 l'architetto Giovanni Antonio Dosio tra il 1573 ed il 1584. Nel 1583 l'arcivescovo (divenuto nel frattempo cardinale) fece apporre il proprio stemma personale (l'inconfondibile stemma dei Medici con gli attributi ecclesiastici) sullo spigolo nord del Palazzo all'angolo con via de' Cerretani, che venne scolpito da Alessandro di Giovanni da Settignano. \nFu durante questi lavori che i due corpi di fabbrica vennero unificati in un complesso unitario e la facciata venne definita, con due file di finestre rettangolari incorniciate (con e senza cimasa) ai piani secondari e una fila di finestre timpanate su una cornice marcapiano al piano nobile. Nel tipico stile fiorentino le decorazioni sono in pietra ed \"emergono\" dall'intonaco chiaro. La facciata su via de' Cerretani, sebbene prevista, non venne mai realizzata, inoltre il lato opposto mantenne un aspetto asimmetrico, con la parte verso la piazza pi\u00f9 alta e maestosa a fronte del retro pi\u00f9 basso e spoglio. Esisteva un cortile centrale, forse realizzato dal Dosio, forse quando vi lavor\u00f2 l'architetto Bernardino Ciurini, tra il 1736 e il 1738 su incarico dell'arcivescovo Giuseppe Maria Martelli.\nSei e Settecento.\nNel tempo si ebbero lavori di manutenzione e abbellimento da parte di vari arcivescovi, tra i quali nel 1615-20 venne ristrutturata la \"Sala di Udienza\", gi\u00e0 sede del Tribunale ecclesiastico, e decorata dagli affreschi di Nicodemo Ferrucci, dei quali rimane una serie dei primi sedici arcivescovi dipinti a busto sui pennacchi delle volte a crociera. Nel 1677 fu aperto sul retro un grande portale per far passare le carrozze, ancora visibile accanto alla chiesa di San Salvatore.\nLo sventramento ottocentesco.\nIl complesso arcivescovile fu completamente ristrutturato fra il 1893 ed il 1895 da Felice Franciolini, quando venne demolito il vecchio episcopio a ridosso del Battistero e fu ricostruita arretrando alquanto la facciata cinquecentesca. Scomparve cos\u00ec via dell'Arcivescovado e venne ampliata piazza San Giovanni. Al termine dei lavori, nel settembre 1895, anche lo stemma dell'arcivescovo Agostino Bausa, disegnato da Vincenzo Rosignoli, fu collocato sulla facciata, allo spigolo meridionale del Palazzo. \nOggi il palazzo appare nelle forme data dal Dosio, ma la sua concezione urbanistica \u00e8 ormai completamente snaturata dalla scomparsa di via dell'Arcivescovado; l'unificazione delle facciate su via dei Cerretani e su un tratto di piazza dell'Olio risale all'intervento ottocentesco. Al pian terreno si allineano una file di esercizi commerciali nelle aperture per \"botteghe\" gi\u00e0 previste dal Dosio. \nAll'interno esiste un cortile rettangolare con arcate a tutto sesto su colonne doriche e pilastri su tre lati; sui lati corti si trovano due serliane; superiormente vi si apre un loggiato con colline ioniche. Lo scalone \u00e8 settecentesco e venne progettato da Bernardo Ciurini"}
{"id": "447862", "revid": "701660", "url": "https://it.wikipedia.org/wiki?curid=447862", "title": "Archeologia biblica", "text": "Larcheologia biblica, o archeologia siro-palestinese, \u00e8 una branca dell'archeologia tradizionale, che si occupa dello studio dei reperti provenienti dalle scoperte archeologiche legate, direttamente o indirettamente alla Bibbia.\nQuesta scienza dell'antichit\u00e0 mira alla ricostruzione delle civilt\u00e0, dei luoghi, dell'ambiente storico e dei costumi del Medio Oriente, riconducibili alla storia d'Israele, l'antico popolo dell'alleanza con Dio.\nUna branca dell'archeologia biblica \u00e8 la Palestinologia.\nOrigini.\nAll'inizio del XIX secolo inizi\u00f2 una nuova era nello studio del mondo antico. Cominciarono le prime esplorazioni serie nei luoghi dove erano fiorite le civilt\u00e0 in tempi anteriori alla Grecia classica: in Assiria, Babilonia ed Egitto. All'inizio formavano oggetto di studio quelle stesse culture; ma quando si lessero le iscrizioni che nominavano dei re conosciuti dall'Antico Testamento, sorse un nuovo interesse e gli studi attirarono un pubblico molto pi\u00f9 ampio.\nMetodi dell'Archeologia biblica.\nLa necessit\u00e0 di metodi precisi negli scavi archeologici s'impose soltanto agli inizi del XX secolo; fino ad allora l'archeologia consisteva in una specie di caccia all'oggetto, per arricchire i musei dell'Europa.\nCasse e contenitori riempiti alla rinfusa, trasferivano in altre sedi, dove poi venivano studiati, i reperti pi\u00f9 interessanti.\nCos\u00ec si perdevano per sempre dati preziosi per la ricostruzione degli aspetti meno appariscenti, ma per gli studiosi non meno interessanti, delle civilt\u00e0 antiche. Inoltre si rendeva difficile o impossibile riconsiderare l'oggetto nel suo ambiente naturale.\nL'archeologo inglese William Flinders Petrie, nel 1890, introdusse lo studio della stratigrafia, della ceramografia e della tipologia archeologica.\nPer stratigrafia s'intende la ricostruzione delle diverse fasi di occupazione di una citt\u00e0 sepolta attraverso l'osservazione degli strati sovrapposti. La tecnica pi\u00f9 recente, messa in atto specialmente dalla famosa archeologa inglese Kathleen Kenyon, consiste nel praticare una trincea, un taglio verticale dalla sommit\u00e0 del tell (cos\u00ec si chiama la collina artificiale formata dai detriti della citt\u00e0 sepolta) fino al terreno vergine.\nPer ceramografia s'intende la descrizione dei vari tipi di ceramica (in genere vasi) che si succedono nei diversi strati.\nPer tipologia in archeologia s'intende la correlazione degli strati di diversi luoghi. Questa correlazione viene messa in evidenza dalla convergenza di diversi indizi, come il tipo caratteristico delle costruzioni, dei manufatti e della ceramica. Cos\u00ec ad esempio lo strato IV A di Meghiddo corrisponde allo strato VIII di Hazor, databile al tempo di Omri e di Acab.\nLe fonti.\nLa Bibbia rappresenta una delle fonti per lo studio degli archeologi.\nLe fonti principali sono quelle fonti provenienti dalla storiografia biblica:\nExtrabibliche.\nLe fonti extrabibliche si distinguono in:\nArcheologiche.\nSono quelle dei ritrovamenti di luoghi, citt\u00e0, templi di cui parla la Bibbia e quelle di ritrovamenti su cui appare inciso il nome di \"Israele\", come:\nElenco delle ricerche storiche.\nRicerche precedenti al 1914.\nL'archeologia biblica comincia con la pubblicazione da parte di Edward Robinson (1794-1863), professore americano di letteratura biblica, dei suoi viaggi attraverso la Palestina durante la prima met\u00e0 del XIX secolo, che sottolineava le somiglianze tra i nomi delle moderne citt\u00e0 arabe e i nomi delle citt\u00e0 bibliche.\nAl tempo la pi\u00f9 antica bibbia in lingua ebraica in circolazione risaliva al Medioevo.\nIl \"Fondo per l'Esplorazione della Palestina\" sponsorizz\u00f2 indagini dettagliate guidate da Charles Warren nei tardi anni 1860, che erano state inizialmente finanziate da Angela Georgina Burdett-Coutts nel 1864 per migliorare le condizioni sanitarie di Gerusalemme; le esplorazioni culminarono con la pubblicazione dell'\"Indagine sulla Palestina Occidentale\" (\"The Survey of Western Palestine\") negli anni dal 1871 al 1877.\nIl pi\u00f9 importante ritrovamento di questo periodo \u00e8 il risultato del lavoro di Warren nella montagna del tempio di Gerusalemme, la scoperta delle fondamenta del tempio di Erode, la prima iscrizione israelita in parecchie giare manufatte con sigilli, e sistemi di pozzi d'acqua al di sotto della citt\u00e0 di Davide.\nQuesta \u00e8 la cronologia delle ricerche compiute fino al 1914:\nRicerche tra il 1914 e il 1945.\nDopo la prima guerra mondiale, durante il mandato britannico sulla Palestina, furono stabilite leggi per regolamentare gli scavi archeologici nel territorio palestinese e fu creato un \"Dipartimento di Antichit\u00e0\" (che \u00e8 diventato la moderna Autorit\u00e0 per le Antichit\u00e0 di Israele) e il Museo Archeologico della Palestina, oggi Museo Rockefeller.\nCronologia delle ricerche:\nRicerche tra il 1945 e il 1967.\nDopo la dichiarazione della fondazione dello Stato di Israele e con la scoperta dei manoscritti del Mar Morto da parte di alcuni beduini nel 1947 e di altre antiche copie di testi della Bibbia ebraica le ricerche archeologiche riprendono, potendosi anche avvalere di moderni mezzi di scavo e di ricerca.\nRicerche successive al 1967.\nDopo la conquista da parte di Israele del Muro Occidentale e del Monte del Tempio durante la guerra dei sei giorni, gli archeologi conducono ulteriori ricerche estensive entri i limiti della moderna citt\u00e0 di Gerusalemme.\nIn particolare Ketef Hinnom a sud-ovest della citt\u00e0 vecchia scopre due piccoli rotoli d'argento che preservano gli unici testi biblici pi\u00f9 antichi dei manoscritti del Mar Morto. Entrambi questi amuleti contengono la \"Benedizione sacerdotale\" dal libro dei Numeri, uno contiene anche una citazione che si trova nel libro dell'Esodo e nel Deuteronomio ; gli stessi versi appaiono anche successivamente nel libro di Daniele e di Neemia .\nStato attuale della ricerca.\nA partire dagli anni 70 del XX secolo ad oggi, stante anche il progresso delle tecniche archeologiche e scientifiche, la maggioranza degli archeologi propende per ritenere non storico molto di quanto contenuto nel testo biblico. Il quotidiano israeliano \"Haaretz\", nell'ottobre 2017, riportava nella sua sezione archeologica le considerazioni sullo stato attuale della ricerca: \"I padri fondatori dell'archeologia israeliana sono partiti esplicitamente con la Bibbia in una mano e un piccone nell'altra, cercando i risultati delle epoche bibliche, come parte del progetto sionista. Ma con il progredire degli scavi negli anni '70 e '80, piuttosto che la convalida, ci\u00f2 che cominci\u00f2 ad accumularsi furono le contraddizioni\" e \"oggi, a 18 anni di distanza, armati di tecnologie di datazione e molecolari all'avanguardia, gli archeologi sono sempre pi\u00f9 d'accordo con Herzog [noto archeologo israeliano] che, in generale, la Bibbia non riflette le verit\u00e0 storiche\".\nAd evidenziare tali osservazioni sono gli stessi archeologi israeliani, molto attivi nel campo dell'archeologia biblica, come Israel Finkelstein e Ze'ev Herzog, il quale afferma che \"questo \u00e8 ci\u00f2 che gli archeologi hanno scoperto dai loro scavi nella Terra di Israele: gli Israeliti non sono mai stati in Egitto, non hanno vagato nel deserto, non hanno conquistato i territori in una campagna militare e non li hanno dati alle 12 trib\u00f9 di Israele\" e \"la monarchia unificata di Davide e Salomone, che \u00e8 descritta dalla Bibbia come una potenza nazionale, era tutt'al pi\u00f9 un piccolo regno tribale. E per molti sar\u00e0 uno spiacevole shock che il Dio di Israele, YHWH, abbia una consorte femminile e che la prima religione israelita abbia adottato il monoteismo solo nel periodo calante della monarchia e non sul Monte Sinai\"; lo storico e archeologo Mario Liverani aggiunge: \"Due filoni della ricerca, da una parte l'analisi filologica dei testi biblici, dall'altra l'archeologia arrivano alle stesse conclusioni. E le conclusioni sono che non possono essere considerati storici i racconti pi\u00f9 celebri del Vecchio Testamento, come le vicende di Abramo e dei Patriarchi, la schiavit\u00f9 in Egitto, l'Esodo e la peregrinazione nel deserto, la conquista della Terra Promessa, la magnificenza del regno di Salomone\". Anche in merito alla citt\u00e0 di Gerusalemme, questa \"\u00e8 la carta vincente nel campo dello studio critico. Nei 18 anni successivi all'articolo di Herzog [Gerusalemme] \u00e8 stata scavata come mai prima di allora. Tuttavia, come concorderebbe la stragrande maggioranza degli archeologi [...] la capitale di un regno unificato di Davide e Salomone non \u00e8 stata trovata\".\nGli studiosi del \"Nuovo Grande Commentario Biblico\", conformemente alle attuali conoscenze archeologiche, precisano inoltre che \"pochi, ammesso che ce ne siano, sono gli episodi importanti di Giosu\u00e8 che possono essere considerati storici. Per esempio, n\u00e9 Gerico n\u00e9 Ai [come meglio precisato nella sottostanti sezioni \"Mura di Gerico\" e \"Conquista di Ai\"] n\u00e9 Gabaon erano abitate nel periodo in cui la maggior parte degli studiosi colloca l'emergere di Israele in Canaan (ca. 1200). [...] Per lo pi\u00f9, quindi, i reperti archeologici contraddicono la narrazione. Il che \u00e8 vero anche a livello di piccoli dettagli: non ci sono usanze, elementi geopolitici o manufatti specifici menzionati in Giosu\u00e8 che possono essere datati solo alla fine del secondo millennio, e molti di essi sono ancora presenti nel primo. D'altra parte, Giosu\u00e8 riflette il tempo in cui fu composto. Cos\u00ec, la lista delle citt\u00e0 levitiche del c. 21, non pot\u00e9 essere compilata prima del sec. VIII, perch\u00e9 \u00e8 questo il periodo in cui la maggior parte di esse esisteva\".\nReperti riguardanti la Bibbia ebraica.\nStoricamente accertati.\nMura di Gerico.\nLe mura dell'antica citt\u00e0 di Gerico sono datate nella met\u00e0 del secondo millennio a.C. e possono essere state distrutte nel corso di un assedio o da un terremoto.\nCi sono opinioni differenti riguardo alla loro identificazione con quelli descritti nella Bibbia, nel capitolo sesto del Libro di Giosu\u00e8.\nIn origine sono stati datati da John Garstang al 1400 a.C. circa, la datazione \u00e8 stata poi contestata da Kathleen Kenyon che ha proposto il 1550 a.C., approvata dalla maggioranza degli archeologi. Bryant Wood ha recentemente riproposto la datazione di Garstang.\nAttualmente gli studiosi cristiani, allineandosi alle conclusioni dell'archeologia descritte nella soprastante sezione \"Stato attuale della ricerca\", ritengono non storici gli episodi biblici legati a Gerico e ad altre citt\u00e0 come Ai; gli esegeti del \"Nuovo Grande Commentario Biblico\" precisano che \"tutto questo \u00e8 racconto, non storia, conclusione questa che trova un sostegno anche nei risultati degli scavi di Gerico (Tell es-Sult\u00e0n, a circa 16 km dalla confluenza del Giordano e del Mar Morto). L'ultima occupazione del luogo durante il Tardo Bronzo \u00e8 del XIV secolo e, da allora fino al secolo IX, non si verificarono ulteriori stanziamenti. Quindi, al tempo di Giosu\u00e8, nessuno viveva a Gerico\", mentre gli esegeti dell'interconfessionale Bibbia TOB - concordemente con quelli della Bibbia di Gerusalemme e della Bibbia Edizioni Paoline, che evidenzia come \"grande imbarazzo crea il fatto che secondo gli scavi archeologici Gerico non esisteva come citt\u00e0 nel XIII secolo\" - concludono come \"nel caso di Gerico, i risultati archeologici si sono rivelati molto deludenti per questo periodo e il racconto si presenta piuttosto come una liturgia di guerra e non tanto come un rapporto circostanziato sulla presa della citt\u00e0. Bisogna pur ammettere che non sempre il testo biblico fornisce una risposta alle domande che gli poniamo\".\nConquista di Ai.\nIn merito alla citt\u00e0 di Ai, la cui caduta per mano degli Israeliti \u00e8 descritta nel capitolo ottavo del Libro di Giosu\u00e8, gli esegeti dell'interconfessionale Bibbia TOB affermano come \"ricerche archeologiche recenti hanno mostrato che il sito di Ai era da lungo tempo abbandonato all'epoca di Giosu\u00e8 e deve essere stato occupato pacificamente dagli Israeliti. Gs 8 costituisce dunque probabilmente una leggenda di conquista destinata a giustificare il possesso da parte di Beniamino di un territorio\". Concordemente, gli studiosi della \u00c9cole biblique et arch\u00e9ologique fran\u00e7aise (i curatori della Bibbia di Gerusalemme) e del \"Nuovo Grande Commentario Biblico\" confermano che \"il sito era gi\u00e0 da molto tempo in rovina all'epoca di Giosu\u00e8 ed \u00e8 difficile attribuire a questo racconto un valore storico\" e \"come nel caso di Gerico, i dati archeologici di Ai (la moderna et-Tell a circa 19 km a nord di Gerusalemme) contraddicono il racconto biblico; non ci sono testimonianze di insediamenti ad Ai dalla fine del terzo millennio fino all'Et\u00e0 del Ferro I\".\nManufatti da scavi documentati.\nArchivi cuneiformi di Ebla.\nGli archivi cuneiformi di Ebla (Tell Mardikh) includono un re di Ebla di nome Ebrum, che alcuni identificano con il biblico patriarca Eber (o Heber), dal quale presero nome gli Ebrei. Sono pure riportati riferimenti a popoli con nomi semitici e di divinit\u00e0 similari a quelli della Bibbia. Sembrano anche echeggiare riferimenti alle stesse cinque citt\u00e0 menzionate nel libro della Genesi: Sodoma, Gomorra, Adma, Zeboim, e Bela/Zoar nello stesso ordine di Genesi 14.\nLa circolazione delle straordinarie evidenze tra i testi eblaiti e quelli dell'Antico Testamento, che alla fine degli anni settanta cre\u00f2 un certo interesse in nel mondo anglo-sassone, fu resa attendibile e ad enunciarla fu il primo decifratore delle tavolette eblaite Giovanni Pettinato. L'infondatezza di questa notizia, che alcuni biblisti ancora oggi accreditano come valida, fu seguita dalla leggenda che il governo siriano stesso, in conflitto aperto con lo Stato di Israele per l'altopiano del Golan, tenesse nascoste queste pubblicazioni. A partire dal 1981, e con pubblicazioni annuali periodiche da parte dell'universit\u00e0 \"La Sapienza\" di Roma, le pubblicazioni definitive dei testi di Ebla serie ARET (Archivi Reali di Ebla. Testi) sotto la direzione del nuovo filologo Alfonso Archi\nReperti riguardanti il Nuovo Testamento.\nReperti da scavi documentati.\nL'iscrizione di Pilato.\nL'iscrizione di Pilato \u00e8 un blocco di pietra rinvenuto in uno scavo a Cesarea marittima nel 1961, recante scritto il nome \"Pilatus\" e \"Tiberium\".\nL'ossario di Caifa.\nIn una piccola tomba di famiglia a sud di Gerusalemme, presso Peace Forest, sono stati rinvenuti nel 1990 vari ossari https://www.jewishvirtuallibrary.org/burial-sites-and-tombs-in-jerusalem-of-the-second-temple-period Jerusalem - Burial Sites and Tombs of the Second Temple Period], di cui il pi\u00f9 elaborato riporta l'iscrizione\nSi tratta del primo ritrovamento archeologico riguardante il nome \"Caifa\", che sarebbe stato effettivamente un soprannome, come riportato da Flavio Giuseppe in \"Antichit\u00e0 giudaiche\" 23,35-39.\nCaifa era anche il nome del sommo sarerdote menzionato nel vangelo secondo Matteo presso cui sarebbe stato condotto Ges\u00f9 su ordine di Ponzio Pilato.\nIl pozzo di Betzaeta.\nNel vangelo secondo Giovanni \u00e8 descritto un pozzo a Gerusalemme, presso la porta delle pecore, chiamato Betzaet\u00e0 e circondato da cinque portici.\nResti corrispondenti alla descrizione sono stati scoperti solo nel XIX secolo e successivamente quattro luoghi sono stati indicati come possibili \"pozzi di Betzaet\u00e0\":\nNon ci sono al momento certezze sulla sua identificazione\nAntiche citt\u00e0 descritte nel Nuovo Testamento.\nI vangeli e le lettere di Paolo descrivono fatti ed avvenimenti riguardanti varie citt\u00e0 antiche, ma non tutte le affermazioni hanno trovato finora riscontri archeologici.\nNazaret, che i vangeli dichiarano citt\u00e0 di origine di Ges\u00f9 (\"Ges\u00f9 di Nazaret\" o \"Ges\u00f9 Nazareno\"), non \u00e8 menzionata nella bibbia ebraica, nel Talmud o nelle opere di Flavio Giuseppe, ma alcuni ritrovamenti archeologici evidenziano un insediamento ebraico presso l'odierna citt\u00e0 di Nazaret sia precedentemente che successivamente alla prima rivolta ebraica del 70.\nA Cesarea marittima, fondata da Erode il Grande tra il 25 a.C. e il 13 a.C., l'apostolo Pietro vi avrebbe battezzato il centurione Cornelio e Paolo di Tarso vi avrebbe soggiornato spesso e sarebbe anche stato imprigionato per due anni prima di essere trasferito a Roma.\nReperti probabilmente falsificati.\nL'antiquario Oded Golan \u00e8 stato accusato nel dicembre 2004 dalla polizia israeliana di aver falsificato una serie di reperti."}
{"id": "447863", "revid": "287204", "url": "https://it.wikipedia.org/wiki?curid=447863", "title": "Chiesa di Santa Maria dell'Umilt\u00e0", "text": ""}
{"id": "447865", "revid": "74801", "url": "https://it.wikipedia.org/wiki?curid=447865", "title": "Paolo Lioy", "text": "Biografia.\nPaolo Lioy nacque a Vicenza nel 1834 dal nobile Leopoldo Lioy e da Teresa dei marchesi Bonfornello Stazzone. La sua famiglia si era trasferita a Vicenza da Terlizzi, un piccolo centro in provincia di Bari, durante il XVIII secolo.Felice Lioy era un avvocato a Napoli (di Terlizzi); dovette fuggire dal regno borbonico nel 1776 a causa di persecuzione antimassonica. Si stabil\u00ec a Vicenza, conobbe Francesco Modena (anch'egli massone) e ne spos\u00f2 la figlia Cecilia. la villa di Grumolo delle Abbadesse era appunto di Francesco Modena.\nDopo essersi diplomato allo storico Liceo Classico Antonio Pigafetta, studi\u00f2 legge a Padova ma gi\u00e0 nel 1853 dimostr\u00f2 il suo spiccato interesse per le scienze naturali, per le quali si era dimostrato incline sin dall'infanzia, prendendo parte al riordino delle collezioni che costituiscono il nucleo del materiale oggi conservato presso la sezione di storia naturale del museo naturalistico archeologico di Vicenza.\nPubblic\u00f2 il primo libro d'argomento naturalistico a Padova due anni dopo, nel 1855.\nIn questo periodo egli fu impegnato anche nella scrittura di articoli divulgativi e nell'attivismo politico a favore dell'unit\u00e0 d'Italia.\nNel 1857 spos\u00f2 la figlia di un ufficiale borbonico, Giulia de Beaumont.\nNel 1859 diede alle stampe \"La vita nell'universo\", libro apprezzato anche all'estero, al punto da essere tradotto in francese.\nDal 1862 al 1869 ricopr\u00ec la carica di Segretario dell'Accademia Olimpica di Vicenza.\nNel 1864 inizi\u00f2 la campagna di scavi nelle valli di Fimon, alla ricerca di resti di insediamenti preistorici, dando cos\u00ec il via a una serie di ritrovamenti archeologici che continuarono anche nel secolo successivo, ben oltre la sua morte.\nSulla base dei dati raccolti pubblic\u00f2, nel 1876 il libro \"Le abitazioni lacustri di Fimon\", che ebbe ancora una volta risonanza internazionale.\nNel 1866 a causa dell'aiuto prestato alle Camicie rosse le autorit\u00e0 austriache lo costrinsero a lasciare.\nSi trasfer\u00ec a Milano, presso Emilio Treves, assieme all'altro vicentino Fedele Lampertico.\nIl suo esilio dur\u00f2 pochi mesi, al termine dei quali fu nominato provveditore agli studi e divenne deputato, sebbene anche in questo caso solo per pochi mesi.\nRicopr\u00ec il ruolo di consigliere comunale dal 1866 al 1902 e di consigliere provinciale dal 1867 al 1905.\nDal 1870 fu nuovamente deputato per 6 legislature consecutive, fino al 1888.\nNel 1905 fu nominato senatore del Regno.\nLa sua attivit\u00e0 scientifica e letteraria prosegu\u00ec, nonostante gli impegni politici, durante tutta la sua vita, che si concluse nel 1911.\nPer la sua vocazione divulgativa e le sue abilit\u00e0 letterarie, Paolo Lioy fu soprannominato dai contemporanei \"il poeta della natura\".\nGli sono stati intitolati lo storico liceo scientifico della citt\u00e0 berica (posto accanto al liceo classico presso il quale studi\u00f2) e una via del centro cittadino. Inoltre la centenaria scuola primaria del quartiere Stanga di Vicenza, nonch\u00e9 la pari grado di Lapio di Arcugnano portano il suo nome.\nPubblicazioni di cui fu autore.\nSegue un elenco non esaustivo delle opere del Lioy, ordinate per anno di pubblicazione:\nIntitolazioni.\nA Paolo Lioy sono stati intitolati:"}
{"id": "447868", "revid": "70935", "url": "https://it.wikipedia.org/wiki?curid=447868", "title": "Nazzareno Carusi", "text": "Allievo per il pianoforte di Viktor Merzhanov al Conservatorio \u010cajkovskij di Mosca e di Lucia Passaglia al Conservatorio Luigi Cherubini di Firenze, ha avuto come maestro e mentore Alexis Weissenberg .\nPer la musica da camera si \u00e8 formato con Adriano Vendramelli .\nHa debuttato all'et\u00e0 di dieci anni ed \u00e8 stato invitato dalle maggiori istituzioni italiane: il Teatro alla Scala , il San Carlo di Napoli , la Fenice di Venezia , l'Accademia Nazionale di Santa Cecilia, il Maggio Musicale Fiorentino , il Festival Verdi di Parma , LaVerdi , la Societ\u00e0 dei Concerti e le Serate Musicali di Milano , il Teatro Rossini di Pesaro , il Teatro Alighieri di Ravenna , il Festival delle Nazioni di Citt\u00e0 di Castello , il Teatro Olimpico di Vicenza .\nHa tenuto concerti anche alla Wigmore Hall di Londra , al Teatro Col\u00f3n e al Teatro Coliseo di Buenos Aires , alla Brahms Gesellschaft di Amburgo , al Palau de la M\u00fasica di Valencia e alla Carnegie Hall (Weill Recital) di New York .\nHa suonato con la Camerata dei Berliner Philharmoniker e Mischa Maisky , il Fine Arts Quartet , i Solisti della Scala e dell'Accademia Nazionale di Santa Cecilia , Alessio Allegrini , Eleonora Buratto , Francesco Di Rosa , Davide Formisano , Fabrizio Meloni , Domenico Nordio , Franco Petracchi e Danilo Rossi .\nHa suonato anche con Lucio Dalla, Sergio Cammariere , Fabrizio Bosso , Simona Molinari e Danila Satragno.\nTra il 2009 e il 2013 ha condotto due rubriche tv dedicate alla musica classica: \"Pillole di Classica\" su Canale 5 (Mattino Cinque) e \"Note\" per il TGcom24.\nNel 2018 \u00e8 stato costretto a interrompere l'attivit\u00e0 concertistica per le conseguenze di una frattura vertebrale .\n\u00c8 consigliere di amministrazione del Teatro alla Scala, vice presidente della Fondazione Orchestra Regionale Toscana , membro dell'Ufficio di Presidenza della Associazione Generale Italiana dello Spettacolo - A.G.I.S., consigliere artistico della Fondazione \"La Societ\u00e0 dei Concerti\" e del Premio Internazionale \"Antonio Mormone\" di Milano , direttore artistico della Societ\u00e0 della Musica e del Teatro \"Primo Riccitelli\" di Teramo , membro dell'advisory board di Forl\u00ec Musica e consigliere di amministrazione di \"RTC - Rete Toscana Classica\", canale radiofonico dedicato esclusivamente alla musica classica. Nel triennio 2016-2019 \u00e8 stato consigliere artistico del Concorso Pianistico Internazionale \"Ferruccio Busoni\" di Bolzano.\n\u00c8 titolare per chiara fama della cattedra di Musica da camera della Fondazione Accademia Internazionale di Imola \"Incontri col Maestro\" ed \u00e8 professore ordinario della stessa materia al Conservatorio \"Antonio Buzzolla\" di Adria.\nScrive per Panorama. Dal dicembre 2010 al gennaio 2015 ha tenuto una rubrica settimanale su Libero. Ha ideato i recital musical-letterari \"Discorso a Due\" con Vittorio Sgarbi, \"Notturno a Shakespeare\" con Pietrangelo Buttafuoco e \"Il tramonto della luna\" con Ivano Marescotti.\nIl Consiglio Regionale dell'Abruzzo lo ha nominato \"Ambasciatore d'Abruzzo nel Mondo\". Nel 2014-2015 \u00e8 stato responsabile nazionale per la musica nel dipartimento cultura di Forza Italia."}
{"id": "447875", "revid": "128334", "url": "https://it.wikipedia.org/wiki?curid=447875", "title": "Difesa Pirc", "text": "La difesa Pirc o difesa Ufimtsev \u00e8 un'apertura scacchistica.\nFu analizzata dal sovietico Anatolij Ufimtsev e poi portata in auge dal grande maestro jugoslavo Vasja Pirc negli anni '40, ed \u00e8 considerata tra le pi\u00f9 recenti. \u00c8 caratterizzata dalla sequenza:\nAnalisi.\nQuesta difesa pu\u00f2 portare a rientri nell'est-indiana o nella siciliana: si ricollega infatti a schemi propri del gioco moderno (centro arretrato del nero; spinta in c5 per allungare il raggio d'azione dell'Ag7; attacco sul lato di donna).\nIl nero pu\u00f2 ottenere una posizione solida ma piuttosto ristretta e se il bianco adotta varianti aggressive, il nero deve reagire con prontezza ed efficacia per non cadere in una posizione passiva e priva di buone prospettive d'attacco.\nIn questo impianto il nero generalmente fianchetta l'alfiere di re per esercitare un controllo a distanza sul centro, riservandosi eventualmente di occupare materialmente il centro con i propri pedoni al momento pi\u00f9 opportuno, dopo che il bianco abbia chiarito, e magari irrigidito, la propria struttura pedonale. Qualora il bianco giochi passivamente, o al contrario si esponga creando un centro di pedoni eccessivamente esteso e per questo poco difendibile nella sua interezza, il nero avr\u00e0 buon gioco con spinte di rottura centrali che possono portare al rapido collasso della posizione del bianco.\nL'impianto che ne risulta \u00e8 molto simile a quelli della difesa Robatsch e della difesa moderna con la differenza che, in questi ultimi, lo sviluppo del cavallo in f6 (immediato nella difesa Pirc) viene ritardato o addirittura non effettuato.\nVarianti.\nLa variante principale \u00e8 caratterizzata dalla sequenza:\nData l'estrema flessibilit\u00e0 dell'impianto scelto dal nero non sorprende che il bianco abbia a disposizione un numero di piani di gioco molto ampio, potendo scegliere pressoch\u00e9 liberamente qualsiasi struttura pedonale.\nTra le varianti possibili:\nCon il tempo, e il miglioramento della tecnica difensiva, la pratica di questa apertura ha dimostrato che un attacco precoce del bianco pu\u00f2 rivelarsi un boomerang. Anche linee come 4.f4 e 4.f3 vengono oggi giocate con intenti pi\u00f9 posizionali che in passato, quando non erano rari veri e propri assalti all'arma bianca.\nQuesta apertura risulta molto popolare sia per la sua validit\u00e0 sia per la modernit\u00e0 delle sue idee (sviluppo dell'alfiere in fianchetto) e controllo a distanza del centro.\nContinuazioni.\nNell'analisi in precedenza si \u00e8 detto che se il bianco opera varianti aggressive, il nero deve reagire con prontezza ed efficacia per evitare di cadere in posizioni passive.\nInfatti si guardi questa continuazione della variante che va sotto il nome di \"attacco austriaco\" in cui il nero si ritrova nel giro di una decina di mosse in posizione ristretta con conseguente perdita della partita.\n4 f4 Ag7 5 Cf3 Ag4? (c5) 6 h3 Ad7? (Axf3) 7 e5! Ch5 8 Rf2! f5? (Af8) 9 Ac4 Ah6 10 e6 Ac8 11 g4!ed il bianco ha un vantaggio decisivo. Infatti se Axf4 12 gxh5 Axc1 13 Dxc1 c6 14 Dh6! d5 15 hxg6 dxc4 16 g7 Tg8 17 Dh5#\nPer evitare di entrare in una posizione cos\u00ec debole il nero pu\u00f2 optare per una variante spettacolare e forzata che porta alla patta:\n4.f4 Ag7 5.Cf3 c5! 6.e5 Cg4 7. Ab5+ (senn\u00f2 il centro bianco viene distrutto. 7.h3 non porta a nulla.)7...Ad7 8.e6! fxe6 9.Cg5 Axb5 10.Cxe6 Axd4!! 11.Cxd8 Af2+ con conseguente patta per ripetizione!\nTranello.\nMolto interessante questo tranello che si pu\u00f2 avere nel Sistema Classico (Codice ECO B08) della difesa.\n1. d4 d6 2. Af4 Cf6 3. Cc3 g6 4. Cf3 Ag7 5. e4 Cbd7 6. Ac4 0-0 7. 0-0 Te8?? a prima vista la posizione del nero sembra solida ma il bianco con un colpo geniale guadagna la donna.\n9 Axf7!! Rxf7 10 Cg5+ Rg8 11 Ce6 e la donna \u00e8 spacciata.\nNaturalmente il nero pu\u00f2 rifiutare l'offerta dell'alfiere giocando Rh8 ed in questo caso la partita potrebbe proseguire con: 9..Rh8 10 Axe8 Dxe8 11 Cb5 Tb8 12 Cxc7 Dg8 13 e5 dxe5 14 dxe5 Ch5 15 Dd4 Dd8 16 Ce6 il bianco \u00e8 in vantaggio decisivo."}
{"id": "447876", "revid": "767487", "url": "https://it.wikipedia.org/wiki?curid=447876", "title": "Crowbar", "text": "I Crowbar (\"levachiodi\" o \"piede di porco\" in inglese) sono un gruppo sludge metal originario di New Orleans. La band \u00e8 nata nel 1989 dall'iniziativa del chitarrista e vocalist Kirk Windstein; gli altri membri comprendevano Kevin Noonan (chitarra), Todd Strange (basso) e Craig Numenmacher (batteria).\nStoria.\nIl membro principale del gruppo \u00e8 il chitarrista e cantante Kirk Windstein, che ne gestisce ogni aspetto, dalla stesura dei brani alla scelta dei componenti. Durante gli anni sono numerosi i musicisti che hanno partecipato a questo progetto: dopo la pubblicazione del primo album, \"Obedience thru Suffering\" (1992), entr\u00f2 Matt Thomas alla chitarra. La nuova formazione firm\u00f2 per la Pavement Music e pubblic\u00f2 due album, \"Crowbar\" (1993) e \"Time Heals Nothing\" (1995). I video di due brani dell'album, \"All I Had (I Gave)\" ed \"Existence is Punishment\", furono trasmessi su \"Beavis and Butt-head\".\nDopo il terzo album Numenmacher lasci\u00f2 la band e al suo posto entr\u00f2 Jimmy Bower (Eyehategod, Superjoint Ritual). In quel periodo Windstein, Strange e Bower erano anche impegnati con i Down, in cui militavano anche Phil Anselmo (Pantera) e Pepper Keenan (Corrosion of Conformity). Il 1996 vide l'ingresso di Sammy Pierre Duet (Acid Bath) al posto di Thomas e la pubblicazione di Broken Glass. Questa formazione produsse anche il seguente \"Odd Fellows Rest\" nel 1998 (uscito sotto l'etichetta discografica Mayhem). Nel 2000 usc\u00ec \"Equilibrium\", pubblicato dalla Spitfire Records: Bower non fece parte della formazione, venendo sostituito da Sid Montz, mentre Todd Strange decise di abbandonare la carriera di musicista dopo il completamento dell'album: il suo posto venne occupato da Jeff Okoneski. Nel 2001 esce l'album \"Sonic Excess in Its Purest Form,\" sempre sotto la Spitfire, ma la collaborazione con questa etichetta dura pochi mesi a causa della decisione di Windstein di porre il gruppo in pausa e concentrarsi sui Down: l'album presenta Tony Costanza (Machine Head, Crisis, Debris Inc.) alla batteria.\nNel 2005, Windstein decise di tornare a lavorare con i Crowbar. Al progetto parteciparono Craig Numenmacher, Rex Brown (ex Pantera, che produsse l'album) e Steve Gibb (chitarra), Tommy Buckley (batteria, Soilent Green, Christ Inversion) e Pat Bruders (basso, Goatwhore). Dopo la tourn\u00e9e in promozione dell'album, segu\u00ec un periodo di pausa. Sei anni dopo usc\u00ec \"Sever the Wicked Hand\", a cui seguirono \"Symmetry in Black\" e \"The Serpent Only Lies\"."}
{"id": "447884", "revid": "1318658", "url": "https://it.wikipedia.org/wiki?curid=447884", "title": "Numero EINECS", "text": "Il numero EINECS (acronimo di European Inventory of Existing Commercial Chemical Substances (Registro Europeo delle Sostanze chimiche in Commercio) \u00e8 un codice di registrazione che indica in maniera univoca un composto introdotto in commercio tra il 1\u00ba gennaio 1971 e il 18 settembre 1981 nell'Unione europea.\nIl registro fu creato dalla direttiva 67/548/EEC riguardante l'etichettatura delle sostanze pericolose: il numero EINECS deve apparire sull'etichetta e sull'imballaggio.\nDal 19 settembre 1981 il registro \u00e8 stato sostituito dall'European List of Notified Chemical Substances (ELINCS). A tutte le nuove sostanze immesse nel mercato europeo \u00e8 assegnato un numero ELINCS dopo la notifica alla commissione europea. Anche il numero ELINCS \u00e8 obbligatorio su etichette e imballaggi.\nIl termine \"numero EC\" \u00e8 preferibile a \"numero EINECS/ELINCS\", ma non deve essere confuso con il numero EC della \"Enzyme Commission\". Al 16.11.2007 sono definite 100.204 sostanze con numero EINECS.\nFormato.\nIl numero EINECS \u00e8 rappresentato da un sistema a sette cifre del tipo 2XX-XXX-X o 3XX-XXX-X che inizia da 200-001-8. Il numero ELINCS \u00e8 rappresentato da un sistema a sette cifre del tipo 4XX-XXX-X che parte da 400-010-9.&lt;br&gt;\nIl numero EINECS/ELINCS/EC deve essere scritto in forma generale come:\n NNN-NNN-R\n 123-456-0\ndove R \u00e8 il carattere di controllo ed \u00e8 il resto della seguente somma diviso per 11:\n N1 + 2\u00d7N2 + 3\u00d7N3 + 4\u00d7N4 + 5\u00d7N5 + 6\u00d7N6"}
{"id": "447886", "revid": "77358", "url": "https://it.wikipedia.org/wiki?curid=447886", "title": "Chiesa di San Michele Bertelde", "text": ""}
{"id": "447887", "revid": "1494169", "url": "https://it.wikipedia.org/wiki?curid=447887", "title": "Querceto", "text": "Un querceto \u00e8 un bosco di querce.\nIl termine compare in numerosi toponimi, ad esempio:"}
{"id": "447893", "revid": "289247", "url": "https://it.wikipedia.org/wiki?curid=447893", "title": "Chiesa di San Paolo Apostolo (Firenze)", "text": ""}
{"id": "447894", "revid": "36426", "url": "https://it.wikipedia.org/wiki?curid=447894", "title": "Convento di Sant'Apollonia", "text": ""}
{"id": "447895", "revid": "228587", "url": "https://it.wikipedia.org/wiki?curid=447895", "title": "Chiesa di San Basilio", "text": ""}
{"id": "447904", "revid": "339392", "url": "https://it.wikipedia.org/wiki?curid=447904", "title": "Chiesa degli Armeni (Firenze)", "text": ""}
{"id": "447908", "revid": "1573940", "url": "https://it.wikipedia.org/wiki?curid=447908", "title": "Chiesa di San Salvatore (Firenze)", "text": "La chiesa di San Salvatore, che faceva parte dell'ex-convento della Nunziatina, si trovava in via della Chiesa a Firenze.\nI locali oggi occupati dalla scuola \u00abCarlo Torrigiani e Francesco Ferrucci\u00bb ospitarono dal 1517 e per circa due secoli il convento femminile carmelitano della Nunziatina (o delle Mantellate dell'Annunziatina, per distinguerlo dalla Santissima Annunziata) con una chiesa dedicata a San Salvatore, dalla quale prese il nome la via omonima. Alla chiesa era annesso un ospizio, che nel 1778 venne trasformato dal granduca Pietro Leopoldo in scuola per fanciulle povere, e che oggi ospita la scuola comunale. Al numero 89 \u00e8 rimasta una targa degli Otto di Guardia e Balia datata 22 agosto 1714 che proibisce i giochi di \"palla, ruzzola, pallottola, pallone, pillottola\" in prossimit\u00e0 del convento, per non disturbare la quiete delle monache.\nIl convento venne soppresso, con la chiesa, durante l'occupazione francese. La chiesa venne ridotta prima ad ombrellificio e in seguito ad officina."}
{"id": "447913", "revid": "14002", "url": "https://it.wikipedia.org/wiki?curid=447913", "title": "Pergamene del Mar Morto", "text": ""}
{"id": "447914", "revid": "36426", "url": "https://it.wikipedia.org/wiki?curid=447914", "title": "Chiesa di San Jacopo (Firenze)", "text": ""}
{"id": "447915", "revid": "1305772", "url": "https://it.wikipedia.org/wiki?curid=447915", "title": "Chiesa di San Giovanni Decollato", "text": ""}
{"id": "447916", "revid": "125921957", "url": "https://it.wikipedia.org/wiki?curid=447916", "title": "Metaverso", "text": "Metaverso () \u00e8 un termine coniato da Neal Stephenson in \"Snow Crash\" (1992), libro di fantascienza cyberpunk, descritto come una sorta di realt\u00e0 virtuale condivisa tramite internet, dove si \u00e8 rappresentati in tre dimensioni attraverso il proprio avatar.\nStephenson caratterizza il Metaverso come un'immensa sfera nera di 65536\u00a0km (216) di circonferenza, tagliata in due all'altezza dell'equatore da una strada percorribile anche su di una monorotaia con 256 (28) stazioni, ognuna a 256\u00a0km di distanza. Su questa sfera ogni persona pu\u00f2 realizzare in 3D ci\u00f2 che desidera, negozi, uffici, nightclub e altro, il tutto potenzialmente visitabile dagli utenti.\nQuella di Stephenson \u00e8 una visione futuristica dell'internet moderna, frequentata dalle fasce della popolazione medio alte, dove la differenza tra le classi sociali \u00e8 rappresentata dalla risoluzione del proprio avatar (da quelli in bianco e nero dei terminali pubblici, a quelli in 3D dei ricchi), e dalla possibilit\u00e0 di accedere a luoghi esclusivi (come ad esempio il \"Sole Nero\").\nEsempi di \"metaverso\" sono considerati i MMORPG e le chat in tre dimensioni come \"Second life\" o \"Active Worlds\".\nMeta e il metaverso.\nNel 2021 Meta Platforms Inc. assume diecimila persone in Europa per creare il metaverso.\nFacebook \u00e8 pronta a cambiare nome in Meta, per il metaverso, il 28 ottobre 2021.\nNon \u00e8 per\u00f2 solo Facebook a puntare su questa nuova realt\u00e0 virtuale, che si pu\u00f2 considerare come un vero e proprio mondo parallelo, ma anche altre aziende stanno investendo e facendo ricerche in questo ambito, come ad esempio Microsoft. Qui si stanno sviluppando sempre pi\u00f9 anche le criptovalute, quindi Bitcoin ma anche altre come Ethereum, utilizzata ad esempio da Sandbox. Gli acquisti non sono per\u00f2 solo virtuali ma possono essere anche reali. \nL'accesso al metaverso \u00e8 semplice: basta registrarsi su una di queste piattaforme e avere un visore o dispositivo per la realt\u00e0 virtuale, che permette di vivere l'esperienza a pieno ma non \u00e8 affatto obbligatorio.\nIl 27 gennaio 2022 anche Apple si dichiara interessata al Metaverso."}
{"id": "447925", "revid": "36426", "url": "https://it.wikipedia.org/wiki?curid=447925", "title": "Chiesa di San Michelino Visdomini", "text": ""}
{"id": "447929", "revid": "439868", "url": "https://it.wikipedia.org/wiki?curid=447929", "title": "Chiesa di Santa Maria Maddalena delle Convertite", "text": ""}
{"id": "447930", "revid": "125543918", "url": "https://it.wikipedia.org/wiki?curid=447930", "title": "Fernando Morientes", "text": "Biografia.\n\u00c8 nato a Cilleros, C\u00e1ceres, Estremadura. Si trasfer\u00ec a Sonseca nella provincia di Toledo all'et\u00e0 di quattro anni.\nNella cultura di massa.\nCompare sulla copertina del videogioco FIFA Football 2005 con la maglia della sua Nazionale, a fianco a Patrick Vieira e Andrij \u0160ev\u010denko.\nCaratteristiche tecniche.\nEra un attaccante che disponeva di un'ottima visione di gioco, oltre bravura nel gioco aereo e nello smarcarsi. Si affidava pi\u00f9 alla tecnica che alla forza.\nCarriera.\nClub.\n\u00c8 cresciuto calcisticamente nell'Albacete, con cui ha esordito in prima squadra a 17 anni (nel 1993). Il 7 luglio 1995 \u00e8 poi passato al dove ha disputato due stagioni.\nIl 24 luglio 1997 \u00e8 stato acquistato dal Real Madrid: nella sua prima annata con le \"merengues\" ha segnato 12 reti in campionato. Durante gli anni al Real Madrid ha formato un'eccellente coppia d'attacco con Raul: dal 1998 al 2004 ha vinto due titoli nazionali (2001 e 2003), tre supercoppe di lega (1997, 2001 e 2003), tre Champions League (1998, 2000 e 2002), una Supercoppa UEFA (2002) e due Coppe Intercontinentali (1998 e 2002). Il 24 maggio 2000 nella finale di Champions contro i connazionali del Valencia segn\u00f2 la prima rete dell'incontro, terminato 3-0 per i \"blancos\".\nAll'inizio della stagione 2002-2003 l'arrivo di Ronaldo gli precluse il posto da titolare, ma Morientes rifiut\u00f2 un'offerta da parte del Barcellona (per 20 milioni) rimanendo a Madrid: trov\u00f2 poco spazio nell'annata, segnando 5 gol in 19 partite ma vincendo comunque lo scudetto. Il 31 agosto 2003 viene ceduto in prestito ai francesi del : con il club monegasco si laure\u00f2 capocannoniere della Champions League 2003-2004, segnando 9 gol e conquistando la palma di vicecampione d'Europa (il Monaco fu sconfitto in finale dal Porto di Jos\u00e9 Mourinho, per 3-0). Nei quarti di finale del torneo segn\u00f2 due reti proprio al Real Madrid (andando in gol sia all'andata che al ritorno), contribuendo al passaggio del turno da parte del club francese.\nRientra al Real Madrid, ma complice uno scarso utilizzo il 12 gennaio 2005 viene ceduto al Liverpool per 8 milioni di euro: con i \"reds\" vinse la sua quarta Champions League dopo la finale di Istanbul contro il Milan, ma lo spagnolo non pot\u00e9 scendere mai in campo in quanto aveva gi\u00e0 giocato col Real nella fase a gironi della competizione. La sua militanza nel club britannico gli valse comunque la conquista della Supercoppa UEFA 2005 e della FA Cup 2005-2006: il 5 luglio 2006 lasci\u00f2 il Liverpool dopo 15 reti in 51 incontri. Tornato in Spagna ma al Valencia, vinse la Coppa del Re nel 2008.\nIl 27 luglio 2009 cambia ancora una volta squadra, approdando all'Olympique Marsiglia, dove ritrova Didier Deschamps che lo aveva gi\u00e0 allenato al Monaco: nel 2010 si aggiudica il titolo francese e la Coppa di lega. Il 1\u00ba luglio dello stesso anno rescinde il suo contratto con la societ\u00e0 e il 31 agosto annuncia il suo ritiro dal campo, dopo 17 anni da professionista.\nNazionale.\nCon la nazionale spagnola conta 47 presenze e 27 gol. Con le Furie rosse ha partecipato al campionato del mondo 1998, al campionato del mondo 2002 e al campionato d'Europa 2004. Salta invece per scelta tecnica gli europei del 2000.\nIl miglior risultato sono stati i quarti di finale ai mondiali nippo-coreani, dove durante la partita giocata contro la Corea del Sud padrona di casa gli venne annullato un gol regolare che avrebbe consentito il passaggio alle semifinali, essendo stato siglato nei tempi supplementari ove vigeva la regola del golden goal.\nRitiro.\nIl 12 gennaio 2012 diventa allenatore delle giovanili dell'Hurac\u00e1n Valencia.\nIl 27 giugno 2012 entra a far parte nello staff del , con il ruolo di allenatore della selezione juvenil B. Il 21 giugno 2014 dopo una grandissima stagione, si dimette per problemi personali.\nIl 19 giugno 2015 diventa il nuovo allenatore del Fuenlabrada, squadra della terza divisione spagnola, con cui firma un contratto biennale. Il 17 febbraio 2016 viene sollevato dall'incarico dopo aver ottenuto scarsi risultati, totalizzando 8 vittorie, 8 pareggi e 9 sconfitte.\nNel luglio 2020 diventa direttore tecnico della neonata squadra campana del Racing Capri FC, con lo scopo di scoprire e far crescere giovani talenti.\nStatistiche.\nGlobalmente Morientes, tra club, nazionale maggiore e nazionali giovanili, ha segnato 251 gol in 647 partite, alla media di 0,39 reti a partita."}
{"id": "447932", "revid": "1718925", "url": "https://it.wikipedia.org/wiki?curid=447932", "title": "Crocifissione del Perugino", "text": "La Crocifissione \u00e8 un affresco (480x812 cm) di Pietro Perugino, databile al 1494-1496 e conservato nella sala capitolare dell'ex-convento di Santa Maria Maddalena dei Pazzi a Firenze. Nello stesso ambiente si trova anche l'affresco di San Bernardo accoglie il Cristo che si stacca dalla croce (247x145 cm) di un collaboratore.\nStoria.\nL'affresco, che \u00e8 la pi\u00f9 grande opera di Perugino a Firenze, venne eseguito quando il convento era ancora sotto i frati cistercensi, per volere della famiglia Pucci. Il libro di Antonio Billi riporta la data di commissione del 20 novembre 1493 al \"Mastro Piero della Pieve a Chastello perugino\" da parte di Dionigi e Giovanna Pucci, mentre il completamento \u00e8 datato 20 aprile 1496, per un compenso di 55 ducati d'oro.\nLe fonti cinquecentesche ebbero modo di vederlo e quindi di menzionarlo, ma quando il convento pass\u00f2 alle monache di clausura di Santa Maria Maddalena dei Pazzi nel 1628 se ne perse memoria. Solo nel 1867, quando venne abbandonato il convento col trasferimento delle religiose, l'affresco venne riscoperto, destando un vivo interesse nella critica.\nLa sala capitolare \u00e8 oggi di propriet\u00e0 statale, ed \u00e8 gestita dalla soprintendenza per il Polo museale fiorentino. A lungo \u00e8 stata visitabile accedendo dalla chiesa, tramite un passaggio sotterraneo. La venuta meno dei volontari che si occupavano dell'apertura ha portato a un ripensamento della fruizione dell'affresco che oggi, grazie ad un accordo col Liceo Michelangelo, \u00e8 visitabile due volte alla settimana accedendo direttamente dalla scuola in via della Colonna.\nDescrizione e stile.\nLa sala capitolare, coperta da volte a crociera sorrette da peducci addossati alle pareti, impose una tripartizione della decorazione in tre parti al di sotto delle arcate, dove il Perugino stesso impost\u00f2 un'intelaiatura architettonica prospettica con un gradino, pilastri e semicolonne, la cui veduta \u00e8 perfezionata da un punto di vista centrale sul lato opposto della stanza. La \"Crocifissione\" occupa la parete est, mentre il \"San Bernardo accoglie il Cristo che si stacca dalla croce\" si trova separato, sulla parete nord.\nNonostante ci\u00f2 gli affreschi sono unificati dal paesaggio continuo e rarefatto, che si dispiega nelle scene come se si trattasse di un loggiato aperto. Tra dolci colline punteggiate da esilissimi alberelli frondosi, sfumanti verso l'orizzonte tra laghetti e tonalit\u00e0 azzurrine schiarite dalla foschia, si svolge la scena della crocifissione. Ges\u00f9 si trova nel pannello centrale e campeggia nella parte alta dell'affresco sullo sfondo del cielo dell'alba, velato da nubi rosate e schiarito in prossimit\u00e0 dell'orizzonte. Ai piedi della croce sta inginocchiata la Maddalena penitente, chiara allusione alle \"Pentite\" che venivano accolte nel convento. Negli affreschi laterali si vedono san Bernardo di Chiaravalle, fondatore dei Cistercensi e la Madonna (sinistra), san Giovanni evangelista e san Benedetto, fondatore dei Benedettini dei quali i Cistercensi sono una congregazione (destra).\nA sinistra, in un paesaggio analogo, si trova poi l'affresco di \"San Bernardo accoglie il Cristo che si stacca dalla croce\", che testimonia il vivo misticismo del fondatore cistercense, riferibili a un assistente del Perugino. La scala dell'affresco \u00e8 pi\u00f9 piccola e contiene maggiori spunti legati alla riflessione, come la presenza delle ossa del Calvario, richiamo al \"memento mori\". Vicino esposta si trova anche la sinopia.\nL'opera nel complesso \u00e8 una trasposizione di un trittico su scala monumentale. L'intonazione aulica e contemplativa, con pochi, sobri personaggi e un'amplissima apertura paesistica, dimostrano la versalit\u00e0 dell'artista, in quegli anni all'apogeo della popolarit\u00e0 fiorentina, capace di creare opere molto diverse, dal vivido realismo del \"Ritratto di Francesco delle Opere\", alla concitata azione del \"Compianto sul Cristo morto\", fino alla solenne monumentalit\u00e0 delle pale d'altare come l\"'Apparizione della Vergine a san Bernardo\", pure un tempo in Santa Maria Maddalena dei Pazzi.\nOriginale \u00e8 anche la scelta dei colori, pi\u00f9 tenui e delicati, stesi con velature trasparenti sovrapposte, che si differenziano dai vividi accenti plastici delle pitture su tavola di quegli anni."}
{"id": "447934", "revid": "339392", "url": "https://it.wikipedia.org/wiki?curid=447934", "title": "Crocefissione del Perugino", "text": ""}
{"id": "447935", "revid": "7336", "url": "https://it.wikipedia.org/wiki?curid=447935", "title": "EINECS", "text": ""}
{"id": "447938", "revid": "7336", "url": "https://it.wikipedia.org/wiki?curid=447938", "title": "European Inventory of Existing Commercial Chemical Substances", "text": ""}
{"id": "447940", "revid": "33689", "url": "https://it.wikipedia.org/wiki?curid=447940", "title": "Minipirati", "text": ""}
{"id": "447942", "revid": "36426", "url": "https://it.wikipedia.org/wiki?curid=447942", "title": "Oratorio della Compagnia di San Michele della Pace", "text": "L'oratorio della Compagnia di San Michele della Pace, o oratorio dell'Agnolo, si trova in piazza Sant'Ambrogio a Firenze, davanti alla chiesa di Sant'Ambrogio.\nStoria e descrizione.\nIncuneato fra via di Mezzo e via dei Pilastri, l'antico oratorio \"dell'Agnolo\" fu edificato nel 1444 e restaurato nel 1559 (come si leggeva in una pietra consunta) per diventare sede della Compagnia di San Michele della Pace o del Sacramento. Durante i restauri fu trovata un'antica iscrizione con i simboli della Confraternita: S.(San) M.(Michele) P.(Pace) e le iscrizioni a sinistra; \"A di 18 gennaio 1444 / sidificho (si edific\u00f2) / Restaurata il 1559\" (oggi quasi illeggibile); a destra, con la sigla della Compagnia: \"Pauperor Societatis / Sa[n] Michelis delle Paci\". In alto, dei due tondi in pietra, solo uno \u00e8 leggibile e riporta la data 1473 e un rilievo del calice eucaristico, allusione al miracolo eucaristico di Firenze avvenuto nella'ntistante chiesa di Sant'Ambrogio.\nAttraverso un portale, sormontato da un timpano con la scritta \"Quis ut Deus\", si entra nell'interno ad aula utilizzato per riunioni ed incontri. Sotto un affresco alterato da ridipinture potrebbe celarsi un'importante opera d'arte quattrocentesca. Sul fianco sinistro (via di Mezzo) una buchetta con fessura per le elemosine, in cui \u00e8 stata dipinta di recente una sintetica immagine sacra.\nL'oratorio ha sofferto molto per i danni prodotti dall'alluvione del 1966."}
{"id": "447943", "revid": "339392", "url": "https://it.wikipedia.org/wiki?curid=447943", "title": "Ordine dei Cavalieri di Malta", "text": ""}
{"id": "447944", "revid": "36426", "url": "https://it.wikipedia.org/wiki?curid=447944", "title": "Chiesa di San Michele (Firenze)", "text": ""}
{"id": "447945", "revid": "124892481", "url": "https://it.wikipedia.org/wiki?curid=447945", "title": "Citro\u00ebn C1", "text": "La Citro\u00ebn C1 \u00e8 una piccola vettura di segmento A prodotta dalla Casa francese Citro\u00ebn dal 2005 al 2021.\nNel 2014 ne \u00e8 stata presentata la seconda serie.\nIl contesto.\nProgettata e sviluppata dal gruppo PSA in collaborazione con la Toyota, e presentata all'inizio del 2005 al Salone dell'automobile di Ginevra, la C1 \u00e8 stata sviluppata in badge engineering insieme alle due gemelle che ne sono derivate, ossia la Peugeot 107 e la Toyota Aygo. Come le sue sorelle, la C1 viene prodotta negli stabilimenti TPCA di Kol\u00edn, nella Repubblica Ceca.\nLa C1 non \u00e8 erede di un modello precedente in particolare: la Citro\u00ebn Saxo che rappresentava fino a poco tempo prima la base della gamma Citro\u00ebn, era infatti gi\u00e0 stata sostituita da ben due modelli, la C2 e la C3. La C1 poteva per\u00f2 rappresentare un'alternativa moderna alla pi\u00f9 piccola delle Saxo, ossia la \"Saxo Mille\", per chi voleva una piccola vettura non oltre il litro di cilindrata.\nLa C1 ha esordito a Ginevra nel marzo 2005: durante l'estate dello stesso anno, \u00e8 stata anche oggetto di una grande campagna pubblicitaria, che ha visto come scenario la citt\u00e0 di Riccione, sulla riviera adriatica.\nContemporaneamente all'entrata in scena della C1, dopo una trattativa, la BMW procedette all'interruzione della produzione della motocicletta che poteva creare problemi di omonimia, la BMW C1.\nLinea e interni.\nEsteticamente la C1 \u00e8 identica alle altre due vetture, eccezion fatta per alcuni particolari, come il disegno dei fari anteriori e posteriori, il paraurti anteriore e il profilo del padiglione posteriore. Alcune differenze con le altre due \"sorelle\" si hanno nelle dotazioni, leggermente differenti l'una dall'altra.\nDisponibile con carrozzeria due volumi a 3 o 5 porte, la Citro\u00ebn C1 mantiene quindi il corpo vettura a due volumi dalle forme arrotondate gi\u00e0 presente nelle altre due vetture. Da queste si differenzia per i fari anteriori di forma ovoidale, pi\u00f9 tondeggianti rispetto a quelli della 107, e per quelli posteriori, decisamente differenti rispetto a quelli della Aygo, pi\u00f9 simili a quelli triangolari della 107, ma che a differenza di questi ultimi utilizzano plastiche trasparenti in luogo di quelle rosse. La C1 \u00e8 omologata per 4 posti: in rapporto alle piccole dimensioni da citycar, l'abitabilit\u00e0 \u00e8 buona, persino per chi viaggia dietro. Il posto guida \u00e8 caratterizzato dal simpatico disegno della strumentazione, con il tachimetro in posizione principale e il contagiri in posizione separata, pi\u00f9 in alto, e collegata al tachimetro mediante un piccolo braccetto. Non mancano vari portaoggetti per rendere pi\u00f9 pratico l'utilizzo della vettura. Il vano bagagli offre una capienza di 139 litri, che possono aumentare a 751 abbattendo lo schienale.\nStruttura e meccanica.\nStrutturalmente identiche fra loro, le tre vetture nate dalla joint-venture TPCA, montano soluzioni classiche per la base meccanica, a partire dall'avantreno MacPherson, passando per il retrotreno a ruote interconnesse con assale torcente. Molle elicoidali e ammortizzatori telescopici completano il quadro delle sospensioni. Stesso discorso per l'impianto frenante, che \u00e8 di tipo misto, cio\u00e8 prevede dischi all'avantreno e tamburi al retrotreno. L'ABS \u00e8 di serie, cos\u00ec come il ripartitore elettronico di frenata (EBD).\nCome le due \"sorelle\", la C1 \u00e8 disponibile al suo esordio con due motori:\nL'unit\u00e0 a benzina \u00e8 di origine Daihatsu, da anni nell'orbita della Toyota, ed \u00e8 lo stesso progettato per la versione 2005 della Sirion, mentre il 4 cilindri a gasolio \u00e8 stato realizzato dal gruppo PSA in collaborazione con il gruppo Ford. Questi propulsori, in grado di erogare rispettivamente 68 e 54\u00a0CV, brillano soprattutto per la loro economia. Quanto alle prestazioni, sono tipiche di una city-car: 157\u00a0km orari di velocit\u00e0 massima per la versione a benzina e 154\u00a0km orari per la versione a gasolio. Normalmente la vettura monta un cambio manuale a 5 marce, ma era disponibile anche un cambio robotizzato \"2-Tronic\" a 5 rapporti.\nCome la 107 e la Aygo, grazie anche alla sua agilit\u00e0 e alle sue dimensioni ridotte (3,43\u00a0m di lunghezza), il territorio ideale per questa vettura \u00e8 la citt\u00e0, anche se non disdegna percorsi extraurbani e autostradali, ovviamente senza pretendere troppo dalle prestazioni dei suoi propulsori, nati per un impiego quasi esclusivamente cittadino.\nAllestimenti e dotazioni.\nAl suo esordio la C1 era disponibile in quattro livelli di allestimento, i cui nomi erano giochi di parole con la denominazione stessa della vettura:\nAutoradio e climatizzatore sono per\u00f2 disponibili a pagamento anche per l'allestimento \"AMIC1\".\nEvoluzione.\nLa carriera della C1, cos\u00ec come quella delle altre due vetture gemelle, non subisce molti aggiornamenti, anzi: durante i primi tre anni non si hanno novit\u00e0 di rilievo alla gamma, se si escludono alcuni nuovi allestimenti via via introdotti nel corso degli anni. Per esempio, nel 2006 venne introdotto l'allestimento denominato \"Pinko\", riservato solo al pubblico femminile italiano e solo alle versioni 5 porte, e che prevedeva degli interni con inserti cromati, nuovi tappetini personalizzati e un beauty-case di accessori femminili, oltre che la vernice metallizzata (solo grigio perla, antracite o nero). Nello stesso periodo la scuola di design Espera realizz\u00f2 una versione GT della C1. Tale modello era dotato di un nuovo body kit sportivo e di un impianto frenante derivato dalla Citro\u00ebn Xsara WRC. Gli pneumatici BF Goodrich avvolgevano cerchi OZ Superleggera da 19\". L'apertura delle porte \u00e8 stata modificata nella configurazione ad ala di gabbiano. Il propulsore era un 4 cilindri dalla potenza di 125 CV derivato dalla C2 VTS.\nNel 2007, invece, sono arrivati tre nuovi allestimenti che si sono affiancati a quelli gi\u00e0 esistenti:\nNel novembre 2008 arriva il restyling della C1, consistente nel ridisegnamento dello scudo paraurti anteriore, in alcuni aggiornamenti alla coda e in alcune novit\u00e0 negli interni, con nuovi tessuti di rivestimento. Motoristicamente viene introdotta la tecnologia \"Airdream\", che consente di limare leggermente i consumi e le emissioni nocive.\nNel 2009 i livelli di allestimento vengono ulteriormente rivisti con l'eliminazione degli allestimenti \"BAC1\", \"Doppio Tetto\", \"Audace\" e \"Sport\", in favore dei livelli di allestimento \"Pulp\" e \"Pulp Techno\". Nel 2010, invece, viene tolta di produzione la motorizzazione a gasolio, lasciando in listino solo la motorizzazione da un litro a benzina.\nVerso la fine del 2011 hanno cominciato ad apparire i primi rendering relativi all'erede della \"C1\", ma per la piccola Citro\u00ebn la carriera non era ancora giunta al termine: nel gennaio 2012, infatti, al Salone dell'automobile di Bruxelles, \u00e8 stata presentata una C1 nuovamente aggiornata nell'estetica. Si \u00e8 trattato del secondo restyling per l'utilitaria francese, avvenuto in contemporanea con la \u201csorella\u201d 107. A beneficiare dell'aggiornamento \u00e8 stato specialmente il frontale, con un nuovo scudo paraurti ancor pi\u00f9 aggressivo e suddiviso in tre parti, il cofano ridisegnato e l'arrivo delle luci a led disposte verticalmente (sono orizzontali nella 107). Invariata la gamma motori, sempre costituita dal piccolo tricilindrico da 1 litro. \nDurante il 2013 non si sono avute novit\u00e0 di rilievo, mentre all'inizio dell'anno seguente, in alcuni mercati la \"C1\" \u00e8 stata proposta solo con carrozzeria a 5 porte. Ma gi\u00e0 in primavera la vettura \u00e8 scomparsa dai listini per far spazio alla seconda generazione della \"C1\", presentata al Salone di Ginevra dello stesso anno.\nSicurezza automobilistica.\nPer quanto riguarda la sicurezza automobilistica, la C1 \u00e8 stata sottoposta pi\u00f9 volte ai crash test dell'Euro NCAP ottenendo la valutazione di 4 stelle nel 2005, 3 stelle nel 2012 e nuovamente 4 stelle nel 2014."}
{"id": "447948", "revid": "339392", "url": "https://it.wikipedia.org/wiki?curid=447948", "title": "Convento di San Pier Martire", "text": ""}
{"id": "447951", "revid": "9", "url": "https://it.wikipedia.org/wiki?curid=447951", "title": "Chiesa di Santa Monaca", "text": ""}
{"id": "447952", "revid": "36426", "url": "https://it.wikipedia.org/wiki?curid=447952", "title": "Chiesa di Serumido", "text": ""}
{"id": "447953", "revid": "1702319", "url": "https://it.wikipedia.org/wiki?curid=447953", "title": "Chiesa dello Spirito Santo", "text": ""}
{"id": "447955", "revid": "122958970", "url": "https://it.wikipedia.org/wiki?curid=447955", "title": "Villa Wanda", "text": "Villa Wanda, ad Arezzo, \u00e8 stata la residenza di Licio Gelli, noto per essere stato il \"Maestro Venerabile\" della loggia massonica P2. Si tratta di un edificio di oltre trenta stanze su tre piani, immerso in un parco di tre ettari e situato in una delle zone pi\u00f9 esclusive dell'aretino, la collina di Santa Maria delle Grazie.\nStoria.\nLa villa si chiamava un tempo Villa Carla ed era propriet\u00e0 della famiglia Lebole. Nel 1968, i Lebole vendettero a Gelli quando questi divenne socio di una delle loro societ\u00e0 (l'azienda produttrice di materassi \"Dormire\"). Gelli ribattezz\u00f2 la villa in onore della moglie, Wanda Vannacci. Per oltre 30 anni la villa ospit\u00f2 molti fra i pi\u00f9 potenti personaggi dell'economia e della politica italiana.\nNel 1980, nel giardino della villa, fu ritrovata un'antica statua del 1512 della Madonna della Consolazione, risultata rubata quattro anni prima dal Santuario di Santa Maria della Consolazione di Rotonda, un piccolo paesino in provincia di Potenza.\nLa villa sal\u00ec agli onori delle cronache italiane il 17 marzo del 1981 quando al suo interno vennero trovate le famose liste degli affiliati alla loggia massonica P2 e, durante le indagini successive, l'abitazione fu ampiamente setacciata dalle forze dell'ordine che vi ritrovarono molti lingotti d'oro celati nel giardino.\nQuando Gelli fu messo agli arresti domiciliari, scelse di scontare la propria pena in questa villa.\nNel gennaio del 2006, allo scopo di recuperare le spese processuali relative al processo relativo al crack del Banco Ambrosiano, ammontanti a circa 1,5 milioni di \u20ac, lo Stato italiano ha deciso di mettere la villa all'asta. La casa stessa era stata pignorata durante il corso del procedimento giudiziario in oggetto. Dopo varie aste andate deserte, la casa \u00e8 stata riacquistata dallo stesso Gelli.\nDal 10 ottobre 2013 la villa \u00e8 sotto sequestro preventivo causa inchiesta in relazione all'evasione di 17 milioni di euro di tasse per cui sono indagati Gelli e la sua famiglia.\nAll'interno della villa era presente un grande archivio di scritti storici che l'11 febbraio 2006 Gelli ha donato all'archivio storico del comune di Pistoia."}
{"id": "447957", "revid": "1142509", "url": "https://it.wikipedia.org/wiki?curid=447957", "title": "Partito della Giustizia e dello Sviluppo (Turchia)", "text": "Il Partito della Giustizia e dello Sviluppo (in turco: \"Adalet ve Kalk\u0131nma Partisi\" - AKP) \u00e8 un partito politico conservatore turco. L'AKP si \u00e8 sviluppato dalla tradizione dell'Islam politico e della \"democrazia conservatrice\". L'AKP \u00e8 il principale partito turco, con 316 membri del Parlamento turco, e ne controlla la maggioranza sin dal 2002. Il suo ex presidente, Binali Y\u0131ld\u0131r\u0131m, \u00e8 il leader del gruppo parlamentare, mentre il suo fondatore e leader Recep Tayyip Erdo\u011fan \u00e8 Presidente della Turchia.\nFondato nel 2001 da membri di vari partiti islamisti conservatori, l'AKP ha vinto pi\u00f9 seggi parlamentari di ogni altro partito nelle ultime quattro tornate elettorali del 2002, 2007, 2011 e 2015, con il 34.3%, 46.6%, 49.8% e 49% dei voti rispettivamente.\nPoco dopo la sua formazione, l'AKP si presentava come un partito filo-occidentale e filo-statunitense, facendo campagna per una economia liberale di mercato e per l'adesione della Turchia all'Unione europea. \nIl partito \u00e8 stato descritto come una \"ampia coalizione di islamisti, riformisti islamici, conservatori, nazionalisti, centro-destra, e gruppi pro-business\". L'AKP \u00e8 stato a lungo sostenuto dal movimento Cemaat del chierico islamico esiliato Fethullah G\u00fclen, la cui influenza sulla magistratura ha aiutato a indebolire l'opposizione e i militari. L'AKP \u00e8 stato membro osservatore del Partito Popolare Europeo dal 2005 al novembre 2013, quando lo ha lasciato alla volta dell'Alleanza dei Conservatori e dei Riformisti Europei, a sua volta abbandonata nel 2018.\nStoria.\nOrigini e fondazione.\nGi\u00e0 a partire dal 1994, nelle file del Partito del Benessere e del Mill\u00ee G\u00f6r\u00fc\u015f si stavano diffondendo tra i membri pi\u00f9 giovani di classe media idee meno inclini al programma populista del movimento e maggiormente favorevoli al libero mercato, alla decentralizzazione e ai valori europei.\nIl Partito della Virt\u00f9 era stato costituito dopo lo scioglimento del Partito del Benessere in seguito al memorandum pronunciato dall'esercito turco nel 1997, il che aveva portato alla formazione di due fazioni; la fazione tradizionalista rimaneva maggiormente fedele alla retorica islamista e agli ideali del Mill\u00ee G\u00f6r\u00fc\u015f di Necmettin Erbakan, mentre la corrente riformista, guidata da Abdullah G\u00fcl e Recep Tayyip Erdo\u011fan, era favorevole a creare una nuova immagine del partito, che includesse una maggiore compatibilit\u00e0 con la struttura secolare dello Stato turco, oltre che uno sguardo favorevole all'adesione della Turchia all'Unione europea e al liberismo economico. Abdullah G\u00fcl sfid\u00f2 Recai Kutan per conquistare la direzione del partito, fatto che evidenzi\u00f2 le divisioni interne; nel primo congresso, tenutosi il 14 maggio 2000, Kutan vinse con 633 voti, mentre G\u00fcl ne ottenne 521.\nIn seguito dello scioglimento del Partito della Virt\u00f9, la fazione riformista conflu\u00ec nel Partito della Giustizia e dello Sviluppo, che venne fondato il 14 agosto 2001, mentre la corrente tradizionalista, guidata da Necmettin Erbakan e da Recai Kutan, diede vita al Partito della Felicit\u00e0.\nL'AKP, a differenza dei partiti predecessori, abbandon\u00f2 completamente la retorica populista favorevole all'interventismo economico, favorendo le privatizzazioni e le deregolarizzazioni e l'enfatizzazione dei principi della responsabilit\u00e0 individuale e della competitivit\u00e0. Il partito premeva poi per l'ingresso del paese nell'Unione europea. L'AKP si present\u00f2 come un partito liberal-conservatore ed accolse numerose personalit\u00e0 politiche del tradizionale centro-destra turco, tra i quali Cemil \u00c7i\u00e7ek e Abd\u00fclkadir Aksu del Partito della Madrepatria e H\u00fcseyin \u00c7elik e K\u00f6ksal Toptan del Partito della Retta Via, nonch\u00e9 alcune di centro-sinistra, come Ertu\u011frul G\u00fcnay del Partito Popolare Repubblicano. Il partito accolse poi tra le sue file numerose figure senza precedenti esperienze politiche come Ali Babacan, Selma Aliye Kavaf, Egemen Ba\u011f\u0131\u015f e Mevl\u00fct \u00c7avu\u015fo\u011flu.\nPrima legislatura (2002-2007).\nAlle elezioni parlamentari del 2002 il partito ottenne il 34,3% dei consensi, ed elesse 365 seggi (due terzi del totale), grazie all'alto sbarramento elettorale (10%), che permise l'ingresso in parlamento solo dell'AKP e del Partito Popolare Repubblicano. Tra i principali fattori che portarono alla vittoria dell'AKP si citano la crisi economica, l'alta inflazione e la disillusione di gran parte dell'elettorato turco relativamente alla vecchia classe politica. I risultati elettorali portarono alle dimissioni di Mesut Y\u0131lmaz, Tansu \u00c7iller e di Devlet Bah\u00e7eli dalla direzione dei loro partiti: rispettivamente il Partito della Madrepatria, il Partito della Retta Via e il Partito del Movimento Nazionalista (le dimissioni di Bah\u00e7eli vennero poi rifiutate).\nErdo\u011fan non potette essere nominato primo ministro, in quanto precedentemente bandito dalla vita politica. Al suo posto venne proposto G\u00fcl. L'esilio di Erdo\u011fan venne revocato con l'aiuto del CHP ed egli divenne primo ministro nel 2003, dopo essere stato eletto in parlamento grazie ad un'elezione suppletiva a Siirt.\nAlle elezioni locali del 2004, il partito riscosse il 42% dei voti e nel 2005 venne accolto come osservatore nel Partito Popolare Europeo.\nMaggiore opposizione suscit\u00f2 il tentativo, da parte dell'AKP, di eleggere nel 2007 l'allora Vice Primo Ministro e Ministro degli Esteri G\u00fcl Presidente della Repubblica. Il presidente turco venne eletto dal Parlamento con una maggioranza dei due terzi nelle prime 3 votazioni. Con i propri voti e quelli di alcuni indipendenti l'AKP avrebbe potuto eleggere subito G\u00fcl. L'AKP, per\u00f2 nel corso della legislatura, perse ben dieci deputati passati all'opposizione, che insieme ai deputati del CHP non si presentarono in parlamento e fecero mancare il numero legale. La Corte Costituzionale, pertanto, annull\u00f2 il voto, stabilendo, di fatto, che se l'opposizione non si fosse mai presentata in parlamento nessun voto sarebbe stato valido. La Corte era sulle stesse posizioni dell'opposizione, preoccupata dal fatto che le tre massime cariche dello Stato (Presidente del Consiglio, Presidente della Camera e Presidente della Repubblica) fossero nelle mani di esponenti dell'AKP. A ci\u00f2 si aggiunsero le pressioni dei vertici militari, tutori in base alla Costituzione della laicit\u00e0 dello Stato. Vista l'impossibilit\u00e0 di procedere all'elezione di G\u00fcl, l'AKP decise di ritirarne la candidatura, salvo chiedere elezioni politiche anticipate.\nSeconda legislatura (2007-2011).\nAlle elezioni parlamentari del 2007 l'AKP ottenne il 46,7% dei voti e 340 seggi. L'AKP, pertanto, increment\u00f2 i propri voti del 12,4%, ma perse 23 seggi. Il calo in termini di seggi fu dovuto all'ingresso nella Camera di 24 deputati indipendenti (23 dei quali membri del Partito della Societ\u00e0 Democratica - DTP), contro i 9 precedenti, e grazie al fatto che oltre al CHP, anche i nazionalisti del Partito del Movimento Nazionalista, con il 14,3% dei voti, superarono la soglia del 10%.\nCon tale risultato il partito riusc\u00ec a far eleggere Abdullah G\u00fcl come 11\u00ba Presidente della Turchia.\nL'ottimo risultato in termini percentuali per l'AKP fu determinato dal porsi sempre pi\u00f9 come un partito moderato, comprensivo di varie correnti culturali. Erdo\u011fan apr\u00ec il partito alle candidature di molti indipendenti: Zafer Usk\u00fcl, docente universitario e collaboratore di una rete informativa indipendente; Nursuna Memecan, donna d'affari, editrice di libri per bambini ed esponente della Istanbul \"liberal\"; Lynch Mehmet Simsek, ex dirigente della Merrill Lynch; Zafer Caglayan, presidente dell'Unione industriale di Ankara.\nLe donne elette nelle file dell'AKP sono passate da 13 a 26. \nDal 2012 a oggi.\nNel 2013, il percepito autoritarismo del partito AKP venne sfidato dalle proteste del parco di Gezi. La risposta repressiva dell'AKP al potere ricevette condanne internazionali e mise in dubbio la prosecuzione dei negoziati d'adesione all'Unione europea. Da allora, il partito AKP ha introdotto una regolamentazione ancora pi\u00f9 restrittiva sull'aborto, sul consumo di alcolici e sull'accesso a internet, arrivando a bloccare temporaneamente Twitter e YouTube nel marzo 2014. A seguito degli scandali di corruzione del 2013, che hanno coinvolto numerosi ministri del partito, l'AKP \u00e8 stato accusato in maniera crescente di clientelismo. \nL'AKP predilige una direzione fortemente centralizzata, e ha sostenuto a lungo la necessit\u00e0 di una trasformazione della Turchia in senso presidenzialista, riducendo inoltre in maniera significativa il numero delle posizioni elettive di governo locale nel 2013.\nNel 2013, il partito abbandon\u00f2 il Partito Popolare Europeo per entrare nell'Alleanza dei Conservatori e dei Riformisti Europei, che ha successivamente lasciato nel 2018.\nAlle elezioni presidenziali del 2014 il suo leader Erdogan \u00e8 stato eletto presidente della repubblica con il 51.79%.\nNelle elezioni politiche del 2015 ha ottenuto il 49,50% dei voti e 317 seggi su 550.\nIdeologia.\nIl Partito della Giustizia e dello Sviluppo si presenta sulla scena politica turca come un partito conservatore di destra che ha conciliato ispirazione religiosa e la laicit\u00e0 dello Stato.\nTuttavia gli oppositori lo accusano di essere, in realt\u00e0, un partito islamista ed anti-laico.\n\u00c8 soggetto di dibattito quanto il partito sia rimasto fedele ai principi secolari della Costituzione turca; molteplici casi giudiziari sono stati aperti contro l'AKP, ma la Corte Costituzionale non ha mai bandito il partito. Secondo i suoi critici, l'AKP avrebbe una \"agenda nascosta\", nonostante l'impegno pubblico a favore della laicit\u00e0, e il partito mantiene relazioni informali e di sostegno ai Fratelli Musulmani. \nTanto la politica interna quanto quella estera del partito sono state percepite come panislamiste o neo-ottomane, facendosi portatrici di un progetto di rinascita della cultura ottomana, spesso a spese dei principi laicisti repubblicani, con una presenza culturale crescente nei territori dell'ex Impero ottomano."}
{"id": "447964", "revid": "54523", "url": "https://it.wikipedia.org/wiki?curid=447964", "title": "Wadi-us-Salaam", "text": ""}
{"id": "447967", "revid": "599013", "url": "https://it.wikipedia.org/wiki?curid=447967", "title": "Nikola \u017digi\u0107", "text": "Caratteristiche tecniche.\nCon 202 centimetri di altezza, Nikola \u017digi\u0107 era la classica prima punta di peso che funge da boa e gioca di sponda per i compagni. Grazie alla sua notevole stazza era dotato di grande forza fisica ed era bravo nel gioco aereo.\nCarriera.\nClub.\nA partire dal 1990, anno nel quale si aggrega alle giovanili del Ba\u010dka Topola, club della sua citt\u00e0 natale, e fino al 2003, \u017digi\u0107 ha militato in club minori del campionato serbo, destando per\u00f2 grande impressioni per la sua notevole prolificit\u00e0 vicino alla porta. In gare ufficiali, infatti, segna ben 100 gol in 5 anni nel periodo 1998-2003, prima fase della sua carriera da professionista.\nDopo questo grande periodo iniziale, viene notato da un importante club della capitale, famoso anche per un glorioso passato europeo, la Stella Rossa. Nella sua prima stagione in bianco-rosso realizza 19 reti in campionato, chiudendo da capocannoniere e favorendo la vittoria del titolo da parte della sua squadra. In totale, nei 3 anni trascorsi a Belgrado, gioca 110 partite e segna 71 volte in tutte le competizioni (Coppa di Serbia, SuperLiga e coppe europee).\nIl 29 agosto 2006 firma un quadriennale con gli spagnoli del Racing Santander. Il 1\u00ba aprile 2007 segna la sua prima tripletta nella Primera Divisi\u00f3n, in un vittorioso 5-4 contro l'Athletic Club. Insieme all'esperto Pedro Munitis forma la coppia d'attacco della squadra, andando in rete 12 volte in campionato.\nIl 9 agosto il Valencia annuncia sul proprio sito di aver trovato l'accordo per il trasferimento del giocatore per la cifra di 20 milioni di euro. Dopo i test medici, \u017digi\u0107 viene presentato ufficialmente al Mestalla con la maglia numero 18. Il primo e il secondo gol arrivano il 13 novembre in Coppa del Re contro il Real Uni\u00f3n Ir\u00fan, e sono determinanti per ribaltare l'1-0 iniziale del 1-2 finale. Nonostante questo, per\u00f2, viene utilizzato dall'allenatore Ronald Koeman quasi sempre come sostituto. Il suo primo ed unico gol in campionato arriva il 22 dicembre contro il , in un'altra rimonta del Valencia chiusasi sul 2-2.\nDopo alcune voci che lo volevano in Premier League per la stagione 2008-2009, ed un prestito rifiutato al Racing Santander, \u017digi\u0107 rimane al Valencia, stavolta con la maglia numero 12 precedentemente appartenuta al portoghese Marco Caneira. Dopo essere stato schierato solo in Coppa del Re e Coppa UEFA, a dicembre viene ufficializzato il proprio ritorno in prestito al Racing Santander fino alla fine della stagione. Il 4 gennaio 2009 alla sua prima partita della seconda esperienza cantabrica segna l'unica rete della vittoria sul Valladolid, ripetendosi due giornate dopo contro il e di nuovo la settimana successiva (25 gennaio) contro il . Conclude il prestito con 13 gol in appena 19 partite, il migliore della squadra, per poi ritornare al Valencia.\nNel giugno 2009 alcune voci parlando di un suo trasferimento al , ma alla fine nulla si concretizza. Vestendo la storica maglia numero 9 di Fernando Morientes per la stagione 2009-10, il serbo approfitta di una delle rare chance in campionato per segnare il gol della vittoria sull'Espanyol al 93\u00ba il 2 gennaio 2010. Al 13\u00ba del match di Coppa contro il Deportivo La Coru\u00f1a segna di nuovo per il 2-0 parziale alla fine del primo tempo (in un 2-2 finale, sconfitta per 4-3 considerando andata e ritorno). Il 1\u00ba maggio, poi, sostituisce David Villa, segnando la doppietta del 2-0 finale all'Espanyol in campionato.\nIl 26 maggio 2010 firma un contratto quadriennale per la formazione inglese del Birmingham City, scegliendo la maglia numero 19. L'acquisto avviene a parametro zero, nonostante alcune voci vorrebbero 6 milioni di sterline spesi dal club delle West Midlands per la punta serba. Debutta con la maglia bianco-blu nella gara esterna contro il subentrando al 58\u00ba a Garry O'Connor. Il suo primo gol arriv\u00f2 nella vittoria per 3-1 sul Milton Keynes Dons in Carling Cup. In campionato, and\u00f2 a segno per la prima volta il 16 ottobre 2010, nella partita persa 2-1 con l'Arsenal. Sempre contro l'Arsenal, realizz\u00f2 il primo gol nella vittoriosa finale di Carling Cup, disputata al Wembley Stadium e terminata 2-1 per i \"bluenoses\". Nonostante ci\u00f2, il Birmingham ha terminato la stagione al 18\u00ba posto, retrocedendo nel Championship, anche se avrebbe giocato l'Europa League la stagione seguente.\nZigic \u00e8 rimasto a Birmingham nonostante la retrocessione e ha realizzato la sua prima rete stagionale nella partita casalinga vinta per 1-0 contro il Leeds. Nella partita di ritorno, sempre contro il Leeds ma ad Elland Road, il 31 gennaio 2012, ha realizzato una quaterna, permettendo alla sua squadra di vincere per 4-1. Il 23 gennaio viene eletto capitano della squadra. Al termine della stagione 2013-2014 non rinnova il suo contratto con il Birmingham e rimane quindi svincolato. Il 4 dicembre decide per\u00f2 di tornare con i \"Blues, \"firmando un contratto di sei mesi.\nNazionale.\nNonostante le grandi prestazioni con la maglia della Stella Rossa, \u017digi\u0107 colleziona il suo primo gettone con la maglia della nazionale verso la met\u00e0 del 2005, nonostante avesse debuttato l'anno precedente con il c.t. Ilija Petkovi\u0107. Segna un paio di gol in alcune amichevoli, ed \u00e8 poi protagonista nel match per le qualificazioni a Germania 2006 contro la Spagna a Madrid, quando \u00e8 protagonista nell'azione del definitivo pareggio balcanico. La Serbia conferma la propria qualificazione alla rassegna mondiale battendo nella successiva gara casalinga la Bosnia ed Erzegovina: \u017digi\u0107 fornisce a Ke\u017eman la palla dell'unico gol del match.\nL'unica partita di \u017digi\u0107 da titolare nella Coppa del Mondo 2006 \u00e8 l'ultima gara del girone C contro la Costa d'Avorio, incontro al quale la Serbia-Montenegro arriva gi\u00e0 eliminata a causa delle precedenti sconfitte contro Paesi Bassi (0-1) e Argentina (6-0). L'attaccante segna presto un gol (10\u00ba), sfruttando un lancio lungo di Dejan Stankovi\u0107; la partita finisce poi 3-2, con la vittoria finale degli africani e l'eliminazione ufficiale degli slavi dal torneo senza alcun punto totalizzato.\nNonostante fosse ancora titolare dopo l'arrivo sulla panchina dello spagnolo Javier Clemente, subisce un calo di forma: il 24 marzo 2007 si fa espellere a pochi minuti dalla fine della partita contro il Kazakistan, valida per la qualificazione a Euro 2008. A causa del cartellino rosso salta la sfida contro il Portogallo e, a causa di un intervento chirurgico, non gioca contro la Finlandia."}
{"id": "447972", "revid": "271907", "url": "https://it.wikipedia.org/wiki?curid=447972", "title": "Die Linke", "text": "Die Linke (lett. \"La Sinistra\"), chiamato anche Die Linkspartei (IPA: , lett. \"Il Partito di Sinistra\"), \u00e8 un partito politico tedesco di sinistra ed estrema sinistra. Il partito \u00e8 stato fondato nel 2007 sull'ideologia del socialismo democratico e come risultato della fusione del Partito del Socialismo Democratico (PDS) e di Lavoro e Giustizia Sociale - L'Alternativa Elettorale (WASG). Tramite i suoi legami col PDS, \"Die Linke\" \u00e8 il diretto discendente del Partito Socialista Unificato di Germania (SED) che govern\u00f2 in modo autoritario la monopartitica Repubblica Democratica Tedesca (RDT) prima della riunificazione del 1990.\nDal 2021, i co-presidenti di \"Die Linke\" sono Susanne Hennig-Wellsow e Janine Wissler. Il partito detiene attualmente 39 dei 735 seggi nel Bundestag, il parlamento federale, avendo ottenuto il 4,9% dei voti nelle elezioni federali in Germania del 2021. Il suo gruppo parlamentare \u00e8 per dimensione l'ultimo dei sei presenti nel Bundestag ed \u00e8 guidato dai leader parlamentari Amira Mohamed Ali e Dietmar Bartsch.\nIl partito \u00e8 rappresentato in 10 dei 16 parlamenti degli Stati federati, inclusi tutti e cinque gli Stati orientali, noti come \"nuovi Stati federati della Germania\". Il partito attualmente partecipa ai governi nella citt\u00e0-Stato federata di Berlino e nello Stato di Brema, dove \u00e8 partner di una coalizione tripartita con il Partito Socialdemocratico di Germania (SPD) e Alleanza 90/I Verdi, nonch\u00e9 in Turingia, dove guida una coalizione con questi ultimi, sotto la leadership del ministro presidente Bodo Ramelow, e nel Meclemburgo-Pomerania Anteriore in coalizione con i Socialdemocratici.\n\"Die Linke\" \u00e8 un membro fondatore del partito politico europeo Sinistra Europea, ed \u00e8 il terzo pi\u00f9 grande nel gruppo della Sinistra al Parlamento europeo (GUE/NGL). Nel dicembre 2020, \"Die Linke\" aveva iscritti registrati, diventando cos\u00ec il sesto partito pi\u00f9 grande in Germania per numero di iscritti.\nOggi \u00e8 il partito pi\u00f9 a sinistra dei sei rappresentati nel Bundestag. Viene considerato di estrema sinistra da alcuni organi di stampa ed ascrivibile al populismo di sinistra secondo alcuni accademici, sebbene l'Ufficio federale per la protezione della Costituzione (BfV) non consideri il partito tanto estremista da rappresentare una minaccia per la democrazia liberale. Tuttavia, insieme alle autorit\u00e0 competenti degli Stati federati, l'intelligence del BfV sorveglia le attivit\u00e0 di alcune delle fazioni interne di \"Die Linke\", come la \"Piattaforma comunista\" e la \"Sinistra socialista\", a causa delle loro tendenze estremiste, rivoluzionarie o sovversive.\nStoria.\nAlle elezioni federali in Germania del 2005 il partito ha ottenuto l'8,7% dei voti con 51 seggi, godendo di una rilevante rappresentativit\u00e0 politica sia in ambito nazionale che in ambito locale. Nelle elezioni comunali in Sassonia, svoltesi l'8 giugno 2008, a livello regionale il partito ha raggiunto il 18,7% dei voti. Al 30 dicembre 2008 il partito aveva raggiunto i iscritti.\nAlle elezioni locali dell'agosto 2009 \"Die Linke\" aveva ottenuto il 20,6% in Sassonia, il 27,4% in Turingia, diventando in entrambe il secondo partito dopo la Unione Cristiano-Democratica di Germania (CDU), e 21,3% nella Saarland. Alle elezioni federali del 2009 aveva registrato un incremento dell'elettorato, raggiungendo quota 12% e guadagnando 76 seggi nel Bundestag. Alle elezioni regionali del 9 maggio 2010 nella Renania Settentrionale-Vestfalia il partito aveva raccolto il 5,6% dei voti e ottenuto 11 eletti.\nAlle elezioni federali del 2013 era diventato il terzo partito a livello nazionale con 64 seggi e l'8,6% dei voti sebbene avesse perso oltre 10 seggi. Nel 2014, il partito ha stretto un accordo di coalizione col Partito Socialdemocratico di Germania e Alleanza 90/I Verdi per guidare lo Stato di Turingia.\nAlle elezioni federali del 2017, \"Die Linke\" ha ottenuto 69 seggi, ma \u00e8 comunque sceso al quinto posto a causa del successo ottenuto dal Partito Liberale Democratico (FDP) al quarto posto e dell'ascesa di Alternativa per la Germania (AfD) al terzo posto.\nAlle elezioni federali del 2021, il partito ha perso 30 seggi e ne ha ottenuti solo 39, conseguendo il peggior risultato della sua storia e divenendo ultimo partito per numero di seggi nel Bundestag.\nIdeologia e posizioni.\n\"Die Linke\" \u00e8 un partito che fondamentalmente aderisce al socialismo democratico. La politica fiscale del partito si muove nel paradigma dell'economia keynesiana e di un aumento delle misure di Stato sociale: la banca centrale e il governo dovrebbero collaborare attraverso politiche fiscali e monetarie per migliorare i cicli economici, supportare la crescita economica e ridurre la disoccupazione. Gli aumenti dei salari nel settore privato dovrebbero essere determinati dalla crescita della produttivit\u00e0, dall'obbiettivo di inflazione della Banca Centrale Europea e da contratti collettivi.\nIl partito sostiene un aumento della spesa pubblica indirizzata a investimenti pubblici, educazione, ricerca e sviluppo, cultura e infrastrutture, oltre che aumento della tassazione alle grandi multinazionali. Sostiene poi l'aumento dell'imposta sulle successioni e una reintroduzione di una imposta patrimoniale individuale. Sostiene la progressivit\u00e0 nelle imposte sul reddito, che alleggerirebbe la pressione fiscale sui redditi medio-bassi e la aumenterebbe sui redditi elevati. Ritiene necessario combattere le scappatoie fiscali, sostenendo che ne beneficino solo i redditi pi\u00f9 alti. I mercati finanziari dovrebbero essere soggetti a pi\u00f9 ampia regolazione, con l'obiettivo, tra gli altri, di ridurre la speculazione sulle obbligazioni e i loro derivati. Il partito vuole un rafforzamento delle leggi sull'antitrust, permettendo alle cooperative una decentralizzazione dell'economia. Altre riforme economiche sostenute riguardano la solidariet\u00e0, una maggiore autodeterminazione dei lavoratori, il divieto sulla fratturazione idraulica, il rigetto delle privatizzazioni e l'introduzione di un salario minimo federale.\nIn politica estera, \"Die Linke\" chiede il disarmo internazionale, sostenendo il ritiro delle truppe del Bundeswehr impegnate in operazioni all'estero. Il partito chiede la sostituzione della NATO con un'alleanza che includa anche la Russia come Stato membro. Sostiene poi che la politica estera tedesca dovrebbe essere strettamente confinata agli obiettivi di diplomazia civile e cooperazione anzich\u00e9 di conflitto. Il partito ha duramente criticato la guerra in Afghanistan e in Iraq.\nIl partito appoggia l'idea di base dell'integrazione europea, ma rafferma che molte delle politiche economiche dell'Unione europea siano \"neoliberiste\" e ha criticato il Trattato di Lisbona. Chiede invece una maggiore democratizzazione delle istituzioni europee e un ruolo pi\u00f9 decisivo delle Nazioni Unite nella politica internazionale.\nLa linea del partito \u00e8 pi\u00f9 divisa per quanto riguarda questioni di geopolitica internazionale come la crisi russo-ucraina e la crisi della Crimea del 2014. Gregor Gysi, membro di spicco di \"Die Linke\" e importante figura del SED ai tempi della Germania Est, ha definito la Russia di Vladimir Putin come \u00abuna nazione basata sul capitalismo di Stato\u00bb e ritiene illegale l'annessione e l'occupazione russa della Crimea, sebbene abbia ammesso che elementi \"pi\u00f9 anziani\" del partito vedano pi\u00f9 positivamente la Russia, a causa dell'influenza ideologica subita ai tempi dell'Impero sovietico. Alcuni membri del partito sono convinti sostenitori degli Stati fantoccio russi non riconosciuti e secessionisti noti come Repubblica Popolare di Donetsk e Repubblica Popolare di Lugansk."}
{"id": "447974", "revid": "709565", "url": "https://it.wikipedia.org/wiki?curid=447974", "title": "Difesa Alechin", "text": "La difesa Alechin \u00e8 un'apertura di gioco semiaperto degli scacchi caratterizzata dalle mosse 1. e4 Cf6. Prende il nome dal campione russo Aleksandr Alechin, il quale la us\u00f2 per la prima volta nel torneo di Budapest del 1921 contro Endre Steiner.\nAnalisi.\nCol tratto 1. ... Cf6 il Nero vuole attirare i pedoni bianchi in avanti, sperando poi nel loro indebolimento (che li render\u00e0 bersaglio di facili attacchi). L'esordio di questa apertura a grandi livelli fece notevole scalpore, dato che sembrava una follia la cessione di spazio centrale al Bianco; ma Alechin ne dimostr\u00f2 la validit\u00e0 ottenendo una vittoria e un pareggio. Altri fautori di questo impianto furono Ernst Gr\u00fcnfeld e Adolf Albin.\nNelle successive analisi teoriche risult\u00f2 chiaro che il Bianco, per contrastare questa apertura, dovesse limitare l'avanzata dei suoi pedoni allo stretto necessario per il controllo del centro: in tal modo il Nero viene limitato e il Bianco torna ad avere un vantaggio per la partita. \nPer i motivi appena visti, l'apertura viene giocata sempre pi\u00f9 raramente ad alti livelli. In ogni modo, una certa predilezione per questa apertura \u00e8 stata mostrata da Viktor Kor\u010dnoj e Bent Larsen, mentre a Mik\u0117nas va ascritto il merito di aver segnalato nuove linee di gioco.\nContinuazioni.\nSecondo la teoria le mosse iniziali sono seguite pressoch\u00e9 sempre da\nA questo punto il Bianco ha di fronte a s\u00e9 due alternative, considerate migliori fra le tante possibili: la \"variante dei quattro pedoni\", nella quale il bianco spinge in c4 e f4, e la \"variante moderna\", con Cf3.\nNel primo caso la partita si sviluppa in modo confuso, con possibilit\u00e0 da ambo le parti: il Bianco tenter\u00e0 di far valere il suo centro di pedoni forse fin troppo esteso, mentre il Nero tenter\u00e0 di farlo crollare. Nella variante moderna il Bianco ha un leggero vantaggio, dovuto principalmente allo spazio guadagnato coi pedoni. Ciononostante, il Nero non esce malissimo da questa apertura, perfettamente giocabile; ma si prospetta una fase di mediogioco dove dovr\u00e0 essere accorto e freddo per recuperare lo spazio concesso al Bianco."}
{"id": "447976", "revid": "290948", "url": "https://it.wikipedia.org/wiki?curid=447976", "title": "Omogeneit\u00e0", "text": ""}
{"id": "447978", "revid": "63078", "url": "https://it.wikipedia.org/wiki?curid=447978", "title": "Lettore cd", "text": ""}
{"id": "447980", "revid": "1922947", "url": "https://it.wikipedia.org/wiki?curid=447980", "title": "Omogeneit\u00e0 ed eterogeneit\u00e0", "text": "In chimica, l'omogeneit\u00e0 e l'eterogeneit\u00e0 sono propriet\u00e0 caratteristiche dei corpi (solidi, liquidi o gassosi).\nUn corpo (o un sistema) \u00e8 omogeneo se ogni sua parte ha le medesime propriet\u00e0 fisiche, indipendentemente dalla posizione o se variano con continuit\u00e0. Ad esempio, un corpo sferico \u00e8 omogeneo quando la sua densit\u00e0 non \u00e8 funzione del raggio, ma \u00e8 una costante. Si pu\u00f2 anche dire che si ha un sistema omogeneo quando \u00e8 possibile suddividerlo in sottosistemi in stati di mutuo equilibrio (cio\u00e8 quando hanno gli stessi valori di temperatura T, pressione p e di ogni potenziale chimico \u03bc), ciascuno con lo stesso stato intensivo, ovvero l'insieme di valori delle propriet\u00e0 intensive di ciascun sottosistema \u00e8 lo stesso. Riassumendo un sistema si definisce puro se \u00e8 formato da una singola sostanza, cio\u00e8 quando si tratta di un sistema semplice monocomponente.\nSi dice che un corpo (o un sistema) \u00e8 eterogeneo se non \u00e8 omogeneo, cio\u00e8 se \u00e8 costituito da due o pi\u00f9 sistemi omogenei separati in maniera netta da una superficie in corrispondenza della quale si ha una discontinuit\u00e0 delle propriet\u00e0 del corpo. In alternativa, un sistema si trova in uno stato eterogeneo se almeno una delle propriet\u00e0 intensive non \u00e8 uniforme nel volume occupato dal sistema, cio\u00e8 assume valori diversi nei volumetti, tutti con gli stessi valori di T, p e \u03bc, in cui il sistema pu\u00f2 essere suddiviso. Riassumendo un sistema formato da due o pi\u00f9 sostanze \u00e8 un miscuglio.\nNel formalismo Lagrangiano l'omogeneit\u00e0 nello spazio implica la conservazione della quantit\u00e0 di moto, quella nel tempo la conservazione dell'energia.\nIn cinetica chimica.\nNelle reazioni in fase eterogenea (solido-gas, liquido-gas, liquido-liquido, ecc.) la velocit\u00e0 di reazione dipende dall\u2019estensione della superficie di contatto dei reagenti: la velocit\u00e0 di reazione aumenta all\u2019aumentare della suddivisione dei reagenti. \nPi\u00f9 i reagenti sono suddivisi (ad esempio se sono in polvere): \nNelle reazioni in fase omogenea (gassosa o in soluzione acquosa): la suddivisione dei reagenti \u00e8 realizzata spontaneamente dalle molecole dei gas (che sono libere) o dagli ioni presenti in soluzione (causa polarit\u00e0 dell'acqua). "}
{"id": "447981", "revid": "2075278", "url": "https://it.wikipedia.org/wiki?curid=447981", "title": "Ubisoft", "text": "Ubisoft (fino al 2003 Ubi Soft Entertainment), \u00e8 un'azienda francese sviluppatrice e editrice di videogiochi, con sede centrale a Montreuil.\nSecondo alcuni l\u2019appellativo Ubi deriva dall'acronimo Union des Bretons Ind\u00e9pendants (Unione dei Bretoni Indipendenti). L\u2019azienda invece afferma che esso derivi dalla parola \u201cubiquit\u00e9\u201d (ubiquit\u00e0). L'aggiornamento del logo in uso \u00e8 avvenuto a maggio del 2017.\nStoria.\nI fratelli Guillemot fondarono la casa di produzione per videogiochi Ubisoft nel 1986, che presto si \u00e8 estesa a livello mondiale. Agli inizi degli anni novanta, Ubisoft intraprese un programma di sviluppo interno alla casa il quale port\u00f2 all'apertura nel 1994 dello studio a Montreuil, in Francia. In quegli stessi anni Michel Ancel ide\u00f2 il personaggio di Rayman, ad oggi considerato una pietra miliare nel mondo dei videogiochi.\nLa societ\u00e0, originaria di Carentoir, \u00e8 presente nel mondo con venticinque studi principali in circa diciassette paesi, e filiali in oltre ventisei paesi. Tra le citt\u00e0 con sedi Ubisoft di maggiore rilievo troviamo Milano, Montr\u00e9al, Toronto, Qu\u00e9bec City, Cary, D\u00fcsseldorf, Barcellona, Bucarest, Casablanca, Sydney, Shanghai e Tokyo. Gli studi di Ubisoft sono composti da numerosi staff con diverse divisioni e uffici in tutto il mondo. Alcuni sono stati fondati da Ubisoft, altri sono stati acquisiti nel corso degli anni.\nSussidiarie.\nUbisoft Paris (situato a Montreuil), attivo dal 1986. Gli studi parigini di Ubisoft sono distribuiti in base alle diverse funzioni svolte tra cui lo sviluppo di videogiochi e il coordinamento globale dei progetti di Ubisoft.\nUbisoft Montpellier, attivo dal 1994, \u00e8 noto per il franchise \"Rayman\".\nUbisoft Osaka, attivo dal 1996, acquistato nel 2008.\nUbisoft Annecy, attivo dal 1996.\nUbisoft Shanghai, attivo dal 1996.\nUbisoft Montreal, fondato nel 1997.\nUbisoft Barcellona, attivo dal 1997.\nUbisoft Milano, attivo dal 1998.\nUbisoft Casablanca, attivo dal 1999.\nGameloft, attivo dal 1999.\nUbisoft Red Storm, attivo dal 2000.\nUbisoft Blue Byte, attivo dal 2001.\nUbisoft Qu\u00e9bec, attivo dal giugno 2005.\nUbisoft Sofia, attivo dal 2006.\nUbisoft Massive (Malm\u00f6), fondato da Massive Entertainment nel 1997, acquistato nell'ottobre del 2008.\nUbisoft Singapore, attivo dal 2008. Ha contribuito allo sviluppo di \"\" uscito nel 2011.\nUbisoft Pune (India) attivo dal 2008.\nUbisoft Toronto, attivo dal 2009.\nWild Sheep Studio, attivo dal 2014. Con sede a Montpellier, \u00e8 lo studio indipendente cofondato da Michel Ancel ed il suo staff.\nUbisoft Halifax (Nuova Scozia) attivo dal 2015.\nNel 2000 Ubisoft acquis\u00ec la compagnia statunitense Red Storm Entertainment, studio destinato allo sviluppo di videogiochi fondato dal famoso scrittore statunitense di spy-story Tom Clancy, e gi\u00e0 noto per il grande successo di alcuni titoli ispirati ai suoi stessi libri. Nel 2001 la compagnia acquis\u00ec inoltre Blue Byte, nota per la serie \"The Settlers\". Nel 2003 Ubisoft oper\u00f2 in 22 paesi, nove di questi aventi propri studi di produzione, per lo sviluppo di \"Tom Clancy's Splinter Cell\", ', \"XIII\" ispirato al fumetto francese e programmato in cel-shading, ' e \"Beyond Good &amp; Evil\".\nNel marzo 2005 ha acquisito parte di MC2-Microids (Micro\u00efds Canada), integrandolo nello studio di Ubisoft Montreal. Nel luglio 2006 ha acquistato anche i diritti della serie Atari \"Driver\" per la somma di 19 milioni di euro (24 milioni di dollari), divenendo possessore dell'immagine, dei diritti legali passati, presenti e futuri e la forza lavoro dedicata alla serie. Inoltre, anche se Ubisoft non ha acquisito volontariamente lo studio a titolo definitivo, gli sviluppatori di Reflections Interactive sono diventati suoi dipendenti e il suo nome \u00e8 stato successivamente rinominato in Ubisoft Reflections.\nL'11 aprile 2007 ha acquisito lo studio di produzione tedesco Sunflowers e il brand Anno della famosa serie strategica in tempo reale, mentre nell'aprile del 2008 ha comprato lo studio Gameloft Pune rinominandolo Ubisoft Pune. Nel novembre del 2008 ha acquisito lo studio svedese rinominato Ubisoft Massive, sviluppatore di \"World in Conflict\", mentre nell'ottobre del 2009 \u00e8 il turno di Nadeo, sviluppatore del franchise \"TrackMania\". Nel luglio del 2011 ha acquisito lo studio Owlient, mentre nel novembre del 2011 \u00e8 la volta dello studio di sviluppo finlandese Redlynx fondato nel 2000 e sviluppatore di Trial."}
{"id": "447982", "revid": "79968", "url": "https://it.wikipedia.org/wiki?curid=447982", "title": "Robert Faurisson", "text": "Di origine britannica, naturalizzato francese, egli divenne principalmente conosciuto per il suo negazionismo dell'Olocausto. Provoc\u00f2 forti controversie con una serie di articoli pubblicati nella rivista Journal of Historical Review (rivista californiana di estrema destra), e in altre riviste e periodici a sfondo politico improntati sulla stessa linea, e in lettere inviate ai quotidiani francesi, in principal modo a \"Le Monde\", contraddicendo la storia e l\u2019intero impianto cui si permea l'Olocausto, negando l'esistenza delle camere a gas, l'uccisione sistematica degli ebrei europei durante la seconda guerra mondiale con l'utilizzo del gas, e l'autenticit\u00e0 del diario di Anna Frank. Dopo l'approvazione nel 1990 in Francia della legge Gayssot contro il diniego dell'Olocausto, Faurisson fu processato, condannato e nel 1991 rimosso dall'insegnamento universitario.\nLe sue tesi sono unanimemente respinte dalla comunit\u00e0 degli storici.\nVita e carriera.\nNato a Shepperton, nel Regno Unito da padre francese e madre scozzese, si laure\u00f2 in lettere nel 1972 alla Sorbona di Parigi, in cui tenne inoltre lezioni dal 1969 al 1974, e insegn\u00f2 presso l'Universit\u00e0 di Lione 2 dal 1974 al 1990. Nel corso degli anni sessanta e settanta pubblic\u00f2 alcune monografie di critica letteraria.\nFaurisson inizi\u00f2 a occuparsi della Shoah dopo la lettura nel 1960 di un articolo dello storico tedesco Martin Broszat, futuro direttore dell'Institut f\u00fcr Zeitgeschichte di Monaco di Baviera (Istituto di storia contemporanea), nel quale si affermava che nei campi di concentramento di Dachau e Buchenwald, territorio del vecchio Reich tedesco, non ci sarebbero state camere a gas, le cui installazioni sarebbero state riservate ai territori acquisiti durante la guerra. Nella sua ricerca Faurisson consult\u00f2 sia altri negazionisti sia storici \"ortodossi\", entrando inoltre in corrispondenza con Paul Rassinier, un ex partigiano francese deportato nei campi di Buchenwald e Dora, impropriamente indicato dai negazionisti stessi come il padre fondatore del negazionismo. In realt\u00e0, il primo a mettere in dubbio l'Olocausto fu Maurice Bard\u00e8che, noto neofascista francese, cognato di Robert Brasillach.\nNel 1978 Faurisson scrisse un articolo, \u00ab\"Le probl\u00e8me des chambres \u00e0 gaz\"\u00bb, un breve scritto che metteva in dubbio l'esistenza delle camere a gas naziste. Non trovando testate disponibili, Faurisson pubblic\u00f2 l'articolo sulla rivista \"D\u00e9fense de l'Occident\", di propriet\u00e0 di Maurice Bard\u00e8che.\nLo stesso testo fu poi ripubblicato sul quotidiano Le Monde il 29 dicembre 1978, accompagnato da un articolo a commento dello storico Georges Wellers. Nell'articolo Faurisson, persuaso dell'inesistenza delle camere a gas, sollecitava gli storici ad aprire un dibattito sul tema, e invitava chiunque a presentare prove incontrovertibili della loro esistenza e del loro funzionamento. Il giorno successivo intervenne sul quotidiano Olga Wormser-Migot, a cui segu\u00ec la \"Lettre en droit de r\u00e9ponse publi\u00e9e par le journal\" (Le Monde, 16 gennaio 1979). Il 21 febbraio 1979 ancora \"Le Monde\" pubblic\u00f2 la \"dichiarazione\" detta \"dei trentaquattro storici\", redatta da Pierre Vidal-Naquet e L\u00e9on Poliakov, in cui si rispose a Faurisson che le numerose testimonianze documentali e orali raccolte, fra le quali le confessioni dei tedeschi stessi, rendevano impossibile dubitare della realt\u00e0 dello sterminio. Sulla questione tecnica, di cui Faurisson aveva chiesto conto, l'articolo chiosava: \nFaurisson invi\u00f2 quindi il 26 febbraio 1979 una lettera al quotidiano, in risposta alla dichiarazione, intitolata \"Une preuve\u2026 une seule preuve\"\", in cui chiedeva che gli fosse fornita una singola prova inoppugnabile sull'esistenza delle camere a gas. \"Le Monde\" rifiut\u00f2 tuttavia di pubblicare la sua lettera. Faurisson acquis\u00ec quindi grande notoriet\u00e0 grazie a questa polemica.\nNel 1980 il linguista statunitense Noam Chomsky, intellettuale ebreo e socialista libertario, sebbene contrario alle tesi esposte, cur\u00f2 la prefazione dell'opera di Faurisson \"M\u00e9moire en d\u00e9fense (Contre ceux qui m'accusent de falsifier l'histoire. La question des chambres \u00e0 gaz.)\" (\"Tesi difensiva contro coloro che mi accusano di falsificare la storia. La questione delle camere a gas\"), sostenendo il principio della libert\u00e0 di espressione di tutti, e quindi anche di Faurisson. Per questo Chomsky ricevette numerose critiche, alle quali rispose con le \"R\u00e9ponses in\u00e9dites \u00e0 mes d\u00e9tracteurs parisiens\" (Risposte inedite ai miei detrattori parigini). Chomsky dichiar\u00f2 fra l'altro di non conoscere bene le tesi di Faurisson, e che ciononostante, per quello che egli poteva giudicarne, Faurisson gli appariva come \u00abuna specie di \"liberal\" relativamente apolitico\u00bb. Per queste sue asserzioni Chomsky fu criticato duramente dallo storico francese Pierre Vidal-Naquet, che lo accus\u00f2 di superficialit\u00e0 e di disonest\u00e0 intellettuale.\nIl 26 aprile del 1983 si concluse un processo a suo carico, con la duplice imputazione di \"danni recati a terzi\" e \"falsificazione della storia\". La corte d'appello di Parigi condann\u00f2 Faurisson per \"danni recati a terzi\" per le sue affermazioni prive di valore scientifico, non giustificate dai suoi studi e di carattere puramente polemico, quale \"i pretesi massacri nelle camere a gas e il preteso genocidio sono una sola e stessa menzogna\". La corte si dichiar\u00f2 tuttavia incompetente a esprimere un giudizio sulle sue tesi relative all'impossibilit\u00e0 dell'esistenza delle camere a gas, rimandando tale giudizio agli esperti e al pubblico, e respinse l'altro capo di imputazione, ossia di \"falsificazione della storia\", affermando che le accuse di leggerezza formulate contro i suoi studi non erano pertinenti e non potevano essere sufficientemente provate, e che nelle sue opere non si ravvisava n\u00e9 negligenza n\u00e9 incuria.\nFaurisson, a seguito del processo, afferm\u00f2 impropriamente che la corte avrebbe riconosciuto la fondatezza dei suoi studi e la sua legittimit\u00e0 nel dubitare dell'esistenza delle camere a gas, mentre in realt\u00e0 essa non s'era pronunciata nel merito, bens\u00ec unicamente sul metodo.\nPur tuttavia, le conclusioni della corte di appello di Parigi vennero contestate da Wellers e Vidal-Naquet.\nIn seguito Faurisson ha pubblicato una vasta bibliografia \"revisionista\", in cui critica aspramente la storiografia sulla Shoah, che con disprezzo definisce \"sterminazionista\" in risposta all'epiteto di \"negazionista\" a lui attribuito.\nNel 1990 fu rimosso dall'insegnamento e privato della pensione a causa delle sue tesi negazioniste. Egli ha inoltre sub\u00ecto altri processi per avere negato i crimini contro l'umanit\u00e0, ricevendo in alcuni delle assoluzioni e in altri delle condanne a pene pecuniarie (oltre a tre mesi in libert\u00e0 vigilata, il 3 ottobre 2006).\nRobert Faurisson \u00e8 stato anche fatto oggetto di aggressioni fisiche; nella pi\u00f9 grave (1989) ha riportato la frattura della mascella.\nLe sue tesi.\nFaurisson ha concentrato i suoi scritti prevalentemente sul punto relativo alle camere a gas, e la sua tesi principale \u00e8 stata chiamata, dai suoi sostenitori, come l\"impossibilit\u00e0 tecnica dell'esistenza delle camere a gas naziste\", poi ripresa da altri negazionisti come Carlo Mattogno, seppur criticata su alcuni dettagli tecnici dal negazionista italiano.\nFaurisson sostiene che:\nL'ordine dello sterminio fisico degli ebrei.\nFaurisson sostiene, in mancanza di un ordine scritto di Hitler o delle altre massime cariche del Terzo Reich per uno sterminio fisico degli ebrei, che quest'ordine non sarebbe mai esistito, e che quindi tale sterminio non avrebbe avuto luogo. Faurisson ha sostenuto in pi\u00f9 occasioni: \"Hitler non ha mai ordinato n\u00e9 consentito che chicchessia fosse ucciso a causa della sua razza o della sua religione\".\nFra le risultanze documentali in opposizione alle sue tesi vengono ricordate la conferenza di Wannsee del 20 gennaio 1942 e il discorso tenuto da Heinrich Himmler a Pozna\u0144 (\"Posen\" in tedesco), in cui si parla esplicitamente di \"Ausrottung des j\u00fcdischen Volkes\" (\"lo sterminio del popolo ebraico\" e le analogie con il precedente piano nazista Aktion T4, il programma di eutanasia che port\u00f2 alla soppressione di decine di migliaia di persone affette da malattie mentali, inguaribili e da gravi malformazioni fisiche e che aveva causato numerose proteste. Del piano di sterminio denominato Aktion T4 esiste l'ordine scritto di Hitler, e secondo alcuni storici furono proprio le proteste sollevate da questo piano di sterminio che indussero Hitler a evitare qualsiasi ordine scritto relativo all'Olocausto.\nFaurisson afferm\u00f2 inoltre che la conferenza di Wannsee si sarebbe riferita all'evacuazione a Est delle popolazioni ebraiche, non gi\u00e0 a un loro sterminio fisico. Alcuni storici, tra cui Martin Broszat e Christopher R. Browning non ritengono che a Wannsee venne formulato l'ordine dello sterminio, ma semplicemente definita l'organizzazione dello stesso.\n\u00c8 comunque da ricordare che il segretario della Conferenza di Wannsee fu Adolf Eichmann, il quale nel corso del processo a suo carico a Gerusalemme conferm\u00f2 che fu proprio in questa occasione che si implement\u00f2 il piano di sterminio, e che a latere della conferenza stessa i partecipanti parlarono in modo molto franco e diretto delle diverse metodiche pratiche di omicidio degli ebrei. Attualmente, la maggioranza degli storici della Shoah ritiene comunque provato che Wannsee fu proprio il luogo in cui si defin\u00ec lo sterminio degli ebrei d'Europa.\nIn merito al discorso di Himmler, Faurisson sostenne invece che la corretta interpretazione della fonte dipendesse dal reinserimento del termine \"Ausrottung\" nel suo contesto, ossia \"Ich meine jetzt die Judenevakuierung, die Ausrottung des j\u00fcdischen Volkes\" (Intendo ora l'evacuazione degli ebrei, l'estirpazione del popolo ebreo), affermando che il capo delle SS intendesse parlare di semplici deportazioni, e non di uccisioni. Anche rispetto a questa osservazione di Faurisson venne data risposta: nel discorso di Himmler vi sono molteplici passaggi che trattano l'argomento, con l'esplicita indicazione che proprio di morti si sta parlando: \"Und zugesehen, es durchgestanden hat keiner. Von Euch werden die meisten wissen, was es heisst, wenn 100 Leichen beisammen liegen, wenn 500 daliegen oder wenn 1000 daliegen\". (E nessuno di loro [\"NDR: i tedeschi\"] ha visto, c'\u00e8 passato attraverso. La maggior parte di voi [\"NDR: Himmler parla agli ufficiali delle SS\"] sa che cosa significa quando 100 corpi giacciono insieme, quando 500 corpi giacciono insieme, o quando ne giacciono insieme 1000).\nLa tesi dell'impossibilit\u00e0 tecnica delle camere a gas naziste.\nSecondo Faurisson, non esisterebbero n\u00e9 documenti n\u00e9 testimonianze attendibili in grado di dimostrare l'esistenza di camere a gas omicide nei campi nazisti durante la seconda guerra mondiale; i resti delle camere a gas e le descrizioni pervenuteci del loro funzionamento non reggerebbero a un'analisi critica, e sarebbe stato tecnicamente impossibile utilizzarle a scopi omicidi, soprattutto secondo le modalit\u00e0 documentate dalle testimonianze. Faurisson si occup\u00f2 delle strutture che utilizzarono lo \"Zyklon B\" (nei campi di Auschwitz e di Majdanek), mentre altrove (Be\u0142\u017cec, Sobib\u00f3r, Treblinka e Che\u0142mno) venne utilizzato monossido di carbonio prodotto dai fumi di scarico di grossi motori.\nIl punto pi\u00f9 critico, secondo il francese, sarebbe rappresentato dalla ventilazione delle camere a gas, procedimento che egli descrive come molto lungo e complesso (in particolare nel caso si sia utilizzato lo \"Zyklon B\", universalmente indicato come strumento per lo sterminio degli ebrei), e che quindi secondo le sue valutazioni risulterebbe incompatibile con i racconti dei testimoni e con le specifiche tecniche delle camere a gas. Ulteriore elemento ritenuto poco attendibile sarebbe quello relativo alla prossimit\u00e0 dei crematori ai locali indicati quali camere a gas, giacch\u00e9 l'acido cianidrico (di cui \u00e8 principalmente composto lo Zyklon B) sarebbe un acido altamente infiammabile. Inoltre tali locali risulterebbero strutturalmente inadatti a gasazioni omicide in quanto manchevoli delle usuali misure di sicurezza (ad es. porte e vetri a tenuta stagna). Da ci\u00f2 nacquero una congerie di studi riguardanti aspetti storiograficamente marginali ma considerati assolutamente essenziali dai negazionisti, quali la forma e le misure dei pertugi attraverso i quali lo Zyklon B veniva introdotto nelle camere a gas; la forma e la struttura delle loro porte; l'esatta misurazione dell'area di tutti gli ambienti dedicati allo sterminio e cos\u00ec via.\nEssendosi Faurisson convinto che non esistessero studi approfonditi riguardo al funzionamento delle camere a gas naziste, egli quindi sostenne di aver ottenuto informazioni riguardo alla struttura e al funzionamento di quelle moderne da sei penitenziari statunitensi (San Quintino in California, Jefferson City in Missouri, Santa Fe nel Nuovo Messico, Raleigh nella Carolina del Nord, Baltimora nel Maryland e Florence in Arizona), che utilizzavano un metodo di gasazione basato sull'immissione di acido cianidrico, ipoteticamente simile a quello che si sarebbe utilizzato in alcuni campi di concentramento. Sulla base di queste ritenne necessario rivolgersi a un presunto esperto della tecnologia delle camere a gas statunitensi, che secondo lui avrebbe potuto determinare se quelle tedesche per esecuzioni fossero utilizzabili come tali.\nDurante il processo contro il neonazista Ernst Z\u00fcndel del 1988, al quale partecip\u00f2 Faurisson stesso quale consulente e testimone della difesa, depose anche Fred Leuchter, raccomandato a Barbara Kulaszka, membro del collegio difensivo di Z\u00fcndel, da Bill M. Armontrout, direttore del penitenziario di Jefferson City (Missouri) come esperto statunitense in progettazione, funzionamento e installazione di camere a gas. A Leuchter venne commissionata una perizia forense che prevedeva un sopralluogo negli ex campi di Auschwitz, Birkenau e Majdanek. Leuchter si rec\u00f2 quindi in Polonia per condurre la sua indagine, al termine della quale redasse un rapporto, stilato in due settimane e comprendente 192 pagine: \"The Leuchter Report: An Engineering Report on the Alleged Execution Chambers at Auschwitz, Birkenau, and Majdanek Poland\", la cui introduzione venne curata da Faurisson stesso, allorch\u00e9 l'opera fu pubblicata l'anno successivo e che divenne la base per le sue ipotesi successive.\nIl Rapporto Leuchter sostiene che le camere a gas naziste di Auschwitz non sarebbero state strutturalmente adatte a uccidere degli esseri umani, e che l'analisi chimica di campioni delle pareti avrebbe rivelato minori tracce di cianuri, laddove ne rivelerebbe in grande quantit\u00e0 nei locali adibiti alla disinfestazione dei vestiti, parimenti effettuata tramite acido cianidrico (Zyklon B). Le tesi di Faurisson e le conclusioni di Leucther furono criticate dal farmacista francese Jean-Claude Pressac, che in particolare contest\u00f2 il fatto che non si fosse tenuto conto, n\u00e9 delle diverse condizioni d'uso del gas - per la disinfestazione veniva lasciato operare per diverse ore senza aerazione, mentre per l'uccisione di esseri umani lo si adoperava per pochi minuti e poi si procedeva all'aerazione del locale - n\u00e9 delle diverse condizioni delle camere di sterminio, dove i residui erano rimasti esposti a lungo agli agenti atmosferici, in seguito al fatto che le strutture erano state distrutte dai tedeschi in ritirata, mentre le camere di disinfestazione degli indumenti erano rimaste intatte.\nL'attendibilit\u00e0 di Leucther quale esperto venne messa pesantemente in dubbio all'interno dello stesso processo Z\u00fcndel, tanto che la sua expertise non venne accettata dalla corte canadese: egli sub\u00ec inoltre un processo negli Stati Uniti per essersi firmato ingegnere senza aver conseguito la laurea in ingegneria e venne condannato. Le Corti Federali della Florida e della Virginia rigettarono altre testimonianze di Leuchter in quanto inaffidabili, accusando Leuchter di \"inaccuratezza\" e di aver deliberatamente \"modificato le dichiarazioni\" contenute in un \"affidavit\". Leucther sostenne in seguito che tali accuse fossero delle mere calunnie, ritenendo di aver subito delle persecuzioni in seguito alla sua testimonianza nel processo contro Z\u00fcndel ad opera di alcune associazioni ebraiche, le quali avrebbero secondo lui esercitato pressioni per non fargli ottenere ulteriori incarichi professionali dalle strutture pubbliche statunitensi.\nSottoposto a dure critiche, l'attendibilit\u00e0 del rapporto Leuchter venne pesantemente messa in dubbio anche da altri negazionisti, quali per esempio Carlo Mattogno, che lo defin\u00ec \"tecnicamente infondato\": a questo punto, nel 1992 Faurisson addusse, come ulteriore sostegno alla sua tesi sulle camere a gas, altri due rapporti, che avrebbero confermato le conclusioni di fondo del rapporto Leucther:\nA questi due, Faurisson aggiunse anche la prima redazione del rapporto di Jan Markiewicz, membro dell'Istituto di ricerca forense di Cracovia, commissionato dal Museo Statale di Auschwitz: Faurisson infatti riteneva che portasse acqua al suo mulino. In questo primo rapporto interno, del 1990, nel quale i ricercatori polacchi non erano ancora al corrente del rapporto Leuchter, le analisi dell'istituto in realt\u00e0 rilevarono tracce di acido cianidrico anche nelle camere di sterminio, concludendo come Pressac che il motivo della scarsa quantit\u00e0 rinvenuta - rispetto agli ambienti utilizzati per l'eliminazione dei pidocchi - fosse la lunga esposizione agli agenti atmosferici. Nell'edizione definitiva del Rapporto-Markiewicz, vennero inoltre criticate le conclusioni di Leuchter e il metodo da lui utilizzato. In seguito, la differente concentrazione delle tracce di acido cianidrico fra le camere di sterminio e quelle utilizzate per l'eliminazione dei pidocchi venne ancora una volta spiegata per il fatto che l'esposizione al gas nelle seconde ebbe luogo per periodi molto pi\u00f9 lunghi e per tempi enormemente maggiori rispetto alle prime, in coerenza con i documenti e le testimonianze conosciute, nonch\u00e9 con le analisi effettuate e gli studi chimico-ingegneristici gi\u00e0 apparsi.\nLe tesi di Faurisson furono avversate da numerosi studiosi di diverse specializzazioni, tra cui Pierre Vidal-Naquet, Georges Wellers, Jean-Claude Pressac e Robert Jan van Pelt. Le principali critiche sulla problematica tecnica inerente alle camere a gas giunsero dagli ultimi due, che dimostrarono in una serie di studi storico-ingegneristico-chimici la possibilit\u00e0 tecnica nonch\u00e9 la reale esistenza delle camere a gas ad Auschwitz.\nIl Rapporto Rudolf, che viene attualmente sostituito al Rapporto Leuchter come base chimico/scientifica delle tesi negazioniste, \u00e8 stato sottoposto a critica, oltre che dalle risultanze delle analisi dell'\"Istituto di ricerca forense\" di Cracovia, dal farmacologo americano Richard J. Green, secondo il quale le tracce rinvenute sono del tutto compatibili scientificamente con l'esistenza di camere di sterminio nelle strutture indicate. Rudolf e altri negazionisti replicarono a Green, nel tentativo di coinvolgere Green in una lunga \"querelle\" all'interno della quale essi avrebbero potuto giocare il ruolo di \"controparte scientifica\". Le numerose argomentazioni degli oppositori del negazionismo sono state raccolte nel volume del cardiologo italiano Francesco Rotondi.\nIl professore di architettura Robert J. van Pelt, che aveva partecipato come consulente della difesa nel 1999/2000 a un processo intentato da David Irving contro Deborah Lipstadt nel corso del quale Irving aveva presentato il rapporto Rudolf come proprio \"affidavit\", nella sua successiva opera basata sul suo rapporto processuale pubblicata nel 2002 critic\u00f2 approfonditamente il rapporto Rudolf analizzando la questione delle camere a gas di Auschwitz dal punto di vista storico e ingegneristico, col sostegno di documenti del Museo Statale di Auschwitz-Birkenau, di una serie di testimonianze dell'epoca e l'apporto di altri ingegneri e chimici. Fra le testimonianze, vi fu quella di Michal Kula, che fu il costruttore delle colonne metalliche per l'immissione dei gas nelle camere di sterminio. I negazionisti affermarono che le testimonianze erano inaffidabili (\u00e8 da notare che per i negazionisti non esiste nessuna testimonianza attendibile per il processo dello sterminio, nemmeno quelle dei tedeschi rei confessi) e rilevarono la presunta mancanza di resti visibili di fori per gli apparati descritti (o per altri mezzi di immissione) tra le macerie del tetto di una delle camere a gas di Auschwitz (secondo lo slogan di Faurisson: \"no holes, no holocaust\"). Sulla presenza di questi fori si \u00e8 sviluppata una diatriba, visto che tali aperture effettivamente esistono tuttora, ma i negazionisti ritengono che siano stati fatti ad arte o che in realt\u00e0 non siano quel tipo di fori di cui si parla. In conclusione, il giudice della causa fra Irving e Deborah Lipstadt dette completamente ragione alla seconda, confermando giudiziariamente le conclusioni di van Pelt e rigettando il rapporto Rudolf.\nFaurisson e il diario di Anna Frank.\nNel 1978 Faurisson pubblic\u00f2 un lungo articolo nel quale affermava che il \"Diario di Anna Frank\" fosse un falso, prodotto artificiosamente dal padre di Anna, Otto Frank. Il tema della veridicit\u00e0 del \"Diario\" \u00e8 un classico \"topos\" negazionista, ma Faurisson diede alla questione un taglio pseudoscientifico, causando molte polemiche. Nel 1986 - a seguito di approfondite ricerche filologiche e chimico-scientifiche al fine di sottoporre ad analisi non solo il testo del \"Diario\", ma anche il tipo di carta e l'inchiostro utilizzato dalla Frank - venne pubblicata un'edizione critica del \"Diario\" di Anna Frank, che riusc\u00ec non solo a dimostrare la genuinit\u00e0 del testo, ma fece anche cadere le varie illazioni negazioniste. Purtuttavia, Faurisson insistette nuovamente a cercare di dimostrare la veridicit\u00e0 dei suoi assunti, pubblicando nel 2000 una rivisitazione del suo articolo originario. Entrambi gli articoli di Faurisson sono stati analizzati e sottoposti a critica, rilevandone l'inconsistenza storica e le varie incongruenze logiche.\nUltimi anni.\nFaurisson sostiene di aver indotto numerosi storici a rivedere le loro posizioni, travisando per\u00f2 in parte o in tutto il loro pensiero.\nLo storico francese Eric Conan nel 1995 afferm\u00f2 che Faurisson aveva ragione nell'affermare che una delle camere a gas di Auschwitz che viene mostrata ai turisti \u00e8 in realt\u00e0 una ricostruzione eseguita nel dopoguerra a fini didattici e museali.\n \u00c8 da notare che il ragionamento di Conan ha un forte riferimento sulla capacit\u00e0 insita nel metodo della scienza storiografica di emendare s\u00e9 stessa per successivi affinamenti, indipendentemente dalle prese di posizione dei negazionisti, e che il testo dal quale viene tratta la precedente citazione riconosce senza alcun dubbio la veridicit\u00e0 storica della Shoah e della camere a gas di Auschwitz-Birkenau.\nFaurisson cit\u00f2 anche Jacques Baynac, un altro storico francese, il quale nel 1996 aveva affermato che non vi erano prove dell'esistenza delle camere a gas naziste (\"assenza di documenti, di tracce o di altre prove materiali\"). Il negazionista francese ha ritenuto lo scritto di Baynac l'atto di capitolazione della storiografia \"ortodossa\". Quest'ultimo, tuttavia, si riferisce a questioni di metodo storiografico, in relazione al dibattito sulle leggi francesi contro il revisionismo dell'Olocausto, e sostiene che, in mancanza di documenti che provino in modo inoppugnabile l'esistenza delle camere a gas, la ricerca storica deve proporsi di dimostrare, con altri documenti l'impossibilit\u00e0 della loro inesistenza: \"Stabilendo che l'inesistenza delle camere a gas \u00e8 impossibile, si liquider\u00e0 definitivamente la pretesa del negazionismo di porsi come una scuola storica tra altre e lo si costringer\u00e0 ad apparire per ci\u00f2 che \u00e8 sin dall'inizio: una ideologia, quella di una setta propugnatrice di una utopia reazionaria il cui mezzo e il cui fine sono di cambiare il passato escludendo il reale a vantaggio del virtuale\".\nNel dicembre del 2006 ebbe luogo a Teheran la Conferenza internazionale per la revisione della visione globale dell'Olocausto, patrocinata dal presidente iraniano Mahmoud Ahmadinejad, alla quale parteciparono molti storici negazionisti, l'ex leader del Ku Klux Klan David Duke e persino sei rabbini definiti \"anti-sionisti\". Faurisson present\u00f2 in tale sede una relazione in cui esponeva sinteticamente quelle che ritiene essere le pi\u00f9 notevoli vittorie che il negazionismo avrebbe ottenuto negli anni.\nIn un'intervista del 3 marzo 2008 concessa alla giornalista italiana Giovanna Canzano, Faurisson ha dichiarato di essere giunto alla fine della sua carriera di storico, a causa della sua vecchiaia e poich\u00e9 ritiene oramai concluso il suo compito, ossia di aver vinto la polemica scientifica contro i suoi avversari. Nel dibattito storiografico sulla Shoah il nome di Faurisson \u00e8 invece assente e le presunte \"vittorie\" del negazionismo vengono rilevate solo nelle pubblicazioni e nei siti negazionisti e neonazisti.\nViveva a Vichy, curiosamente la sede del governo filonazista tra 1940 e il 1944. Faurisson \u00e8 morto improvvisamente di attacco cardiaco a 89 anni nel 2018, mentre era in attesa di un nuovo processo per alcuni scritti del 2013 e del 2014."}
{"id": "447984", "revid": "339392", "url": "https://it.wikipedia.org/wiki?curid=447984", "title": "Verdi (Germania)", "text": ""}
{"id": "447985", "revid": "793215", "url": "https://it.wikipedia.org/wiki?curid=447985", "title": "Institute for Historical Review", "text": "L'Institute for Historical Review (IHR), fondato da Willis Carto e David McCalden nel 1978, \u00e8 un'organizzazione statunitense di natura negazionista e antisemita.\nDescrizione.\nSi autodefinisce \"un centro culturale di pubblico interesse, di ricerca e di pubblicazione col fine di promuovere una maggiore consapevolezza pubblica della storia\". Tuttavia essa \u00e8 universalmente riconosciuta come neonazista, negazionista e antisemita. La stessa CNN ha definito l'IHR \"la principale organizzazione negazionista del mondo\". L'IHR pubblica una rivista e organizza congressi internazionali.\nL'Istituto ha anche compilato 66 domande con risposta su varie tematiche dell'Olocausto, volte a smentirlo o ridurlo.\nCausa legale con Mel Mermelstein.\nL'istituto offr\u00ec una ricompensa di 50.000 dollari a chi avesse provato che gli ebrei furono vittime nei campi di sterminio, uccise con le camere a gas. Mel Mermelstein forn\u00ec tali prove ma l'istituto si rifiut\u00f2 di versare la ricompensa promessa. Ne segu\u00ec un processo e il giudice Robert Wenke della Corte Superiore conferm\u00f2 che l'impegno doveva essere mantenuto e, implicitamente, che l'Olocausto \u00e8 un fatto legalmente incontestabile, sconfessando le premesse negazioniste dell'istituto."}
{"id": "447987", "revid": "287204", "url": "https://it.wikipedia.org/wiki?curid=447987", "title": "I ragazzi della 3 C", "text": ""}
{"id": "447988", "revid": "36426", "url": "https://it.wikipedia.org/wiki?curid=447988", "title": "Ernst Z\u00fcndel", "text": "Noto soprattutto per le sue tesi negazioniste sull'Olocausto, \u00e8 stato pi\u00f9 volte in carcere a causa delle pubblicazioni della sua casa editrice su questo tema e dell'appartenenza a movimenti neonazisti che incitano alla violenza e all'odio razziale.\nBiografia e attivit\u00e0 editoriale.\nEmigrato in Canada nel 1958 all'et\u00e0 di 19 anni, Z\u00fcndel ha lavorato inizialmente come grafico, ottenendo un discreto successo, tanto che alcune sue opere apparvero, ad esempio, sulla copertina della rivista nazionale canadese \"Maclean's\". A partire dagli anni sessanta, influenzato dalle idee negazioniste di Savitri Devi, Mauriche Bardeche e Paul Rassiniere, ha ripubblicato come editore scritti di tema storico e politico, la maggior parte dei quali costituiti da opuscoli che mettono in discussione l'Olocausto: tra questi ha ripubblicato l'opuscolo stampato in proprio \"Did Six Million Really Die?\", del neonazista inglese Richard Verrall (firmato con lo pseudonimo di Richard E. Harwood). Ha anche pubblicato libri sugli UFO (v. UFO nazisti) e sulle medicine alternative.\nNel 1977 Z\u00fcndel fond\u00f2 una casa editrice denominata \"Samisdat Publishers\" che pubblic\u00f2 una vasta produzione negazionista, con libri, opuscoli, volantini, notiziari e cassette audio e video. Ha inoltre distribuito altre pubblicazioni negazioniste, come il \"Rapporto Rudolf\" di Germar Rudolf, \"Occhio per occhio: la storia non raccontata della vendetta ebraica contro i tedeschi nel 1945\" di John Sack e \"Suprematismo ebraico: il mio risveglio sulla questione ebraica\" di David Duke.\nA Z\u00fcndel viene inoltre attribuito il libretto \"The Hitler We Loved and Why\", falso storico fatto risalire agli anni Trenta revisionista ed elogiativo nei confronti di Hitler, che avrebbe redatto sotto lo pseudonimo di Christof Friedrich assieme a Eric Thomson, sebbene Z\u00fcndel ne abbia rifiutato la paternit\u00e0. Z\u00fcndel \u00e8 stato fatto oggetto di tre attentati: una bomba (1984) ed un incendio doloso (1995) contro la sua abitazione, ed un pacco bomba (sempre nel 1995). Nessuno \u00e8 mai stato condannato n\u00e9 processato per questi tre episodi.\nProcessi.\nSpesso considerato vicino a posizioni neonaziste, Ernst Zundel sub\u00ec un processo per \"istigazione all'odio razziale\" a causa del sito a suo nome gestito dalla moglie Ingrid Rimland, in cui figurano simboli con chiara allusione alla croce uncinata nazionalsocialista. Alla fine il tribunale canadese di Toronto dichiar\u00f2 il sito illegale; tuttavia, essendo esso gestito negli Stati Uniti, il decreto di chiusura risult\u00f2 non eseguibile.\nLa ripubblicazione dell'opuscolo \"Did Six Million Really Die?\" gli cost\u00f2 la denuncia, da parte di Sabrina Citron (socia dell'organizzazione \"Canadian Holocaust Remembrance Association\"), per \"diffusione di false notizie\" ed \"istigazione all'odio razziale\". Z\u00fcndel divenne quindi famoso per i due processi a suo carico innanzi al tribunale di Toronto, svoltisi nel 1985 e 1988 e durati rispettivamente due e quattro mesi. Nel primo venne dichiarato colpevole e condannato a 15 mesi. La sentenza venne revocata nel gennaio 1987 dalla corte d'appello dell'Ontario per vizi di forma e successivamente venne aperto un secondo procedimento.\nIn questo secondo processo, avviato nel gennaio del 1988, depose a suo favore Fred Leuchter, che era stato raccomandato all'avvocato Barbara Kulaszka, membro del suo collegio difensivo, come esperto di camere a gas. Dopo aver esaminato e analizzato campioni tratti dalle strutture di Auschwitz (Birkenau) e aver visitato anche Majdanek, questi redasse un rapporto di 192 pagine, che sarebbe divenuto una delle basi delle tesi negazioniste. Secondo Leuchter, i locali da lui studiati non avrebbero potuto essere utilizzati come camere di sterminio, in quanto nei campioni sarebbero mancate tracce sufficienti dei residui di Zyklon B (acido cianidrico, utilizzato per le esecuzioni). A causa dell'inaffidabilit\u00e0 del testimone, il cosiddetto \"rapporto Leuchter\" non venne accettato dalla corte.\nQuesto rapporto ricevette in seguito numerose critiche e l'attendibilit\u00e0 di Leuchter come esperto venne messa in dubbio. Malgrado le energie e il denaro spesi per dimostrare le sue tesi, Z\u00fcndel fu nuovamente dichiarato colpevole e condannato dalla Corte d'appello nel maggio del 1988, questa volta a nove mesi di carcere. In seguito, nel 1992 la Corte suprema del Canada - rigettando il ricorso di Z\u00fcndel - riconobbe in senso generale la parziale incostituzionalit\u00e0 dell'articolo 181 del codice penale canadese, in base al quale era stato condannato. Alla fine degli anni novanta, mentre si raccoglievano nuove accuse contro di lui ed il suo sito, Z\u00fcndel decise di lasciare il Canada per trasferirsi negli USA, in Tennessee.\nArresto e detenzione.\nNel febbraio 2003 Z\u00fcndel fu arrestato dalle autorit\u00e0 statunitensi con l'accusa di violazione delle norme d'immigrazione e venne espulso dal paese; nel frattempo la Germania (paese di cui \u00e8 nativo e cittadino) aveva spiccato un mandato di cattura contro di lui per il reato di incitamento all'odio etnico e razziale (\"Volksverhetzung\"). Z\u00fcndel richiese al Canada lo \"status\" di rifugiato: bench\u00e9 infatti avesse vissuto in quel paese per circa quarant'anni e ne avesse fatto richiesta per due volte, non era mai riuscito ad ottenere la cittadinanza canadese e l'assenza prolungata degli ultimi anni gli aveva fatto perdere anche i diritti d'immigrato residente.\nIl 2 maggio 2003 il Ministero dell'immigrazione canadese certific\u00f2 che Z\u00fcndel era \"inammissibile\" in Canada e il 24 febbraio 2005, il giudice Blais della Corte federale dell'Ontario diede il via libera all'estradizione di Z\u00fcndel, dichiarando valido il certificato emesso dal ministero e definendo inoltre Z\u00fcndel una minaccia per la sicurezza nazionale e \"una minaccia alla comunit\u00e0 internazionale delle nazioni\" a causa della sua appartenenza al \"White Supremacist Movement\" neonazista e antisemita, nel quale rappresentava una figura di primo piano, dei suoi contatti con numerose altre organizzazioni dell'estrema destra internazionale e del supporto prestato ai neonazisti canadesi del \"National Socialist Party\" di Adrian Arcand. Il primo marzo 2005 Z\u00fcndel \u00e8 stato estradato e, una volta giunto a destinazione, immediatamente arrestato dalle autorit\u00e0 tedesche e rinchiuso nel carcere di Mannheim.\nDurante il processo in Germania gli avvocati della difesa furono:\nA questi si aggiungeva l'assistente della Stolz, Horst Mahler, negli anni settanta sostenitore dell'organizzazione terroristica tedesca RAF, e pi\u00f9 tardi passato all'estrema destra, aderendo nel 2000 al Partito Nazionaldemocratico di Germania, al quale era stato proibito di esercitare la professione nel 2004 per incitamento all'odio razziale.\nIl processo si \u00e8 chiuso il 15 febbraio 2007 con la condanna di Z\u00fcndel alla massima pena, cio\u00e8 cinque anni di reclusione. In settembre la Corte suprema tedesca ha rigettato il suo appello per detrarre dalla pena i due anni trascorsi in prigione in Canada prima della sua estradizione in Germania, e in novembre la Corte costituzionale di Karlsruhe ha ugualmente rigettato il suo ricorso. Z\u00fcndel \u00e8 uscito dal carcere di Mannheim il 1\u00ba marzo 2010."}
{"id": "447990", "revid": "212348", "url": "https://it.wikipedia.org/wiki?curid=447990", "title": "Gambetto Rousseau", "text": "Il gambetto Rousseau \u00e8 un'apertura degli scacchi. \u00c8 considerata molto dubbia e per questo \u00e8 caduta in disuso. Le mire del Nero sono quelle di aprire la colonna f per una propria torre, ma l'ottima posizione dell'alfiere bianco rende questa mossa controproducente. La posizione si raggiunge dopo:\ne pu\u00f2 condurre a due varianti: il \"gambetto Rousseau accettato\" dove il Bianco effettua 4.exf5, e il \"gambetto Rousseau rifiutato\" dove tale mossa non viene effettuata.\nAnalisi.\nLa teoria suggerisce vivamente al Bianco di rifiutare il gambetto, onde accelerare il proprio sviluppo, ad esempio con 4.d3, con l'idea di portare il cavallo in g5. Ciononostante la posizione del Bianco \u00e8 superiore anche nel caso del gambetto accettato, ma il Bianco deve stare molto pi\u00f9 attento ad eventuali tatticismi e trappole del Nero.\nConsiderata scarsa quest'apertura non viene mai utilizzata a grandi livelli."}
{"id": "447991", "revid": "287204", "url": "https://it.wikipedia.org/wiki?curid=447991", "title": "Ernst Zundel", "text": ""}
{"id": "447992", "revid": "6923", "url": "https://it.wikipedia.org/wiki?curid=447992", "title": "Valentina Pisanty", "text": "Studiosa del negazionismo dell'Olocausto e dei fenomeni di razzismo, \u00e8 stata coordinatrice editoriale di \"Accepting Diversity\", manuale interattivo sulla tolleranza nato da un progetto di Umberto Eco, Furio Colombo e Jacques Le Goff e dell'Acad\u00e9mie Universelle des Cultures."}
{"id": "447993", "revid": "14002", "url": "https://it.wikipedia.org/wiki?curid=447993", "title": "Caifas", "text": ""}
{"id": "447996", "revid": "1442080", "url": "https://it.wikipedia.org/wiki?curid=447996", "title": "New York, New York", "text": ""}
{"id": "448002", "revid": "10335", "url": "https://it.wikipedia.org/wiki?curid=448002", "title": "Sir Arthur Conan Doyle", "text": ""}
{"id": "448005", "revid": "465169", "url": "https://it.wikipedia.org/wiki?curid=448005", "title": "Molosso (razza canina)", "text": "Il Molosso (; ) era una razza canina ora estinta diffusa nell'Europa Meridionale durante l'Antichit\u00e0 (ca. VIII secolo a.C.) per tramite del popolo dei Molossi d'Epiro che si ritiene possa essere stato il progenitore di tutti i cani molossoidi diffusisi nelle aree europee bagnate dal Mediterraneo.\nFedele raffigurazione della razza si ritiene possa essere il \"Jennings Dog\", statua romana esposta al \"British Museum\"; copie si trovano anche nella Galleria degli Uffizi di Firenze e nel Museo Pio-Clementino (Sala degli Animali) dei Musei Vaticani.\nNella mitologia greca, Molosso \u00e8 il nome dal figlio di Andromaca e di Neottolemo (il figlio di Achille).\nStoria.\nLa razza origin\u00f2 in tempi molto antichi dall'archetipo razziale dei \"Molossoidi\", grandi cani da montagna selezionati in epoca protostorica nel Medioriente (principalmente nella Mezzaluna Fertile), dove la nascente pastorizia aveva evidenziato la necessit\u00e0 di selezionare un grosso cane difensore del gregge, e si evolvette durante l'Et\u00e0 del ferro come cane da guerra o da palazzo nelle prime grandi civilt\u00e0 (assiri, babilonesi, ittiti, egizi). Dalla Mesopotamia, il Molossoide si diffuse verso il Mediterraneo originando diversi ceppi locali: tutti cani accomunati da una certa tipologia caratteriale (forte, dominante, territoriale e protettiva verso la famiglia umana) ma con varianti morfologiche dovute alle diversit\u00e0 climatiche e del territorio.&lt;br&gt;\nL'ipotesi che il nome possa derivare dall'uso dei cani da combattimento attribuito all'antico popolo epirota dei \"Molossi\", anche se divenuta col tempo molto comune, \u00e8 moderna e del tutto immaginosa; in verit\u00e0, nessuno degli antichi autori che scrissero di cani sostiene una fantasia del genere: n\u00e9 Aristotele, n\u00e9 Plinio, n\u00e9 Columella, n\u00e9 Virgilio, n\u00e9 Petronio, n\u00e9 tanto meno Giulio Polluce, il quale, fatto poco noto, fu colui che pi\u00f9 scrisse a proposito dei cani. Il nome deriva in realt\u00e0 da un vocabolo del greco antico, \"molos\" (\"\u03bc\u1ff6\u03bb\u03bf\u03c2\"), che significa \"combattimento\", quindi \"molossi\" non vuol dire altro che \"cani da combattimento\"; il nome dello storico popolo deriva invece da quello del suo primo re, che la tradizione vuole si chiamasse appunto \"Molosso\". \nIl molosso fu sempre usato, pi\u00f9 che in guerra, come cane da gregge, e ne d\u00e0 conferma la Suida (X sec.) che lo descriveva brevemente cos\u00ec:\n\"'Molosso\u2019 e \u2018cane molosso\u2019: grande cane pastorale (\u039c\u03bf\u03bb\u03bf\u03c3\u03c3\u1f78\u03c2, \u03c7\u03b1\u1f76 \u039c\u03bf\u03bb\u03bf\u03c4\u03c4\u1f78\u03c2 \u03ba\u03cd\u03c9\u03bd. \u1f40 \u03c0\u03bf\u03b9\u03bc\u03b5\u03bd\u03b9\u03ba\u1f78\u03c2, \u03c7\u03b1\u1f76 \u03bc\u03ad\u03b3\u03b1\u03c2.)\" (\"Ib.\" P. 570.)\nSi \u00e8 dunque sempre distinto per le sue qualit\u00e0 di guardiano e combattente piuttosto che per le prestazioni pi\u00f9 prettamente venatorie del \"canis laconicus\" apprezzato dagli Spartani. Ai primordi dell'ellenismo, il filosofo Aristotele cita il cane molosso nella sua \"Historia animalium\" (parte dei libri della Fisica), apprezzandone il coraggio ed il vigore fisico.\nLe caratteristiche fisico-caratteriali del molosso gli garantirono ampia diffusione anche presso i Romani che apprezzarono grandemente il coraggio e la forza dell\"'acrem Molossum\" (\"feroce Molosso\"), come ebbe a definirlo il poeta Virgilio, facendone il guardiano delle loro lussuose \"villae\" come raccomandato da Marco Porcio Catone nel suo \"De agri cultura\". Virgilio, nelle \"Georgiche\", raccomandava inoltre di allevare i cuccioli di Molosso insieme a quelli del \"Canis laconicus\" per massimizzare le doti delle due razze garantendo cos\u00ec alla \"villa\" un'adeguata difesa sia contro aggressori animali sia umani. L'accoppiata \"Laconicus\"-Molosso era tanto diffusa che lo stesso Petronio ci presenta, nel \"Satyricon\", l'anfitrione Trimalcione munito di uno spaventoso molosso da guardia ed una muta di cani da caccia laconici.\nAspetto e carattere.\nCatone descrive il \"canis epiroticus\" come scuro di mantello, pesante di testa e di corpo, a pelo raso, feroce, adatto per la guardia alla propriet\u00e0 pi\u00f9 che per le attivit\u00e0 di pastorizia o di caccia. Due secoli dopo Catone, Lucio Giunio Moderato Columella, parlando del cane da guardia della \"villa\", indicato come \"[canis] villaticus\", descrive: \"di corpo grande e grosso [...] di colore unito [...] nero [...] con il capo tanto grande che sembri la maggior parte del corpo [...] con il petto ampio e peloso, spalle larghe, zampe tozze e irte\"."}
{"id": "448006", "revid": "23390", "url": "https://it.wikipedia.org/wiki?curid=448006", "title": "Zetsu-Ai", "text": ""}
{"id": "448008", "revid": "1272592", "url": "https://it.wikipedia.org/wiki?curid=448008", "title": "Chiesa di Santa Maria degli Innocenti", "text": ""}
{"id": "448012", "revid": "9498", "url": "https://it.wikipedia.org/wiki?curid=448012", "title": "Cixi", "text": "\"Imperatrice del palazzo occidentale\" e imperatrice madre dopo la nascita di Tongzhi, Cixi esercit\u00f2 pi\u00f9 volte la reggenza dell'impero cinese tra il 1861 ed il 1908, e in particolare:\nEsercit\u00f2 la reggenza formalmente con l'imperatrice vedova Ci'an, seconda consorte di Xianfeng e \"imperatrice del palazzo orientale\" (1861-1881).\nCixi \u00e8 spesso conosciuta in Occidente come \"imperatrice vedova\" (rango spettante, invece, a Ci'an, seconda moglie dell'imperatore defunto), mentre il titolo giusto era quello di \"imperatrice madre\" (gener\u00f2 l'unico figlio del sovrano), come tutti i testi citati certificano.\nBiografia.\nNata da una famiglia di contadini manci\u00f9 poverissimi fu venduta dal padre ad un funzionario della capitale. Essendo manci\u00f9, vergine e di bellezza straordinaria riusc\u00ec in giovane et\u00e0 a diventare concubina dell'imperatore Xianfeng (\u54b8\u4e30\u7687\u5e1d). Madre di suo figlio riusc\u00ec a ottenere fosse nominato erede cos\u00ec che quando nel 1861 Xianfeng mor\u00ec, Cixi e l'imperatrice vedova Ci'an (\u6148\u5b89\u592a\u540e) (1837-1881) divennero reggenti al posto del figlio bambino dell'imperatore e di Cixi stessa. Le due imperatrici, consigliate dal fratello del defunto imperatore, mantennero tale incarico fino al 1873, quando l'imperatore Tongzhi \uff08\u540c\u6cbb\u7687\u5e1d\uff09 raggiunse la maggiore et\u00e0.\nAppena due anni dopo per\u00f2 Tongzhi mor\u00ec e Cixi viol\u00f2 la normale legge di successione nominando erede suo nipote di tre anni. Le due imperatrici continuarono quindi ad esercitare la reggenza fino alla morte di Ci'an, nel 1881, quando Cixi divenne di fatto sovrana della Cina.\nQuando l'imperatore Guangxu \uff08\u5149\u7eea\u7687\u5e1d), il nipote, raggiunse la maturit\u00e0, Cixi si ritir\u00f2 in campagna, mantenendosi per\u00f2 costantemente informata grazie ad una rete di spie. Dopo che la Cina fu sconfitta nella prima guerra sino-giapponese (1894-1895), Guangxu attu\u00f2 molte riforme, che ebbero per\u00f2 vita breve (le cosiddette \"riforme dei cento giorni\"), in quanto Cixi organizz\u00f2 un colpo di Stato e riprese il potere come reggente, confinando l'imperatore all'interno del palazzo.\nL'anno seguente Cixi sostenne i promotori della rivolta dei Boxer, di stampo conservatore e antioccidentale. Quando le truppe straniere reagirono prendendo Pechino ed entrando addirittura nella Citt\u00e0 Proibita, Cixi accett\u00f2 le dure condizioni di pace. In seguito ella attu\u00f2 le stesse riforme da lei precedentemente osteggiate e continu\u00f2 a regnare, seppur con un potere decisamente indebolito, fino alla sua morte nel 1908. L'imperatore prigioniero Guangxu mor\u00ec quando Cixi si trovava sul letto di morte, a quanto si dice per ordine dell'imperatrice.\nAltre fonti pi\u00f9 recenti, per\u00f2 (EAN: 9788830427136) raccontano una storia diametralmente opposta, in cui Cixi fu sostenitrice di un sostanziale ammodernamento della Cina. Emarginata dalla presa del potere di Guangxu, non pot\u00e9 contrastare l'immobilismo in cui ricadde la Cina, che caus\u00f2 la prima invasione giapponese, disastrosa per l'economia cinese. In seguito ripreso un certo controllo fu lei a subire un tentativo di colpo di stato che prevedeva anche la sua uccisione, ma, pur sventandolo, i mandanti riuscirono a rifugiarsi in Giappone e a continuare la propaganda denigratoria. In sostanza lei non osteggi\u00f2 mai le riforme e il progresso, ma cerc\u00f2 solamente di non svendere la Cina alle potenze straniere.\nIl potere effettivo di Cixi fu maggiore di quello di un'altra grande regina a lei contemporanea, la regina Vittoria. Cixi ebbe una fortissima influenza sugli affari di stato anche nei periodi rimanenti in cui non esercit\u00f2 di diritto la reggenza, e fu di fatto imperatrice assoluta per 47 anni fino al 1908, anno della sua morte. Cixi \u00e8 anche ricordata per il suo patrocinio delle arti tra cui l'opera, e per aver fondato il giardino zoologico di Pechino nel 1906.\nGiovinezza.\nLe recenti biografie di Cixi affermano di solito che era la figlia di Huizheng (\u60e0\u5f81), un mandarino manci\u00f9 di basso grado appartenente al clan dei Yehe-Nara (Yehonala) ed attivo nella provincia dello Shanxi prima e di Anhui dopo. Sua madre, la moglie principale di Huizheng, si chiamava Fuca ed apparteneva allo stesso clan manci\u00f9.\nPer quanto riguarda il luogo esatto di nascita di Cixi, si suppone che abbia vissuto gran parte della sua giovinezza nell'Anhui, dopo un breve periodo nello Shanxi, per poi trasferirsi a Pechino tra il tredicesimo ed il quindicesimo anno d'et\u00e0. Secondo i biografi, suo padre fu licenziato dai pubblici uffici nel 1853 (a quell'epoca Cixi era gi\u00e0 una concubina all'interno della Citt\u00e0 Proibita) a quanto pare per non aver resistito alla ribellione Taiping nella provincia di Anhui e per aver abbandonato il suo posto. Alcuni biografi sostengono addirittura che suo padre venne decapitato per la sua diserzione.\nNegli ultimi 20 anni, grazie alla maggiore apertura della societ\u00e0 cinese, sono emerse nuove storie. Partendo da dichiarazioni effettuate da famiglie di agricoltori che vivevano vicino alla citt\u00e0 di Changzhi (\u957f\u6cbb) nello Shanxi, il direttore dell'Ufficio di cronache locali della citt\u00e0 di Changzhi, Liu Qi (\u5218\u5947), ha diretto una ricerca decennale i cui esiti sono stati pubblicati nel 1999 in un libro dal titolo \"Decifrando il mistero della giovinezza di Cixi\" (\u300a\u63ed\u5f00\u6148\u79a7\u7ae5\u5e74\u4e4b\u8c1c\u300b). Basato su 38 elementi di prova raccolti dalle famiglie di agricoltori locali cos\u00ec come da documenti storici, il lavoro \u00e8 un contributo clamoroso alla storia di Cixi che sfata anche molti luoghi comuni. La ricerca di Liu Qi \u00e8 stata ciononostante accolta e ritenuta accurata da una parte significativa della comunit\u00e0 degli storici cinesi, ed ha ottenuto il premio dell'Istituto di Ricerca Artistica della Repubblica Popolare Cinese nel 1999.\nIn base alle scoperte di Liu Qi, Cixi nacque nel 1835 nel villaggio di Xipo (\u897f\u5761\u6751), ubicato all'interno della municipalit\u00e0 di Beicheng (\u5317\u5448\u4e61), nella provincia di Changzhi (\u957f\u6cbb\u53bf), che dipendeva dalla prefettura di Changzhi (\u957f\u6cbb\u5e02, allora nota come \u6f5e\u5b89\u5e9c o prefettura di Lu'an) nella provincia dello Shanxi. Il villaggio di Xipo si trova a circa 20\u00a0km dal centro di Changzhi. Sempre secondo questo studio, Cixi nacque in una famiglia di contadini cinesi han, la famiglia Wang, e venne chiamata Xiaoqian (il suo nome completo fu quindi Wang Xiaoqian o \u738b\u5c0f\u8b19). Ella rimase presto orfana di madre, ed a causa dell'estrema povert\u00e0 della famiglia la piccola Cixi venne venduta da suo padre all'et\u00e0 di quattro anni a Song Siyuan (\u5b8b\u56db\u5143), un contadino proveniente dal vicino paese di Shangqin (\u4e0a\u79e6\u6751), nella municipalit\u00e0 di Haojiazhuang (\u90dd\u5bb6\u5e84\u4e61), nella provincia di Changzhi. La vendita di bambini era un fatto comune tra le famiglie indigenti della Cina del XIX secolo.\nNella famiglia Song, Cixi ottenne un nuovo nome, Ling'e, cosicch\u00e9 il suo nome completo divenne Song Ling'e (\u5b8b\u9f61\u5a25). Cixi visse con la famiglia Song fino all'adolescenza, finch\u00e9 un peggioramento delle condizioni economiche della famiglia indussero il padre adottivo Song Siyuan a vendere la bambina dodicenne al prefetto di Lu'an, il mandarino di nome Huizheng sopra menzionato. Huizheng acquist\u00f2 la bambina per farne una serva domestica, ma ben presto la bellezza di Cixi lo indusse ad adottarla, diventando parte del clan Yehe-Nara. Cixi ottenne dalla nuova famiglia il nome di Yulan (\u7389\u862d, \"orchidea di giada\", abbreviato in Lanr o \u862d\u5152, \"orchidea\"). Nelle occasioni formali divenne invece nota come Dama Yehenara.\nNomi.\nCixi ebbe diversi nomi nei differenti periodi della sua vita, cosa che pu\u00f2 ingenerare confusione (per non parlare del fatto che numerosi suoi biografi occidentali non conoscono il cinese e confondono a loro volta i nomi).\nIl nome di Cixi alla nascita \u00e8 tuttora ignoto (vedasi la sezione precedente). Al momento del suo ingresso nella Citt\u00e0 Proibita, Cixi fu registrata come \"Yehenara, figlia di Huizheng\" (\u60e0\u5f81). Fu quindi chiamata col nome del suo clan, gli Yehe-Nara, come era uso per le ragazze manci\u00f9. Cixi fu una donna molto riservata e raramente parl\u00f2 della sua infanzia. Dopo essere salita al potere, l'intera sua vita precedente all'ingresso a palazzo divenne un tab\u00f9, cosicch\u00e9 ogni notizia riguardo al suo nome originale e alla sua giovinezza \u00e8 andata perduta.\nQuando entr\u00f2 per la prima volta nella Citt\u00e0 Proibita nel settembre 1851 (o giugno 1852, a seconda delle fonti), Cixi divenne una concubina di quinto grado (\u8cb4\u4eba) e le fu dato il nome Lan (\u862d, \"orchidea\"). Il suo nome completo fu quindi \"concubina di quinto grado Lan\" (\u862d\u8cb4\u4eba).\nAlla fine di dicembre 1854 o all'inizio di gennaio 1855 fu promossa a concubina di quarto grado (\u5b2a) e il suo nome fu mutato in Yi (\u61ff, \"virtuosa\"), cosicch\u00e9 il nome completo divenne \"concubina di quarto grado Yi\" (\u61ff\u5b2a). Il 27 aprile 1856 diede alla luce un figlio, l'unico discendente dell'imperatore Xianfeng (l'imperatrice consorte non era riuscita a generare un erede per l'imperatore), e fu immediatamente promossa a \"concubina di terzo grado Yi\" (\u61ff\u5983). Nel febbraio 1857 fu elevata un'altra volta, a \"concubina di secondo grado Yi\" (\u61ff\u8cb4\u5983).\nVerso la fine di agosto del 1861, in seguito alla morte dell'imperatore Xianfeng, all'et\u00e0 di soli cinque anni il figlio di Cixi divenne l'imperatore Tongzhi (il suo regno inizi\u00f2 ufficialmente nel 1862). Cixi ebbe il privilegio di essere nominata \"santa madre imperatrice vedova\" (\u8056\u6bcd\u7687\u592a\u540e), pur non essendo stata l'imperatrice consorte quando l'imperatore Xianfeng era vivo, solo in quanto era la madre biologica dell'imperatore fanciullo Tongzhi. Le fu pure dato l'appellativo onorifico Cixi (\u5fbd\u865f, \"materna e fausta\"). La precedente imperatrice consorte divenne invece \"imperatrice madre imperatrice vedova\" (\u6bcd\u540e\u7687\u592a\u540e), un titolo sovraordinato a Cixi, e le fu dato l'appellativo onorifico Ci'an (\"materna e tranquillizzante\"). Dato che Cixi dimorava nella parte occidentale della Citt\u00e0 Proibita, venne chiamata popolarmente \"imperatrice del palazzo occidentale\", mentre Ci'an, che abitava la parte orientale, fu denominata \"imperatrice del palazzo orientale\".\nA partire dal 1861, in numerose occasioni vennero attribuiti a Cixi nomi onorifici addizionali, come era consuetudine per gli imperatori e le imperatrici. Alla sua morte il suo nome ufficiale era \"l'attuale santa madre imperatrice madre Cixi Duanyou Kangyi Zhaoyu Zhuangcheng Shougong Qinxian Chongxi dell'impero del Grande Qing\" (\u5927\u6e05\u570b\u7576\u4eca\u6148\u79a7\u7aef\u4f51\u5eb7\u9824\u662d\u8c6b\u838a\u8aa0\u58fd\u606d\u6b3d\u737b\u5d07\u7199\u8056\u6bcd\u7687\u592a\u540e), abbreviabile in \"l'attuale santa madre imperatrice madre dell'impero del Grande Qing\" (\u5927\u6e05\u570b\u7576\u4eca\u8056\u6bcd\u7687\u592a\u540e).\nAllo stesso tempo, Cixi era altres\u00ec appellata come \"venerabile Buddha\" (\u8001\u4f5b\u723a, letteralmente \"Maestro vecchio Buddha\"). Non si trattava di un titolo appositamente confezionato per lei, come spesso erroneamente sostenuto dai biografi occidentali, ma di un appellativo ufficiale utilizzato per tutti gli imperatori della dinastia Qing, che erano devoti buddhisti. Cixi amava essere trattata come se fosse un uomo, ed insistette affinch\u00e9 i suoi sottomessi le rivolgessero la parola usando parole riservate agli uomini. Quale sovrano di fatto della Cina era riverita nelle occasioni ufficiali e secondo il cerimoniale con la frase \"lunga vita all'imperatrice vedova per diecimila anni\", usata convenzionalmente solo per gli imperatori in quanto le imperatrici vedove normalmente dovevano accontentarsi di un augurio di \"mille anni di lunga vita\".\nAlla sua morte nel 1908, a Cixi fu assegnato un nome postumo che fondeva i suoi nomi onorifici con altri nuovi appositamente creati per l'occasione: \"imperatrice Xiaoqin Cixi Duanyou Kangyi Zhaoyu Zhuangcheng Shougong Qinxian Chongxi Peitian Xingsheng Xian\" (\u5b5d\u6b3d\u6148\u79a7\u7aef\u4f51\u5eb7\u9824\u662d\u8c6b\u838a\u8aa0\u58fd\u606d\u6b3d\u737b\u5d07\u7199\u914d\u5929\u8208\u8056\u986f\u7687\u540e), la cui forma abbreviata \u00e8 \"imperatrice Xiaoqin Xian\" (\u5b5d\u6b3d\u986f\u7687\u540e). Il nome per esteso \u00e8 quello che ancora oggi \u00e8 leggibile sulla tomba di Cixi.\nLa strada verso il potere.\nLa giovane Yehenara fu registrata dai suoi genitori presso la corte imperiale, come era richiesto per tutte le ragazze manci\u00f9 dell'impero al fine di tenere elenchi di potenziali concubine per l'imperatore. Nel settembre 1851 (o giugno 1852, a seconda delle fonti) venne convocata presso la Citt\u00e0 Proibita con altre conterranee per essere sottoposta ad una selezione di concubine per il nuovo imperatore Xianfeng, sotto la supervisione della concubina vedova Kangci (\u5eb7\u6148\u7687\u8cb4\u592a\u5983) (1812-1855).\nLa giovane Yehenara fu una delle poche ragazze selezionate da Kangci in quell'occasione. La concubina vedova Kangci era tra le concubine superstiti del defunto imperatore Daoguang la pi\u00f9 alta in grado, e quindi la donna dallo status pi\u00f9 elevato nell'intera Citt\u00e0 Proibita. Era la madre ufficiale, ancorch\u00e9 non biologica, dell'imperatore Xianfeng. Nel 1840, alla morte della madre biologica di Xianfeng, l'imperatrice Xiaoquan Cheng (\u5b5d\u5168\u6210\u7687\u540e), l'allora concubina di primo grado Jing (\u975c\u7687\u8cb4\u5983) aveva allevato il ragazzo di 8 anni, e quando nel 1850 (alla morte dell'imperatore Daoguang) quest'ultimo era divenuto l'imperatore Xianfeng, ella era diventata la concubina vedova Kangci. Perci\u00f2 ella aveva l'incarico di selezionare l'imperatrice e le concubine dell'imperatore Xianfeng. La concubina vedova Kangci era anche la madre biologica del principe Gong (\u606d\u89aa\u738b), che avrebbe svolto un ruolo importante negli anni a venire.\nIl 27 aprile 1856 Yehenara, allora concubina del quarto grado Yi, diede alla luce un figlio, l'unico dell'imperatore Xianfeng, che divenne l'erede al trono e in seguito imperatore Tongzhi. Grazie a questo fausto evento lo status di Yehenara all'interno della Citt\u00e0 Proibita cambi\u00f2 drasticamente, e la concubina divenne la seconda donna in ordine di grado nel palazzo, seconda solamente all'imperatrice consorte (pi\u00f9 tardi nota col nome di imperatrice vedova Ci'an).\nIl 22 agosto 1861, all'indomani della seconda guerra dell'oppio, l'imperatore Xianfeng mor\u00ec presso il palazzo di Rehe (\u71b1\u6cb3\u884c\u5bab) nel Jehol (ora Chengde), 230\u00a0km a nordest di Pechino, dove la corte imperiale si era ritirata. Il suo erede, il figlio della dama Yehenara, aveva allora solo cinque anni. Nonostante molti ritengano che Yehenara attu\u00f2 un colpo di Stato per piazzare il proprio figlio sul trono, in realt\u00e0 una tale operazione sarebbe stata troppo ardua da compiere a causa della complessit\u00e0 del cerimoniale della corte, e a maggior ragione se intrapresa da una donna. Inoltre, quando l'imperatore era sul letto di morte, per ordine dei suoi consiglieri - soprattutto Su Shun - non gli era permesso di vedere nessun altro all'infuori degli ufficiali.\nYehenara riusc\u00ec tuttavia ad entrare nelle stanze dell'imperatore portandosi dietro il figlio di pochi anni. Sperando che l'imperatore passasse a nominare il proprio erede (secondo la tradizione manci\u00f9 il diritto a regnare sorgeva per investitura e non per primogenitura), Yehenara piazz\u00f2 il figlio a lato del padre e chiese quale sarebbe stato il prossimo imperatore; l'imperatore morente nomin\u00f2 quindi prossimo imperatore il figlio e reggenti le due madri. Gli ufficiali udirono l'investitura a reggenti delle madri, ma Su Shun trattenne uno dei sigilli imperiali e diede l'altro alle imperatrici. Per i successivi mesi Su fu osteggiato dalle imperatrici, che erano consigliate dal principe Kung. Ad un certo punto Su ordin\u00f2 la sospensione degli alimenti per gli appartamenti delle sovrane per quattro giorni, ma quando tutto fu passato le imperatrici lo fecero incarcerare e decapitare. Da questo momento Yehenara si fece chiamare imperatrice madre Cixi, diventando coreggente assieme all'imperatrice vedova Ci'an, quest'ultima molto meno politicamente coinvolta. Le due donne governarono letteralmente da dietro le quinte, in quanto il cerimoniale prevedeva che le reggenti, ambedue donne, presenziassero alle udienze imperiali dietro una tenda. Cixi govern\u00f2 da quel momento in poi la Cina per lunghi periodi dal 1861 al 1908.\nLa reggenza sotto Tongzhi.\nPer i successivi 47 anni fino alla sua morte nel 1908 Cixi assunse la reggenza dell'impero del Grande Qing, assieme alla coreggente Ci'an, prima durante la minore et\u00e0 dell'imperatore Tongzhi, poi durante la minore et\u00e0 dell'imperatore Guangxu in seguito alla prematura scomparsa di Tongzhi nel gennaio 1875. Nonostante Ci'an fosse in teoria sovraordinata a lei, Cixi fu l'effettiva governante della Cina. Ci'an intervenne raramente in questioni politiche, ma manifest\u00f2 la sua volont\u00e0 con interferenze nella politica di Cixi nel 1869. Il temutissimo grande eunuco della corte imperiale An Dehai (\u5b89\u5fb7\u6d77), stretto confidente di Cixi e suo inviato nella Cina meridionale, impervers\u00f2 nel frattempo per la provincia dello Shandong, estorcendo denaro dalla popolazione. La faccenda dest\u00f2 grande scalpore quando fu denunciata a corte dal governatore dello Shandong, e per ordine di Ci'an il grande eunuco fu giustiziato. L'esecuzione di quella che era stata la figura di maggior potere presso la corte imperiale fino a quel momento fu fortemente deprecata da Cixi. L'imperatrice aveva, per\u00f2, un fedelissimo consigliere che colm\u00f2 di onori e importanti cariche, il cugino, generale e statista Ronglu (1836-1903).\nLa maggioranza della popolazione cinese odierna considerava Cixi come una donna ambiziosa e assetata di potere, che teneva in pugno l'ingenua Ci'an governando di fatto come monarca assoluta. Tuttavia alcuni storici hanno scoperto una realt\u00e0 molto differente, ossia che Cixi fu una donna intelligente e risoluta che fu sempre pronta a sacrificarsi per fronteggiare le complesse problematiche della Cina dell'epoca, mentre Ci'an avrebbe preferito indulgere in una vita di comodit\u00e0 e piaceri all'interno della Citt\u00e0 Proibita, disinteressandosi delle responsabilit\u00e0 di governo. Come spesso accade, la verit\u00e0 probabilmente risiede nel mezzo di queste valutazioni antitetiche.\nLa conquista del potere assoluto.\nL'imperatrice vedova Ci'an mor\u00ec improvvisamente l'8 aprile 1881 durante un'udienza a corte. Le voci secondo cui la sua improvvisa morte dopo una vita in perfetta salute fu dovuta ad avvelenamento da parte di Cixi sono sorte oltre 60 anni dopo l'evento. A quel tempo Cixi giaceva inoltre malata, con una patologia epatica che la costrinse a letto per due anni. Ad ogni modo la morte dell'imperatrice vedova Ci'an rese l'imperatrice Cixi unica reggente e unica titolare del potere assoluto.\nLa crisi con Guangxu.\nIl raggiungimento dei diciassette anni di et\u00e0 di Guangxu avrebbe determinato la decadenza di Cixi dai propri poteri. Il primo principe Chun tuttavia insistette che Cixi proseguisse con la reggenza.\nSguardo d'insieme sulla politica.\nPur mirando ad un rafforzamento della Cina attraverso una debole e regionalizzata crescita industriale e militare, Cixi si oppose ad ogni tentativo di modernizzazione politica, mettendo in atto un colpo di Stato il 21 settembre 1898 per neutralizzare la cosiddetta \"riforma dei cento giorni\" intrapresa dall'imperatore Guangxu. Del pari si oppose alla creazione di un esercito e di una marina nazionali.\nIl contributo di Cixi alla crescita cinese fu alquanto contraddittorio. Mentre sostenne la modernizzazione economica e militare, approvando la costruzione di ferrovie ed industrie ed incoraggiando l'uso di armi e tattiche occidentali, per il suo 60\u00ba compleanno (1895) fu anche capace di spendere in festeggiamenti l'astronomica cifra di 30 milioni di tael d'argento, che in teoria erano destinati alla costruzione di dieci nuove navi da guerra. Il fatto fu ancor pi\u00f9 sconsiderato se si considera che nella prima guerra sino-giapponese del 1894 la marina cinese aveva appena perso gran parte del proprio naviglio da guerra e necessitava di rimpiazzi urgenti.\nNel 1900, il sostegno di Cixi allo sviluppo cinese fu posto nuovamente in discussione quando la rivolta antioccidentale dei Boxer scoppi\u00f2 nel nord del paese. Mirando a preservare i valori cinesi tradizionali, Cixi spos\u00f2 con un comunicato ufficiale la causa dei ribelli. La reazione occidentale non si fece attendere e nel giro di breve tempo un'alleanza di otto nazioni intraprese una spedizione in Cina, dove ebbe facilmente ragione del mal equipaggiato esercito cinese. Le truppe occidentali marciarono su Pechino ed entrarono addirittura nella Citt\u00e0 Proibita, mentre Cixi fuggiva dalla citt\u00e0 travestita da contadina. Le potenze europee imposero quindi un trattato umiliante alla Cina, ponendo le basi di una presenza militare internazionale nel paese e stabilendo un risarcimento di 67 milioni di sterline, che non fu mai del tutto pagato.\nCixi mor\u00ec il 15 novembre 1908, un giorno dopo aver nominato Pu Yi nuovo imperatore della dinastia Qing.\nLa tomba di Cixi.\nL'imperatrice Cixi \u00e8 stata sepolta tra le Tombe Qing orientali (\u6e05\u6771\u9675), 125\u00a0km ad est di Pechino, nel complesso funerario di Dingdongling (\u5b9a\u6771\u9675, letteralmente \"tombe ad est della tomba Dingling\") assieme all'imperatrice vedova Ci'an. Pi\u00f9 precisamente, Ci'an riposa nel Puxiangyu Dingdongling (\u666e\u7965\u5cea\u5b9a\u6771\u9675, letteralmente \"tomba ad est della tomba Dingling nella valle del largo buon auspicio\"), mentre Cixi fece costruire per s\u00e9 il ben maggiore Putuoyu Dingdongling (\u83e9\u9640\u5cea\u5b9a\u6771\u9675) (letteralmente \"tomba ad est della tomba Dingling nella valle di Putuo\").\nLa tomba Dingling (letteralmente: la \"tomba della quiete\") \u00e8 la tomba dell'imperatore Xianfeng, il marito di Ci'an e Cixi, che \u00e8 ubicata effettivamente ad ovest del Dingdongling. La Valle di Putuo deve il suo nome al Monte Putuo, ai piedi del quale il Dingdongling \u00e8 ubicato.\nCixi, insoddisfatta della sua tomba, ne ordin\u00f2 la distruzione e riedificazione nel 1895. La nuova tomba \u00e8 un imponente e lussuoso complesso di templi, porte e padiglioni ricoperti di foglie d'oro e di ornamenti pensili d'oro e di bronzo: un grande e decorato torrione rende solenne l'insieme.\nNel luglio 1928, la tomba di Cixi fu occupata dal signore della guerra e generale del Kuomintang Sun Dianying (\u5b6b\u6bbf\u82f1) e dal suo esercito, che spogli\u00f2 sistematicamente il complesso dei suoi preziosi ornamenti. L'ingresso al sepolcro fu aperto con la dinamite e la tomba venne scoperchiata; la salma di Cixi (che si dice sia stata trovata intatta) fu rovesciata sul suolo e la tomba venne depredata di tutti i gioielli in essa contenuti, tra cui una grossa perla che - in ossequio alla tradizione cinese - era stata posta in bocca a Cixi per impedirne la decomposizione. Si dice che la grande perla sulla corona di Cixi sia stata regalata da Sun Dianying al leader del Kuomintang Chiang Kai-shek e che sia finita ad ornare le scarpe di gala della moglie di quest'ultimo, Soong May-ling.\nDopo il 1949 il complesso della tomba di Cixi \u00e8 stato restaurato dalla Repubblica Popolare Cinese e rimane ancora oggi una delle pi\u00f9 maestose tombe imperiali cinesi.\nGiudizio storico.\nL'opinione tradizionale \u00e8 che Cixi fu una dispotica regnante che si aggrapp\u00f2 sempre pi\u00f9 fermamente al potere imperiale man mano che questo declinava. Tre anni dopo la sua morte, la dinastia Qing fu rovesciata dalla rivoluzione Xinhai.\nTuttavia alcuni autori, come Sterling Seagrave nella sua biografia \"The Dragon Lady\", offrono una visione pi\u00f9 positiva di Cixi, sostenendo che sia stata oggetto di malignit\u00e0 e che a ben vedere le sue azioni furono ragionevoli risposte ai problemi che in quel tempo la Cina stava affrontando. Un altro ritratto benigno pu\u00f2 essere trovato nel romanzo storico di Anchee Min \"Empress Orchid\" (2004).\nIl lavoro televisivo \"Verso la Repubblica\" (\u8d70\u5411\u5171\u548c), prodotto dalla rete di stato cinese, ha rappresentato Cixi (seppure con alcune riserve) come una governante capace, fatto sensazionale nella storia dell'emittente della Repubblica Popolare Cinese, nonostante le idee di Cixi fossero pacificamente conservatrici. Nel considerare la sua nomea di despota va in ogni caso preso in considerazione che la tradizionale e diffusa mentalit\u00e0 confuciana di allora trattava con diffidenza le donne ed in particolare le donne dotate di potere (un trattamento non dissimile fu riservato all'imperatrice Wu della dinastia Tang).\nIl romanzo \"\"Imperial Woman\" di Pearl S. Buck racconta la vita dell'imperatrice madre dal momento della sua selezione come concubina a poco prima della sua morte. Cixi \u00e8 immaginata come una donna risoluta e motivata, alla difesa dei tradizionali modi di vita e di governo e in lotta con i cambiamenti introdotti dagli occidentali. Le azioni intraprese da Cixi per conto dei due imperatori bambini da lei cresciuti e le azioni di lei proprie sono tutte intese per il bene della sua gente e del suo paese.\nKatherine Carl, una pittrice che trascorse dieci mesi a palazzo con l'imperatrice Cixi nel 1903 e che raffigur\u00f2 quest'ultima per l'esposizione di Saint Louis, scrisse un libro sulla sua esperienza (\"With the Empress Dowager\"\", pubblicato nel 1905). Nell'introduzione al libro, Carl racconta di aver scritto il libro perch\u00e9 \"subito dopo essere tornata in America, avevo sentito e letto continuamente nei giornali asserzioni a me attribuite che in realt\u00e0 non avevo mai pronunciato.\"\nNel suo libro Carl descrisse l'imperatrice Cixi come una donna gentile e premurosa. Cixi era furba, ma aveva una grande presenza, charme e una grazia nei movimenti che la rendevano \"insolitamente attraente.\" Cixi adorava i cani ed aveva un canile curato da eunuchi nel Palazzo d'Estate, dove vivevano \"alcuni magnifici esemplari di carlini pechinesi e una specie di skye terrier.\" Non amava i gatti, ed alcuni eunuchi che ne possedevano alcuni dovettero ingabbiarli per evitare che si avvicinassero all'imperatrice. Cixi apprezzava invece i fiori ed il personale del Palazzo d'Estate ornava costantemente le stanze e i cortili con fiori freschi recisi.\nL'imperatrice amava la lealt\u00e0 e la esigeva dal suo seguito. Nel descrivere il personale di palazzo Carl scrive: \"tra questi c'\u00e8 una donna cinese che ha curato Sua Maest\u00e0 attraverso una lunga infermit\u00e0, per circa 25 anni, e le ha salvato la vita dandole da bere il suo latte materno. Sua Maest\u00e0, che non dimentica mai un favore, ha sempre tenuto questa donna a palazzo. Essendo cinese, le avevano fasciato i piedi. Sua Maest\u00e0, che non pu\u00f2 sopportare di vederli neppure, glieli fece liberare e curare, fino a che ha ripreso a camminare comodamente. Sua Maest\u00e0 ha educato il di lei figlio, che era un infante all'epoca della sua malattia ed al quale aveva sottratto un po' del nutrimento. Questo ragazzo \u00e8 gi\u00e0 segretario in un buon yamen (ufficio di governo).\" Lo scritto dimostra l'autentico interesse della sovrana verso la persona che l'aveva curata. La descrizione dell'imperatrice vedova da parte di Carl conferma la validit\u00e0 del libro \"L'imperatrice Cixi\" ad opera di Jung Chang, nel quale l'autrice cerca di dare valore alla vera indole di Cixi, nel bene e nel male, che contrasta fortemente con l'immagine diffusa oggigiorno.\nCixi amava stare in barca sul lago del Palazzo d'Estate, passeggiare (o meglio farsi portare in portantina dagli eunuchi) attraverso i giardini e prati del palazzo ed assistere a rappresentazioni liriche nell'opera del Palazzo d'Estate. Cixi fumava pipe ad acqua cinesi cos\u00ec come sigarette europee, attraverso un bocchino. A 69 anni d'et\u00e0 Cixi era in una forma sufficientemente buona al punto che durante una visita dell'opera di palazzo assieme a Carl ella \"sal\u00ec le ripide e difficili scale con maggior facilit\u00e0 e leggiadria di me, che eppure portavo comode scarpe europee, mentre lei doveva camminare sulla suola manci\u00f9 di 15 centimetri come se fosse davvero sui trampoli.\"\nSi dice che Cixi abbia inventato il gioco da tavola \"Otto fate viaggiano sul mare\", che \u00e8 ancor oggi noto col nome di \"scacchi delle otto fate\"."}
{"id": "448013", "revid": "36426", "url": "https://it.wikipedia.org/wiki?curid=448013", "title": "Accademia delle arti del disegno", "text": "L'Accademia delle arti del disegno \u00e8 un'associazione privata con sede in Firenze. Essa \u00e8 l'Istituzione erede della pi\u00f9 antica accademia artistica fondata da un potere pubblico nel mondo. \nLa sua creazione con il nome di Accademia del disegno risale al gennaio 1563. Nel 1784, a seguito di una profonda riforma, il nome mut\u00f2 in Accademia di belle arti di Firenze e furono potenziate le funzioni di insegnamento. All'interno dello stesso Ente convissero l'Istituto scolastico vero e proprio (pressoch\u00e9 di nuova formazione) e il collegio dei professori, erede della pi\u00f9 antica istituzione anche per la sua composizione onorifica e al quale furono mantenute soltanto alcune prerogative di giudizio sull'operato delle singole scuole dell'Accademia: la promozione di alcuni premi artistici, il giudizio in concorsi nazionali e la gestione di parte del patrimonio. Successivamente, il collegio dei professori assunse nuovamente il nome di Accademia delle arti del disegno a seguito delle riforme attuative degli indirizzi stabiliti con la riforma della scuola Gentile. Dal 1938 ha assunto nuovamente una sua autonomia ereditando le funzioni, le prerogative e parte del patrimonio dell'Accademia del disegno. \u00c8 una associazione organizzata in cinque classi di discipline (pittura, scultura, architettura, discipline umanistiche e storia dell'arte), che si occupa di tutela del patrimonio, di studio e sviluppo delle discipline artistiche, umanistiche e scientifiche organizzando e promuovendo il dialogo tra saperi.\nStoria.\nOrigini.\nLa Compagnia di San Luca, tradizionalmente, data la sua fondazione al 1339. Essa nacque come un raggruppamento speciale interno all'Arte dei Medici e Speziali al fine di promuovere la devozione dei \"dipintori\" (i pittori) della citt\u00e0. Sebbene avesse anche scopi devozionali, la compagnia aveva un carattere \"professionale\", scevro tuttavia da scopi di mutuo soccorso. Essa era intitolata a San Luca evangelista cui tradizionalmente si attribuisce la qualit\u00e0 di aver per primo ritratto la Vergine. Tale compagnia non aveva un luogo fisso di riunione anche se and\u00f2 spesso radunandosi in spazi (tra cui almeno due diverse cappelle) messi a disposizione dell'ospedale di Santa Maria Nuova all'interno delle sue propriet\u00e0. Questa accolita di persone, di cui sopravvivono alcuni registri all'Archivio di Stato di Firenze, and\u00f2 via via spegnendosi nel fervore e nella partecipazione.\nStoria dell'Accademia.\nUn frate scultore, che era entrato a far parte dell'Ordine dei Servi di Maria, Giovannangelo Montorsoli, grazie alle amicizie con l'architetto e uomo di fiducia della corte medicea Giorgio Vasari e dello spedalingo degli Innocenti, Vincenzo Borghini, sugger\u00ec di rianimare la Compagnia di San Luca. Fu cos\u00ec che Vasari e Borghini, intuendone il potenziale e la necessit\u00e0, proposero a Cosimo de' Medici, allora duca di Firenze, di fondare una pratica comunitaria di formazione artistica che completasse quella tradizionale della bottega, creando una Compagnia e Accademia del disegno i cui primi statuti furono proclamati il 13 gennaio 1563.\nMentre la Compagnia era la formazione pi\u00f9 ampia cui potevano aderire tutti gli artisti, l'Accademia, costituita solo dalle pi\u00f9 eminenti personalit\u00e0, era un organismo ristretto che governava la Compagnia e, tra gli altri compiti, aveva finalit\u00e0 di tutela e supervisione sull'intera produzione artistica del principato mediceo.\nIl ruolo ed il prestigio di questa istituzione, non certo confinati negli angusti limiti politico-economici del principato toscano, raggiunsero ben presto traguardi inaspettati. Il primo accademico ad essere eletto col titolo di padre e maestro delle arti fu Michelangelo Buonarroti e da l\u00ec a breve moltissimi artisti di tutta Italia chiesero di far parte del sodalizio che comprese Francesco da Sangallo, Agnolo Bronzino, Benvenuto Cellini, Giorgio Vasari, Bartolomeo Ammannati, il Giambologna, Jacopo Ligozzi, Tiziano, Tintoretto, Palladio, ecc. Si trattava di un sodalizio prevalentemente maschile, essendo i professionisti principalmente uomini, seppur senza preclusioni ufficiali per l'ammissione delle donne: la prima ad esservi ammessa fu Artemisia Gentileschi.\nSul modello dell'istituzione fiorentina, nel 1593 Federico Zuccari raccolse gli artisti attivi a Roma in un'istituzione simile, l'Accademia di San Luca.\nL'Accademia del disegno di Firenze, celebrata e riconosciuta nel suo primato gi\u00e0 con la preparazione delle esequie di Michelangelo nella basilica di San Lorenzo a Firenze nel 1564 e ancora nei numerosi eventi trionfali realizzati nella citt\u00e0, sin dal 1585 l'Accademia fu innalzata a livello di \"Arte\" (corporazione), riconoscendo quindi all'istituzione un tribunale proprio interno per gli iscritti e numerosi privilegi e finendo per far prevalere l'azione burocratico-amministrativa su quella educativa e di stimolo per le arti.\nNumerosi furono comunque i professori eccellenti che svolsero qui il loro servizio, tra i quali Galileo Galilei.\nL'Accademia, incaricata nel 1603 di vigilare contro le esportazioni di opere d'arte dal Granducato toscano, continu\u00f2 il suo ruolo di insegnamento e orientamento delle arti nelle sue numerose sedi; di esse oggi sopravvive soltanto la cosiddetta cappella di San Luca nei chiostri della basilica della Santissima Annunziata di Firenze dove sono sepolti numerosi e importanti Accademici tra cui Pontormo, Bronzino, Cellini. L'ultimo ad esservi sepolto \u00e8 stato Rodolfo Siviero, presidente dell'Accademia dal 1971 al 1983.\nNel 1784 il granduca Pietro Leopoldo di Lorena riform\u00f2 l'Accademia del disegno. Nacque cos\u00ec l'Accademia delle belle arti il cui scopo principale era quello dell'insegnamento artistico e gratuito ai ragazzi meritevoli. Tuttavia le prerogative culturali, di dibattito e di promozione, nonch\u00e9 quelle connesse alla concessione dei premi e alla gestione del patrimonio furono affidate ad un organismo interno dell'Accademia di belle arti che si chiam\u00f2 collegio dei professori. Il collegio dei professori in questa veste continu\u00f2 a svolgere la gran parte delle funzioni della precedente Accademia del disegno, finch\u00e9 nel 1873 si riconobbe esplicitamente questa funzione esplicitando nei rinnovati statuti la duplice funzione e il duplice nome.\nNel 1936 le leggi di riforma dell'istruzione artistica elaborate dal governo fascista portarono ad un Commissariamento dell'Accademia di belle arti preludio alla definitiva separazione dell'Accademia delle arti del disegno dall'Accademia di belle arti, che oggi continuano a essere istituti distinti e separati.\nL'Accademia di belle arti \u00e8 un istituto pubblico di insegnamento, mentre l'Accademia delle arti del disegno, fino al 1958 parte del Ministero della pubblica istruzione, ha da quella data assunto il carattere di associazione privata. \nL'Accademia delle arti del disegno dal 1971 ha sede nel trecentesco palazzo dell'Arte dei Beccai, \u00e8 suddivisa oggi in cinque Classi: classe di pittura, classe di scultura, classe di architettura, classe di storia dell'arte, classe di discipline umanistiche e scienze. Ad ogni classe afferiscono due ordini di accademici ciascuno nel numero di 15: ordinari e corrispondenti. Completa il ruolo della di ogni classe l'ordine degli Accademici Emeriti nel numero di 5. Il ruolo generale dell'Accademia \u00e8 completato dagli Accademici d'Onore cio\u00e8 tutte quelle persone per le quali siano stati riconosciuti meriti culturali, artistici, sociali o particolari verso l'Istituto.\nPresidenti.\nIl presidente in carica dal 2015 \u00e8 Cristina Acidini, il presidente emerito \u00e8 Luigi Zangheri."}
{"id": "448014", "revid": "38129", "url": "https://it.wikipedia.org/wiki?curid=448014", "title": "Stazione sismica", "text": ""}
{"id": "448015", "revid": "287204", "url": "https://it.wikipedia.org/wiki?curid=448015", "title": "Franciabigio", "text": "Biografia.\nIl suo soprannome si ritiene derivato dal maestro che lo avrebbe iniziato all'oreficeria oppure da un'abbrevazione del suo nome di battesimo.\nLa sua breve carriera artistica si svolse interamente a Firenze, dove si mise in luce soprattutto come ritrattista. Allievo di Mariotto Albertinelli, avvert\u00ec l'influsso di Raffaello e soprattutto di Andrea del Sarto, con il quale collabor\u00f2 a partire dal 1510. I dipinti del secondo decennio del XVI secolo sono caratterizzati da semplificazioni compositive di retaggio quattrocentesco, ravvivate tuttavia dalla concretezza dei dettagli (affresco dell\"Ultima Cena\", 1514, Convento della Calza, Firenze; \"Madonna tra i santi Francesco e Giobbe\", 1516, Galleria degli Uffizi, Firenze).\nCompletato entro 1516 il ciclo di affreschi di Andrea del Sarto nel Chiostrino dei Voti (con lo \"Sposalizio della Vergine\"), dopo un viaggio a Roma, che lo port\u00f2 a contatto con le opere della maturit\u00e0 dei grandi maestri Raffaello e Michelangelo, Franciabigio accentu\u00f2 la pienezza rinascimentale delle figure e la complessit\u00e0 degli schemi compositivi, come nel \"Trionfo di Cesare\" affrescato nel 1521 nella villa di Poggio a Caiano.\nDi eccellente qualit\u00e0 sono soprattutto i ritratti, in particolare quelli tardi, dove le figure, emergendo in tralice da fondali ombrosi, sporgono i volti in una luce che ne svela la fisionomia, ma anche la tensione psicologica (\"Ritratto del fattore di Pier Francesco de' Medici\", Hampton Court, Londra).\nAltre opere importanti un\"Annunciazione\", la \"Madonna del Pozzo\", le \"Storie di san Giovanni\".\nFu sepolto nella Cappella di San Luca."}
{"id": "448016", "revid": "1031941", "url": "https://it.wikipedia.org/wiki?curid=448016", "title": "Alberto Nassetti", "text": "Biografia.\nDopo il diploma all'istituto tecnico aeronautico \"Francesco De Pinedo\" di Roma ed aver svolto il servizio militare come ufficiale degli alpini, Nassetti viene assunto a 23 anni dalla compagnia aerea Alitalia. Inizialmente destinato all'aeromobile Douglas DC-9, passa poi al McDonnell Douglas MD-80, su rotte di medio raggio.\nNel 1992 a Nassetti viene diagnosticato un tumore al cervello. Dopo l'operazione torna alla cloche costituendo un precedente nella storia dell'aviazione civile mondiale: \u00e8 il primo pilota a rientrare in servizio dopo aver subito un'operazione chirurgica al cervello.\nNel giugno del 1994 per conto del sindacato dei piloti ANPAC si reca in Francia, a Tolosa Blagnac, presso gli stabilimenti dell'Airbus Industrie per uno stage commerciale sull'aeromobile Airbus A330. Modello che la compagnia aerea Alitalia sta valutando di acquistare. L'ultimo giorno dello stage Nassetti viene invitato a bordo di un volo di collaudo insieme al suo amico e collega Pier Paolo Racchetti; il velivolo precipita dopo pochi secondi, uccidendo tutte e sette le persone a bordo (vedi \"incidente di Tolosa\").\nNel 2000 l'azienda Airbus Industrie \u00e8 rinviata a giudizio come responsabile morale dell'incidente, mentre al presidente Jean Pierson e al responsabile dei voli di collaudo Claude Lelaie viene contestato l'omicidio colposo. Sui voli di collaudo non \u00e8 infatti consentito trasportare passeggeri.\nA primavera 2002 il procedimento penale si conclude presso il Tribunale di Tolosa con l'assoluzione di tutti gli imputati. Le parti civili avevano precedentemente raggiunto un accordo extragiudiziale con la societ\u00e0 Airbus Industrie.\nAlla storia di Alberto Nassetti \u00e8 dedicato il libro \"Molte aquile ho visto in volo\", edito da Baldini+Castoldi nel luglio 2020.\nOnorificenze e riconoscimenti.\nIl 20 dicembre 2005 in occasione dei tradizionali auguri di buone festivit\u00e0 alle alte cariche istituzionali nella Cappella Paolina del Palazzo del Quirinale il Presidente della repubblica Carlo Azeglio Ciampi insignisce Alberto Nassetti con la medaglia d'oro al merito civile.\nLa motivazione del protocollo del Quirinale recita:\nAd Alberto Nassetti ed al collega Pierpaolo Racchetti Alitalia dedica nel 1995 due Boeing 767, rispettivamente \"I-DEIC\" (cn 27377/561) e \"I-DEIB\" (cn 27376/560); poich\u00e9 gli aerei nel 2007 sono riconsegnati al lessor (ora sono in flotta a TAM Linhas A\u00e9reas), la compagnia italiana affianca i nomi dei due piloti a due Boeing 777 di propriet\u00e0 Alitalia: \"I-DISU\" (Madonna di Campiglio - Alberto Nassetti) e \"I-DISE\" (Portofino - Pierpaolo Racchetti). L'Ente Nazionale per l'Aviazione Civile intitola a Nassetti e Racchetti due delle vie dell'Aeroporto Leonardo da Vinci di Fiumicino.\nLa famiglia Nassetti devolve il risarcimento ricevuto dall'azienda Airbus Industrie alle associazioni umanitarie Emergency e Mani amiche che intitolano al pilota scomparso rispettivamente la corsia pediatrica dell'ospedale di Goderich in Sierra Leone ed un laboratorio artigianale per l'apprendimento professionale in Guatemala.\nAltre attivit\u00e0.\nAlberto Nassetti, oltre alla passione del volo, coltivava molteplici interessi: fotografia, poesie, pittura, alpinismo.\nNell'autunno 1994 viene pubblicato postumo il libro \"Racconto fotografico\" sulle fotografie in bianco e nero scattate da Nassetti sull'isola caraibica.\nA dicembre dello stesso anno viene organizzata una mostra sulle istantanee che ritraggono la vita nell'isola caraibica presso la Sala Riario nel borgo di Ostia Antica. Ad Alberto Nassetti \u00e8 dedicato il lavoro musicale \"Dissolvenze\" di Giacomo Leone, pilota Alitalia. I ricavati delle vendite del libro-catalogo della mostra sono stati devoluti all'associazione Telefono Azzurro.\nTristemente profetica appare una poesia scritta da Nassetti nel 1991:\n\"\"Molte aquile ho visto in volo,\"\n\"Ali maestose sfidare il suolo.\"\n\"Rapaci solitari incontro al sole,\"\n\"Imperiali figure sfrecciare nelle gole.\"\n\"Ancora a lungo li vedr\u00f2.\"\n\"Poi, con loro, io morir\u00f2\".\""}
{"id": "448020", "revid": "2103", "url": "https://it.wikipedia.org/wiki?curid=448020", "title": "Gwalthlo", "text": ""}
{"id": "448021", "revid": "1318658", "url": "https://it.wikipedia.org/wiki?curid=448021", "title": "Odeon", "text": "Od\u00e9on, dal greco \"\u03a9\u03b4\u03b5\u03af\u03bf\u03bd\" (letteralmente \u00abcostruzione destinata a gare musicali\u00bb, parola derivante dal greco \u00abcantare\u00bb, che ha anche dato origine ai termini \"ode\" e \"aedo\"), \u00e8 il nome di diversi edifici coperti dell'Antica Grecia, dedicati agli esercizi di canto, alle rappresentazioni musicali, ai concorsi di poesia e di musica. Questi edifici normalmente erano di dimensioni modeste."}
{"id": "448022", "revid": "2036605", "url": "https://it.wikipedia.org/wiki?curid=448022", "title": "Alice Cooper", "text": "I suoi concerti sono macabri e cruenti, ma allo stesso tempo molto spettacolari. Le sue performance live sono famose per la presenza di elementi scenici come ghigliottine, bambole impalate e il famigerato boa (vero) attorcigliato al collo, oltre che per il caratteristico corpse paint, trucco facciale dalle sembianze \"cadaveriche\". Cooper \u00e8 infatti considerato tra i pi\u00f9 importanti esponenti del cosiddetto shock rock, un genere che prevede appunto esibizioni di questo tipo e di cui \u00e8 stato definito da giornalisti ed esperti il \"Padrino\" (The Godfather of Shock Rock).\nI suoi testi contengono spesso elementi ispirati dalla narrativa horror; tuttavia, nell'ampia produzione dell'artista si trovano brani sugli argomenti pi\u00f9 diversi, inclusi temi di ampio respiro come la libert\u00e0 di espressione, la religione e i problemi legati alla societ\u00e0 statunitense.\nCandidato a quattro Grammy Awards, \u00e8 stato insignito di due lauree honoris causa: la prima nel 2004 in \"arti dello spettacolo\" dalla Grand Canyon University e la seconda nel 2012 dal Los Angeles Musicians Institute.\nNel 2003 ha ricevuto la propria stella sulla Hollywood Walk of Fame, mentre nel 2011 \u00e8 stato introdotto nella Rock and Roll Hall of Fame.\n\u00c8 in piena attivit\u00e0 e vanta una carriera cinquantennale. La sua musica e la sua presenza scenica hanno avuto un notevole influsso su vari artisti shock rock venuti dopo come GG Allin, Rob Zombie, W.A.S.P., Marilyn Manson, Lizzy Borden, King Diamond, Death SS, Slipknot, Lordi, GWAR, Twisted Sister, M\u00f6tley Cr\u00fce, Murderdolls e Wednesday 13.\nBiografia.\nGli inizi.\nVincent Furnier nacque a Detroit, Michigan da Ether Moroni Furnier ed Ella Mae McCart. Suo nonno, Thurman Sylvester Furnier, era un apostolo della \"Chiesa di Ges\u00f9 Cristo\", di cui fa parte anche il padre.\nDurante l'adolescenza Vincent studia alla Cortez High School, nel nord di Phoenix. Nel 1964 Vincent e i suoi amici di scuola e di corsa campestre Dennis Dunaway e John Speer desiderarono di partecipare all'annuale \"Talent Show\", e dato che non sapevano suonare alcuno strumento, decisero di vestirsi come i The Beatles e di mimare le loro canzoni durante la performance. Chiesero a Glen Buxton e a John Tatum, altri due ragazzi del liceo che suonavano gi\u00e0 in alcune \"surf band\", di suonare la chitarra in \"background\" al Variety Show e cos\u00ec formarono un gruppo col nome \"The Earwigs\". Come conseguenza alla loro successiva vittoria e alla bella esperienza, la band subito si impegn\u00f2 verso quella strada assegnando a ognuno di loro un ruolo agli strumenti. Vincent prese la parte del vocalist, e impar\u00f2 a suonare l'armonica, Glen Buxton alla chitarra solista, John Tatum alla chitarra ritmica, Dennis Dunaway al basso e John Speer alla batteria. Musicalmente il gruppo si ispir\u00f2 a artisti come The Beatles, The Rolling Stones, Janis Joplin, The Who, The Kinks, Pink Floyd, e The Yardbirds.\nA met\u00e0 degli anni sessanta diventa cantante degli Spiders, i quali cambiano nome dapprima in \"Nazz\" e poi in \"Alice Cooper\", probabilmente prendendo il nome da una presunta strega bruciata a Salem nel diciassettesimo secolo, anche se nel suo libro \"Alice Cooper. La mia vita tra rock e golf\" la versione \u00e8 differente:\nAgli esordi Alice Cooper era una vera e propria band composta da 5 persone: Cooper alla voce (che nei dischi era accreditato come \"Vincent Furnier\"), Michael Bruce e Glen Buxton alla chitarra, Dennis Dunaway al basso e Neal Smith alla batteria.\nSulle scelte che portarono a un \"look\" fatto di trucco, vestiti di cuoio si veda quanto racconta Alice Cooper:\nLa fortuna di conoscere Frank Zappa, il suo maggiore idolo, fu determinante per il suo inizio di carriera, tant'\u00e8 che Zappa diede un notevole aiuto al suo gruppo durante gli esordi. Furnier fece una buona impressione a lui e al suo manager Shep Gordon, e nel 1969 pubblicano il primo album, \"Pretties for You\", per la loro etichetta, la Straight Records. Nell'album si avvertono molto le influenze folk e blues. Mentre la maggioranza degli artisti glam rock (genere in cui rientra il quintetto per molti critici) di quel periodo trattavano tematiche perlopi\u00f9 sentimentali, la band di Cooper si differenziava per l'esposizione di argomenti come morte, tortura e necrofilia, canoni poi riconosciuti come tipici dello shock rock, frangia di cui Alice \u00e8 un rappresentante illustre. Proprio questa originale (per quei tempi) espressione musicale porter\u00e0 alla band tanti diverbi e accuse da parte delle associazioni pi\u00f9 puritane degli Stati Uniti d'America.\nAnni settanta.\nNegli anni settanta, dopo il secondo album \"Easy Action\" (1970), che si rivel\u00f2 mediocre, la band si trasferisce da Los Angeles a Detroit, dove firma un nuovo contratto con la Warner Bros. e incontra il produttore Bob Ezrin. Insieme a lui, realizzano \"Love It to Death\" (1971), che grazie anche al singolo \"I'm Eighteen\" diventa disco d'oro.\nIl tour del 1971, che precede l'album \"Killer\", fa parlare del gruppo a causa di un apparato scenico estremamente teatrale e kitsch: il \"marchio di fabbrica\" di Alice Cooper, che porter\u00e0 nel rock una ventata di \"Grand Guignol\" a base di forche, serpenti, ghigliottine, maschere e sangue. Questo particolare tipo di esibizioni porter\u00e0 ad una forte raffica di critiche nei confronti dell'artista, ma sono proprio queste ad ingrandire la sua popolarit\u00e0.\nNel 1972 il gruppo si afferma definitivamente con \"School's Out\", trainato dalla canzone omonima, a suo tempo (ed anche tuttora) un inno liberatorio degli studenti americani nell'ultimo giorno di lezione. Le classifiche rispondono splendidamente anche al successivo \"Billion Dollar Babies\" (1973), contenente un'altra canzone-manifesto, \"No More Mr. Nice Guy\" ed altri classici come \"Elected\" e \"I Love the Dead\".\nLa formazione rimase invariata fino al 1973, anno di pubblicazione di \"Muscle of Love\" che segna una scissione nell'organico per cause mai accertate. Il leader del gruppo modifica legalmente il proprio nome in \"Alice Cooper\", decidendo di intraprendere la carriera solista.\nPer il suo primo album solista, Furnier, divenuto ormai Alice Cooper, si avvale del gruppo di Lou Reed, grazie anche al comune amico Bob Ezrin: in particolare, la presenza dei chitarristi Dick Wagner e Steve Hunter rende pi\u00f9 ruvido il sound, spingendolo ancora pi\u00f9 verso l'hard rock.\nEgli dar\u00e0 vita a \"Welcome to My Nightmare\" (1975), album dalle sonorit\u00e0 e dai contenuti \"tetri\", considerato il punto pi\u00f9 alto della sua carriera artistica. Il lavoro contiene canzoni emblematiche della sua discografia come l'omonima \"Welcome to My Nightmare\", \"The Black Widow\", \"Steven\" e la ballad \"Only Women Bleed\". Da questo momento, diventato un solista a tutti gli effetti, assolder\u00e0 negli anni a venire vari turnisti.\nDopo un altro disco di successo, \"Alice Cooper Goes to Hell\" (1976), i problemi del cantante con l'alcool diventano molto gravi, e sar\u00e0 costretto a sottoporsi a disintossicazione. In seguito a questa brutta esperienza comporr\u00e0 il disco \"From the Inside\" (1978) con Bernie Taupin, paroliere storico di Elton John.\nAnni ottanta.\nSiamo nei primi anni ottanta e il nuovo decennio porta nuovi stili e nuove mode musicali ed anche Alice cerca di evolvere la propria musica. Nella prima met\u00e0 degli anni ottanta, vengono incisi \"Flush the Fashion\" (1980), \"Special Forces\" (1981), \"Zipper Catches Skin\" (1982) e \"DaDa\" (1983), dischi istrionici e con sonorit\u00e0 influenzate dalla New wave, ai tempi snobbati dai puristi e da alcuni critici.\nIn quel periodo il cantante entr\u00f2 in riabilitazione per l'ultima volta (dal 1983 in poi sar\u00e0 completamente sobrio). Passeranno alcuni anni di silenzio, in cui si dedicher\u00e0 soprattutto alla famiglia, sino a quando, verso met\u00e0 decennio, Alice Cooper assume i connotati di figura di culto per diverse band ma anche per gli appassionati di horror che lo vedranno apparire in alcuni film, su tutti, \"Il signore del male\" (1987) di John Carpenter.\nDopo questa breve parentesi extra-musicale, Alice torna nell'ambiente musicale. Questo periodo riport\u00f2 successi in casa Cooper, anche se inferiori, in termini di popolarit\u00e0, a quelli del decennio precedente. Arruoler\u00e0 vari musicisti, tra i quali il chitarrista/culturista Kane Roberts e il bassista Kip Winger, con cui comincer\u00e0 a scrivere i brani del nuovo album, \"Constrictor\" (1986) che, nonostante non venga accolto molto calorosamente, mostra una lenta ripresa. Il successivo \"Raise Your Fist and Yell\" (1987) mostra sonorit\u00e0 pi\u00f9 potenti rispetto al precedente e raggiunse vendite accettabili, grazie anche al singolo \"Freedom\", un brano molto amato dai fan del cantante.\n\"Trash\" (1989) permise ad Alice di tornare al successo commerciale. L'album presenta vari ospiti, con grandi nomi come Aerosmith, Jon Bon Jovi e Richie Sambora, Steve Lukather e molti altri, e contiene singoli apprezzati come \"Poison\" (da cui \u00e8 stato tratto un video criticato e, in seguito, censurato), \"Only My Heart Talkin\" (ballad eseguita in duetto con Steven Tyler degli Aerosmith) e le possenti \"Spark in the Dark\" e \"Bed of Nails\". Il disco, prodotto da Desmond Child, lo rilancia, dopo molto tempo, in vetta alla classifica. Con questo lavoro una nuova generazione di teenager fa conoscenza con l'icona di Alice Cooper e \"Trash\" \u00e8 definito il maggior successo del cantante dalla seconda met\u00e0 degli anni settanta, seppur non esattamente il migliore dal punto di vista artistico.\nAnni novanta.\nGli anni novanta si rivelano, sotto il profilo creativo, il periodo pi\u00f9 inattivo del cantante di Detroit, che pubblica solo due album in studio. Nel 1991 esce \"Hey Stoopid\", che ricevette buoni consensi. Nel disco collaborano grossi nomi del rock e dell'heavy metal come Ozzy Osbourne, Steve Vai, Joe Satriani, Stef Burns, Slash, Nikki Sixx, Mick Mars.\nSempre nel 1991, viene ospitato nell'album \"Use Your Illusion I\" dei Guns N' Roses (grandi ammiratori di Cooper), partecipando alla parte cantata del brano \"The Garden\". Sempre in questo periodo, il cantante abbandona momentaneamente la musica per dedicarsi all'attivit\u00e0 cinematografica, facendo apparizioni in film come \"Nightmare 6 - La fine\" (1991) e \"Fusi di testa\" (1992).\nNel 1994 torna nell'ambiente musicale con l'ambizioso \"The Last Temptation\" che parla del suo concetto religioso e delle frustrazioni della vita moderna. Nel disco appare anche Chris Cornell dei Soundgarden, ed alcuni pezzi sono scritti insieme a Tommy Shaw (Styx, Damn Yankees) e Jack Blades (Night Ranger, Damn Yankees). La prima edizione dell'album era accompagnata da uno speciale volumetto a fumetti che illustrava e complementava il contenuto del disco.\nNel 1997 viene pubblicato un disco dal vivo intitolato \"A Fistful of Alice\", che presenta \"special guests\" come Slash, Sammy Hagar e Rob Zombie. Due anni dopo, nel 1999, il cantante lancia sul mercato \"The Life and Crimes of Alice Cooper\", un cofanetto di quattro CD contenenti vari brani estratti dalla sua vasta discografia.\nAnni 2000.\nDopo alcuni anni di inattivit\u00e0 compositiva, Cooper ritorna nel 2000 con \"Brutal Planet\", un album che mostra un artista rinnovato e alle prese con sonorit\u00e0 molto dure, sinistre e moderne, . Anche l'album successivo \"Dragontown\" del 2001 non \u00e8 da meno, e, seppur con meno successo, conserva un sound simile.\nIl successivo \"The Eyes of Alice Cooper\" (2003) presenta, invece, sonorit\u00e0 pi\u00f9 leggere ed orecchiabili dei due precedenti, ritornando in parte al rock degli anni settanta e si distingue stilisticamente sia dai lavori degli anni 2000 sia dai precedenti.\nNel 2004 nasce Nights with Alice Cooper, un programma radiofonico condotto da Alice Cooper. \u00c8 trasmesso in onda su oltre 100 stazioni radio negli Stati Uniti, sette in Canada, ed \u00e8 disponibile anche nel Regno Unito (su Planet Rock), Germania (su Star FM), Irlanda, Australia (91,5 Classic Rock /95,3 FM, Star 104,5 nel centro NSW Costa, e 102,9 KOFM Newcastle), Danimarca, Svezia e Nuova Zelanda. Inoltre, decine sono le stazioni affiliate in streaming col programma radiofonico. La maggior parte delle stazioni trasmettono il programma 19:00-00:00 ora locale. Durante il programma Cooper interpreta le richieste cos\u00ec come le sue canzoni preferite (la maggior parte dei quali sono dal genere rock classico), risponde a messaggi di posta elettronica dei suoi fan ed intervista celebrit\u00e0. Le celebrit\u00e0 che ha intervistato nel suo show: Joe Perry degli Aerosmith, Brian Johnson degli AC/DC, Ozzy Osbourne, Meat Loaf, Rob Zombie, Glenn Danzig, Def Leppard, Peter Frampton e Jerry Springer. Lo spettacolo riprende anche tracce rare di artisti rock classico, insieme con il blues, il rock punk e musica psichedelica.\nNel 2005 viene pubblicato \"Dirty Diamonds\", aggressivo al punto giusto con pezzi come la \"title track\" \"Dirty Diamonds\", e il brano di apertura \"Woman of Mass Destruction\", ma anche con diversi pezzi lenti, alcuni che ricordano l'hard rock di vecchia data firmato Rolling Stones come \"Sunset Babies\", e il pezzo Rapcore \"Stand\", in collaborazione col rapper Xzibit.\nNel luglio 2008 \u00e8 uscito il nuovo disco dell'artista statunitense, chiamato \"Along Came a Spider\", un concept album che racconta la storia di un serial killer, chiamato appunto Spider. Nel 2008 ha partecipato all'album The Scarecrow degli Avantasia, nella canzone \"The Toy Master\", e all'album \"We Wish You a Metal Xmas and a Headbanging New Year\", cantando nella traccia \"Santa Claws Is Coming to Town\", rivisitazione del classico natalizio quasi omonimo. Nell'ottobre del 2009 pubblica un nuovo singolo, \"Keepin Halloween Alive\".\nAlice Cooper ha partecipato all'album \"Slash &amp; Friends\" del chitarrista Slash (Velvet Revolver) disponibile dal febbraio 2010. Nel maggio del 2010 viene messo in vendita tramite download, sul il sito ufficiale di Alice Cooper un pacchetto contenente cinque canzoni: \"School's Out\", \"No More Mr. Nice Guy\", \"Elected\", \"Eighteen\" e \"Welcome to My Nightmare\". Inoltre, inizia a scrivere il suo nuovo album: \"Welcome to My Nightmare 2\" che esce nel 2011.\nDopo il cameo nel film di Tim Burton \u201cDark Shadow\u201d nel 2012, mette in cantiere il progetto di creare una nuova band con Johnny Depp, presente nel suddetto film. La band chiamata \u201cHollywood Vampires\u201d fa i suoi esordi nel 2015, i membri ufficiali sono Alice Cooper, Johnny Depp e Joe Perry, anche se vanta della partecipazione di tantissimi altri illustri nomi dello spettro musicale come Paul McCartney.\nNel 2017 Alice Cooper dichiara di non volersi fermare e di non lasciare le scene dei palcoscenici del mondo dello spettacolo musicale, e tramite l'etichetta della casa discografica earMUSIC, produttore Bob Ezrin fa uscire l'album \"Paranormal\", in cui richiama a suonare con s\u00e9 Neal Smith, Michael Bruce e Dennis Dunaway, membri storici della Alice Cooper Band.\nIl 26 febbraio 2021 esce il suo nuovo lavoro dal titolo \"Detroit Stories\".\nStile musicale.\nIl genere espresso da Alice Cooper \u00e8 di difficile catalogazione, avendo egli spaziato fra molti stili di rock diversi fra loro nel corso degli anni, ed avendo avuto quindi numerose sfaccettature. Il primo periodo della sua carriera (da \"Pretties for You\" a \"Muscle of Love\") presentava un rock contaminato da generi come folk rock, blues, rock and roll, garage rock e country, mentre da \"Welcome to My Nightmare\" a \"From the Inside\", il suo stile divenne pi\u00f9 ruvido con sonorit\u00e0 hard rock e heavy metal, ma sempre conservando aspetti melodici.\nNei primi anni ottanta, Alice pur rimanendo sempre ancorato al rock si spinse verso la New wave da \"Flush the Fashion\" a \"DaDa\". Con l'avvento del Pop metal di M\u00f6tley Cr\u00fce, Ratt e Bon Jovi, Cooper abbracci\u00f2 sonorit\u00e0 simili con i dischi \"Constrictor\", \"Raise Your Fist and Yell\" (pi\u00f9 legato ad un heavy metal tradizionale), \"Trash\" e \"Hey Stoopid\". Con la decadenza del genere, il successivo \"The Last Temptation\" lo riporta a sonorit\u00e0 hard rock modernizzate.\nCon l'arrivo degli anni 2000, il cantante, con i dischi \"Brutal Planet\" e \"Dragontown\", rende la sua musica molto violenta con sonorit\u00e0 industrial e alternative metal. Il successivo \"The Eyes of Alice Cooper\" e si rif\u00e0 a sonorit\u00e0 pi\u00f9 punk rock, orecchiabili, grezze ma moderne mentre \"Dirty Diamonds\" riconduce la sua musica in parte agli anni settanta ed in parte alla corrente post-grunge, ma sempre puntando alla modernit\u00e0. In \"Along Came a Spider\" si pu\u00f2 trovare una grossa componente glam rock, che tuttavia difficilmente appare \"datata\" grazie a sonorit\u00e0 ancora pi\u00f9 asciutte di quelle del disco precedente, per effetto delle quali il concept album appare pi\u00f9 semplice e sincero. Con \"Welcome 2 My Nightmare\", Cooper conferma la sua poliedricit\u00e0, tramite una fitta rete di richiami alle melodie del prequel del 1975 \"Welcome to My Nightmare\", di hard rock pi\u00f9 moderno e di un variopinto bagaglio ispirativo.\nVita privata.\nDal 1968 al 1976 \u00e8 stato legato a Cynthia Lang.\nDal 1976 \u00e8 sposato con Sheryl Goddard, una ballerina conosciuta durante il \"Nightmare Tour\" del 1975. La coppia ha tre figli: Calico (1981), Dashiell (1984) e Rose (1993).\n\u00c8 un dichiarato elettore del Partito Repubblicano.\n\u00c8, per sua stessa ammissione, un devoto cristiano e partecipa attivamente allo studio della Bibbia."}
{"id": "448023", "revid": "80490772", "url": "https://it.wikipedia.org/wiki?curid=448023", "title": "Cedola", "text": ""}
{"id": "448028", "revid": "767487", "url": "https://it.wikipedia.org/wiki?curid=448028", "title": "Some Old Bullshit", "text": "Some Old Bullshit \u00e8 una raccolta di brani hardcore punk dei Beastie Boys."}
{"id": "448033", "revid": "110157", "url": "https://it.wikipedia.org/wiki?curid=448033", "title": "Oasi blu di Monte Orlando", "text": "L\u2019Oasi blu di Monte Orlando \u00e8 un\u2019\"Oasi\" del WWF Italia nel comune di Gaeta (LT)."}
{"id": "448034", "revid": "1005847", "url": "https://it.wikipedia.org/wiki?curid=448034", "title": "Amleto Giovanni Cicognani", "text": "Biografia.\nMinistero sacerdotale.\nDopo l'ordinazione presbiterale, il 23 settembre 1905 Cicognani studi\u00f2 fino al 1910 a Roma teologia, filosofia e diritto canonico. In seguito inizi\u00f2 subito una carriera in Curia quale collaboratore della Congregazione dei riti e in quelle per le chiese orientali e per i vescovi.\nMinistero episcopale e cardinalato.\nIl 17 marzo 1933 papa Pio XI lo nomina Delegato apostolico negli Stati Uniti, dopo averlo elevato al rango di arcivescovo con il titolo di Laodicea di Frigia, ossia una diocesi \"in partibus infidelium\". L'ordinazione episcopale \u00e8 impartita a Cicognani il 23 aprile 1933 dal Segretario della Congregazione per i vescovi cardinale Raffaele Carlo Rossi, coconsacranti furono Giuseppe Pizzardo e il Segretario della Congregazione per l'evangelizzazione dei popoli \"cardinale in pectore\" Carlo Salotti.\nCicognani rimase Delegato apostolico per ben 25 anni, dunque per un periodo pi\u00f9 lungo di qualunque suo predecessore. Papa Giovanni XXIII lo crea cardinale nel suo primo concistoro del 15 dicembre 1958 con il titolo cardinalizio di San Clemente. Cinque anni prima pure suo fratello Gaetano Cicognani (1881-1962) aveva ottenuto la porpora da papa Pio XII, ci\u00f2 rappresent\u00f2 un'eccezione alla norma canonica che proibiva la presenza nel Collegio cardinalizio di due fratelli. Sar\u00e0 poi nominato Cardinale Vescovo di Frascati il 23 maggio 1962 succedendo proprio al fratello Gaetano, morto il 5 febbraio dello stesso anno.\nIl 14 novembre 1959 Cicognani \u00e8 nominato Segretario della sacra Congregazione per la Chiesa orientale e, alla morte del cardinale Tardini il 12 agosto 1961 Cardinal Segretario di Stato, in tale veste egli partecipa dunque al Concilio vaticano II. Quale Cardinal Segretario di Stato. In questo ruolo Cicognani sar\u00e0 molto apprezzato, fra l'altro, per l'ottima conoscenza della lingua inglese e - anche a livello di contatti personali - della realt\u00e0 degli Stati Uniti: fattore di non trascurabile importanza negli anni della guerra fredda e della crisi di Cuba dell'ottobre 1962.\nRiconfermato nel proprio incarico dopo la morte di papa Giovanni XXIII dal successore Paolo VI, fu da questi nominato Presidente della \"Administratio Patrimonii Sedis Apostolicae\" il 7 maggio 1968.\nIl 30 aprile 1969 Cicognani lascia tutti gli uffici fino ad allora ricoperti.\nIl 22 giugno dello stesso anno consacra, nella cattedrale di Faenza, il forlivese Pio Laghi arcivescovo titolare di Mauriana.\nIl 24 marzo 1972 diventa Cardinal decano del Collegio Cardinalizio, unendo cos\u00ec al proprio titolo di Frascati anche quello di Ostia, proprio del decano.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "448036", "revid": "1652635", "url": "https://it.wikipedia.org/wiki?curid=448036", "title": "Todd McFarlane", "text": "Conosciuto soprattutto per aver creato i personaggi di Venom e Spawn, tra gli anni ottanta e gli anni novanta McFarlane divent\u00f2 uno degli autori di maggior successo realizzando due testate della Marvel Comics sull'Uomo Ragno. Nel 1992 fond\u00f2 insieme con altri autori la Image Comics e pubblic\u00f2 per essa il fumetto Spawn, che segn\u00f2 un record di vendite e fu il primo importante fumetto di cui l'autore deteneva i diritti sullo sfruttamento della propriet\u00e0 intellettuale.\nNel primo decennio del XXI secolo McFarlane scrive e disegna molto meno, per dedicarsi maggiormente alla sua carriera da imprenditore con la McFarlane Toys, che si occupa di action figure e con la Todd McFarlane Entertainment, uno studio per film e animazioni. McFarlane \u00e8 anche proprietario della squadra di Hockey Edmonton Oilers ed \u00e8 un grande collezionista ed appassionato di oggetti riguardanti il baseball.\nCarriera.\nIl debutto e il periodo DC (1984-1987).\nDiplomatosi alla William Aberhart High School, Todd \u00e8 sempre stato un accanito lettore di fumetti di genere supereroistico e diventa un avido collezionista a partire dall'et\u00e0 di 16 anni. Diviene un collezionista compulsivo arrivando a comprare qualsiasi albo pubblicato da Marvel o DC Comics. La sua passione lo porta a lavorare presso una fumetteria e a cimentarsi con il disegno. Le sue prime influenze sono John Byrne e George P\u00e9rez. Pi\u00f9 tardi rimane affascinato anche da Neal Adams, Gil Kane, Walter Simonson, Arthur Adams, Michael Golden e Frank Miller. Todd afferma che per elaborare il suo stile ha attinto da diversi autori cercando di carpire da ognuno quello che riuscivano a fare meglio. Alla fine il suo modo di disegnare diviene (a suo dire) un amalgama di Jack Kirby, Gil Kane e Marshall Rogers. \nNei primi anni ottanta McFarlane frequenta la Eastern Washington University e studia arti grafiche; lavora anche in una fumetteria vendendo alcuni suoi disegni di supereroi famosi e gioca a baseball a livelli universitari. Durante e dopo il college Todd spera ancora di diventare giocatore di baseball a livello professionistico. Il suo piano \u00e8 di disegnare fumetti durante la giornata e dedicarsi all'attivit\u00e0 sportiva di sera. Come teme per\u00f2 non ha doti a sufficienza per sfondare nel baseball professionistico e cos\u00ec gli viene utile l'attivit\u00e0 svolta ad affinare le sue doti artistiche e la pazienza nell'aver spedito centinaia di suoi disegni alle case editrici. In questo periodo gli \u00e8 molto utile aiutare il padre che lavora nel campo della stampa e distribuzione. I meccanismi e le problematiche che stanno dietro alla pubblicazione materiale di una rivista saranno utili nel momento in cui si staccher\u00e0 dalla Marvel per fondare la Image.\nIl suo primo lavoro per una delle Big-Two arriva nel 1984 quando gli vengono affidate delle storie per la serie \"Coyote\" dell'etichetta Epic Comics (della Marvel). Tra il 1985 e il 1987 lavora per\u00f2 prevalentemente per la DC Comics. La serie su cui si cimenta pi\u00f9 a lungo \u00e8 \"Infinity Inc.\" e varie serie di Batman. Fra queste ultime spiccano gli episodi di \"Detective Comics\" che compongono la saga \"\". Todd si trova in sintonia con il Cavaliere Oscuro in quanto eroe solitario e \"creatura della notte\" (cos\u00ec definito dallo stesso Todd).. Inoltre \u00e8 affascinato da personaggi che possono essere deformati graficamente attraverso la manipolazione del costume che indossano e che agiscono nelle atmosfere cupe tipiche delle storie di Batman. McFarlane ci tiene per\u00f2 a precisare che non ha un personaggio preferito del duo DC-Marvel.\nOgni volta che si deve cimentare in un incarico, che sia l'incredibile Hulk o l'Uomo Ragno, si dedica ad ogni tavola con il massimo della dedizione. Inoltre in questa fase della sua carriera preferirebbe dedicarsi a personaggi che si trovano in difficolt\u00e0 con le vendite degli albi, piuttosto che non prendere le redini di qualche serie dedicata agli X-Men (che all'epoca erano i best seller dei comic statunitensi). Tra l'altro, se c'\u00e8 una tipologia di fumetto che non gli aggrada \u00e8 proprio quella delle serie con team di supereroi, questo dopo l'esperienza passata a disegnare gli albi del supergruppo della serie \"Infinty,Inc.\" Si dichiara non portato a gestire graficamente una moltitudine cos\u00ec varia di supereroi in una stessa tavola. Trova invece che il suo collega e amico Jim Lee sia tra i pi\u00f9 bravi artisti in assoluto nel dedicarsi ad opere di questo tipo. Lee diviene infatti famoso per il suo lavoro sui gruppi mutanti della Marvel e, negli anni novanta, per la creazione del team Wildcats, pubblicato inizialmente dalla Image e poi inglobato nell'universo DC.\nUn esempio da seguire lo trova invece in Frank Miller, un autore completo, capace di scrivere e disegnare grandi opere, sia che si tratti di personaggi Marvel-DC o da lui stesso creati. A questo si aggiunge l'impresa compiuta da Miller a fine degli anni settanta quando, alla Marvel, gli viene affidata la serie dedicata a Daredevil, in forte crisi di vendite e prossima alla chiusura. Avuta carta bianca da Jim Shooter (redattore capo della Marvel), Miller crea una saga epocale e innovativa, riportando nei primi anni ottanta Il Diavolo di Hell's Kitchen alla popolarit\u00e0. Queste storie sono inoltre il preludio ad uno dei maggiori capolavori del fumetto quale Il ritorno del Cavaliere Oscuro. Altro aspetto che ammira dell'autore newyorkese \u00e8 la capacit\u00e0 e l'audacia di rinnovare continuamente il suo stile, passando da un'impostazione in \"stile-Marvel anni settanta\" (adattato sulle opere di John Buscema), ad una gestione pi\u00f9 personale ed cinematografica delle vignette per poi approdare ad un bianco e nero fortemente ispirato dai temi noir e dal fumetto europeo, evidente nelle opere che compongono l'affresco di Sin City.\nIl periodo Marvel Comics (1988-1991).\nNonostante lascia la \"DC\" per dedicarsi ai personaggi \"Marvel\". Questo perch\u00e9 nel 1987, con l'arrivo di Tom DeFalco come Redattore Capo (al posto di Jim Shooter) si apre per la Casa delle Idee un periodo in cui si da fiducia ai nuovi autori e si cerca di rinnovare il parco testate. Bisogna infatti tentare di rispondere al rilancio dei personaggi della rivale \"DC Comics\" dopo la miniserie Crisi sulle Terre infinite che non solo attira nuovi lettori ma anche quegli artisti quali John Byrne e Frank Miller che molto avevano contribuito al successo della \"Marvel\" tra la fine degli anni settanta e i primi anni ottanta. In questo contesto L'editor DeFalco affida i personaggi pi\u00f9 importanti \"Marvel\" ad artisti giovani (e non ancora completamente affermati). Sono Rob Liefeld su New Mutants (poi X-Force), Marc Silvestri sulle testate mutanti tra le quali Wolverine e Jim Lee sugli X-Men. A Todd viene affidata la serie su Hulk che riesce a rilanciare insieme a Peter David (ai tesi), i due ricreano interesse intorno al personaggio e ne creano una nuova personalit\u00e0 denominata \"Hulk Grigio\".\nOrmai divenuto un artista di punta, nel 1988 ottiene l'incarico di disegnare la storica testata dell'Uomo Ragno cio\u00e8 \"Amazing Spider-Man\" (ai testi David Michelinie). Tom De Falco gli chiede di rinnovare graficamente il personaggio e di cercare di dare nuovo lustro al portabandiera della Marvel. Il successo arriva anche in questa occasione e McFarlane contribuisce, tra l'altro, a creare una delle nemesi pi\u00f9 popolari dell'Uomo Ragno, ovvero il supervillain Venom. Versione speculare dell'arrampicamuri, Venom \u00e8 dominato da un costume in rapporto simbiotico con chi lo indossa, aspetto che poi sar\u00e0 in parte ripreso con Spawn. McFarlane arriva a cambiare in modo considerevole l'aspetto del supereroe rendendolo pi\u00f9 \"ragnesco\": gli arti pi\u00f9 sottili, occhi grandi e ragnatele \"a spaghetti\" (per sua stessa ammissione riprese da Michael Golden); questa revisione fu storica ed \u00e8 tuttora presente nelle versioni di alcuni disegnatori attuali. Nell'arco di due anni Todd riesce ad accattivare i lettori con il suo stile caratterizzato da anatomie distorte, pose impossibili e scene d'azione iperdinamiche. Nel 1990 \"The Amazing Spider-Man\" torna ad essere il titolo pi\u00f9 venduto della Marvel con una media mensile di 334 mila copie vendute, la cifra pi\u00f9 alta registrata per l'Uomo Ragno dal 1969. McFarlane non \u00e8 per\u00f2 soddisfatto in quanto non ha il pieno controllo creativo essendo affiancato dallo scrittore David Michelinie.\nMcFarlane arriva ad ottenere la possibilit\u00e0 di avere pieno controllo su una serie, quindi scriverne le storie oltre che disegnarle. La Marvel vuole approfittare del nuovo periodo di popolarit\u00e0 di \"Spider-Man\" a cui sono gi\u00e0 dedicate 3 serie regolari quali \"The Amazing Spider-Man\", \"Spectacular Spider-Man\" e \"Web of Spider-Man\" e ne vuole aggiungere una quarta che affida interamente a Todd, come scrittore e disegnatore. L'opera esce il 19 giugno 1990 con il titolo \"\" di cui McFarlane \u00e8 autore completo. Todd \u00e8 per\u00f2 perplesso in quanto crede che il personaggio sia inflazionato e difatti non pu\u00f2 da subito utilizzare i villain che vorrebbe perch\u00e9 gi\u00e0 opzionati per le storyline delle altre serie ragnesche, deve optare per \"Lizard\" nel suo primo story-arc \"Torment\". Carol Cavish, responsabile per lo sviluppo e promozione delle nuove produzioni Marvel cerca di sfruttare l'opportunit\u00e0 data dal lancio di una nuova serie di \"Spider-Man\" utilizzando una tecnica di marketing e distributiva molto aggressiva. Del primo numero, oltre alla versione regolare, vengono distribuite altre versione quali quella \"silver tinted cover\" (con basso rilievi argentati in copertina), una imbustata con il banner \"Collector's Item - Issue 1\", e la \"Platinum tinted cover\". I collezionisti, attratti dalle copertine varianti, dal n.1 della serie e dal nome di Todd McFarlane, si vogliono accaparrare tutte le versioni dell'albo, spesso acquistandone pi\u00f9 copie. Si genere un trend di mercato che (nel bene e nel male) caratterizzer\u00e0 i primi anni novanta portando ad una bolla speculativa senza precedenti nella storia del fumetto. A beneficiarne \u00e8 il nuovo titolo dell'Uomo Ragno e Todd McFarlane, il cui primo numero vende 2 milioni trecentocinquanta mila copie. Si tratta di una cifra record se si esclude la \"Golden Age\" dei comic, soprattutto il periodo tra fine anni trenta e i primi anni quaranta. Per Todd rimane a tutt'oggi l'albo che ha venduto pi\u00f9 copie tra quelli da lui realizzati in carriera. Il successo lo porta ad essere una star assoluta del settore e rafforza le convinzioni nelle proprie capacit\u00e0 e nelle potenzialit\u00e0 che pu\u00f2 avere un titolo collegato al suo nome, anche se, come gi\u00e0 sottolineato, si trattano di cifre gonfiate da un fenomeno speculativo. In ogni caso questo evento \u00e8 fondamentale per dare fiducia a Todd quando da li a un paio d'anni prende decisioni radicali riguardo la sua carriera e il rapporto con le Big-Two (Marvel e DC). La Marvel capisce di avere tra le mani un titolo best-seller, questo permette all'autore canadese di avere una certa libert\u00e0 e Todd ne approfitta subito per avvolgere il personaggio in atmosfere pi\u00f9 cupe e dalle tinte horror, mettendolo a confronto con nemici \"mostruosi\", da Lizard a Hobgoblin. McFarlane ammette di aver sempre patito il fatto di dover disegnare villain o personaggi a lui non congeniali, con questa serie ha modo di mettere sulla pagina quello che pi\u00f9 \u00e8 in sintonia con le sue corde narrative. Nonostante le premesse, per\u00f2, le limitazioni e costrizioni della dirigenza Marvel non tardano per\u00f2 ad arrivare. Todd \u00e8 pi\u00f9 volte costretto a ridisegnare le tavole in quanto non consone al \"Codice dei fumetti\". Il successo della serie \u00e8 strepitoso e la Marvel non vuole turbare i lettori o dare l'impressione di rompere il patto non scritto della Comics Code Authority.\nMcFarlane \u00e8 frustrato ma il pretesto per lo scontro definitivo con Tom De Falco arriva con le tavole di \"Spider-Man\" n.16, qui a Todd viene chiesto di rifare una scena in cui Juggernaut viene colpito in un occhio da una spada. Questo stratagemma sfrutta uno dei pochi punti deboli del mutante e della sua armatura. De Falco blocca tutto e sostiene che la Marvel non pu\u00f2 mostrare un possibile danno al bulbo oculare. McFarlane replica che in passato su \"Daredevil\", Frank Miller ha fatto trafiggere Elektra all'addome da Bullseye. La replica del Redattore Capo della Marvel \u00e8 che in quella vignetta non si vede la spada attraversare il costume ma vi \u00e8 solo un allungamento del tessuto e non si vede sangue o un esplicito attraversamento della carne. McFarlane trova assurde le spiegazioni ed ha la scusa giusta per lasciare la casa editrice. Non bisogna sottovalutare che nello stesso periodo la moglie aspetta il primo figlio e l'artista ha guadagnato molto negli ultimi anni, si pu\u00f2 permettere un periodo sabbatico. Inoltre \u00e8 a conoscenza delle trattative del suo amico (di allora) Rob Liefeld con la Malibu Comics per cercare di pubblicare una serie indipendente e di cui possa detenere i diritti. Si tratta del gruppo Youngblood, dopo i numerosi personaggi creati per la Marvel, tra i quali Deadpool e Cable, ora Rob vuole produrre un'opera di cui poter controllare i diritti e guadagnare di pi\u00f9 sulla rendita delle vendite. Da sottolineare che nel 1991 esce \"X-Force\" n.1, dello stesso Liefeld (pubblicato dalla Marvel) che vende cinque milioni di copie. In quanto a vendite viene battuto da \"X-Men\" n.1 di Jim Lee che vende 8 milioni di copie (divenendo l'albo pi\u00f9 venduto di sempre fino ad allora).\nQuesti successi sembrano rafforzare la forza degli autori, soprattutto i disegnatori che si sentono le nuove \"rock star\" del fumetto. McFarlane capisce che sarebbe il momento giusto per aiutare tutti i suoi colleghi formando un sindacato che pretenda un trattamento pi\u00f9 equo nei confronti degli artisti e scrittori che creano le storie e saghe dei fumetti determinandone il successo. Todd sostiene che la maggior parte dei suoi colleghi che lavorano per le Big-Two (ovvero Marvel e DC) non riescono a pagarsi una casa o un'auto e hanno difficolt\u00e0 a mantenere un'assistenza sanitaria e farsi una pensione. Si tratta delle stesse persone che tra la fine degli anni ottanta e i primi anni novanta arrivano a far vendere milioni di albi ai loro datori di lavoro. L'obbiettivo di McFarlane per\u00f2 fallisce in quanto non trova il supporto necessario per creare un sindacato. I disegnatori e scrittori hanno paura di perdere il lavoro per la Marvel o DC se dovessero agire in modo da indispettire la dirigenza di questo duopolio. Todd \u00e8 deluso perch\u00e9 il progetto fallisce proprio a causa di chi pi\u00f9 ne aveva bisogno e questi non \u00e8 certo lui che grazie alle vendite ottenute al suo run sull'Uomo Ragno si \u00e8 potuto garantire una certa sicurezza economica. Inoltre lui, Liefeld, Jim Lee e Marc Silvestri sono i pi\u00f9 pagati e richiesti dal mercato, se dovessero perdere il lavoro alla Marvel, la DC li accoglierebbe a braccia aperte. Diviene evidente che la strada da seguire per dare agli autori la dignit\u00e0 e la sicurezza economica che desiderano si trova all'esterno delle Big-Two. Bisogna guardare al mercato indipendente e alla continua crescita del \"Direct Market\", si intravede la possibilit\u00e0 di creare un forte terzo polo dell'editoria a fumetti che garantistica indipendenza creativa e pieno possesso dei diritti sui personaggi creati (i fumetti \"creator-owned\").\nSpawn e la Image Comics (dal 1992).\nDopo 15 numeri mensili di \"Spider-Man\", McFarlane viene coinvolto da Rob Liefeld nel progetto di creare una nuova casa editrice indipendente. Todd \u00e8 entusiasta e insieme ad altri sei artisti lascia la Marvel, si tratta di Rob Liefeld, Erik Larsen, Jim Lee, Jim Valentino, Marc Silvestri e Whilce Portacio. I sette diventano partner fondatori della Image Comics nel 1992, inizialmente si appoggia alla Malibu Comics per poi divenire completamente indipendente una volta strutturatasi. Ognuno dei suoi partner fonda un proprio studio a parte Whilce Portcaio che si affianca alla Wildstorm Productions di Jim Lee. L'iniziativa presenta delle incognite ma Todd \u00e8 fortemente convinto che si tratti dell'unica strada percorribile per non farsi sfruttare dalla Marvel o dalla DC, i quali detengono i diritti dei personaggi e di conseguenza la maggior parte degli introiti per le vendite dei fumetti e tutto il guadagno derivante dal marketing o da eventuali prodotti cross mediali. Tutti i fumetti pubblicati dalla Image sono infatti \"creator-owned\" quindi gli autori/artisti detengono in prima persona la propriet\u00e0 e i diritti sui personaggi da loro creati, con piena libert\u00e0 creativa e nessuna interferenza editoriale. McFarlane arriva da un periodo di dissapori con la Marvel e da diversi mesi sabbatici dalla sua attivit\u00e0 da fumettista ma in questo modo ha avuto tempo, pi\u00f9 dei suoi soci, di prepararsi al debutto della sua serie \"Image\". Le idee sono chiare, riprendere un personaggio quale \"Spawn\", da lui gi\u00e0 abbozzato negli anni settanta e puntare, inizialmente, tutti i suoi sforzi su una serie regolare dedicata al personaggio creando intorno a lui una mitologia e personaggi di supporto che potessero reggere una pubblicazione destinata a durare anni. Lo studio di McFarlane prende il nome Todd McFarlane Productions e debutta nel maggio 1992 con il lancio della serie regolare mensile \"Spawn\", il cui primo numero vende un milione e settecentomila copie, un record ancora valido per i fumetti indipendenti. La scommessa di Todd \u00e8 vinta in quanto nonostante l'albo abbia venduto meno che non il top-seller \"Spider-Man\" n.1 (del 1990), da lui realizzato e pubblicato dalla Marvel, arriva a guadagnare di pi\u00f9 in quanto unico depositario della propriet\u00e0 intellettuale del personaggio. A questo si aggiunge il fatto che nell'arco dell'intera decade il titolo rimane tra gli albi pi\u00f9 venduti del mercato fumettistico riuscendo frequentemente a superare le vendite di icone quali Superman, Batman e Spider-Man.\nMcFarlane scrisse e inchiostr\u00f2 \"Spawn\" fino al numero 73, pur con alcune pause e collaborazioni con personaggi come Alan Moore, Neil Gaiman, Dave Sim e Frank Miller, mentre realizz\u00f2 le matite fino al numero 24, quando lasci\u00f2 definitivamente il testimone a Greg Capullo, il quale secondo lo stesso McFarlane \u00e8 stato il miglior disegnatore ad aver realizzato \"Spawn\", dandone l'interpretazione grafica migliore di sempre (anche della sua). McFarlane \u00e8 tornato a scrivere le storie di Spawn in prima persona (con il supporto di Jon Goff) a partire dal n.185 della serie, dopo l'abbandono del precedente sceneggiatore David Hine. Con questo albo introduce un nuovo personaggio come alter ego di Spawn e si propone di seminare nuovi spunti narrativi alla serie, partendo dall'ambiziosa storyline in 10 parti \"Endgame\". A partire dal n.201 fino al n.215 appare nei crediti un nuovo scrittore dal nome \"Will Carlton\" che per\u00f2 risulter\u00e0 essere uno pseudonimo dello stesso McFarlane.\nParallelamente al suo lavoro di fumettista crea la McFarlane Toys, casa che si occupa di action figure, all'inizio legate solo ai personaggi della serie Spawn e poi basate su soggetti e tematiche pi\u00f9 varie. Il livello di qualit\u00e0 impone \"de facto\" un nuovo standard in questo settore e lo stesso target si sposta verso un pubblico pi\u00f9 adulto, ispirandosi anche a personaggi iconici quali i cantanti (come Elvis Presley) e gli atleti di vari sport (baseball, hockey, football e basket). Non mancano serie di \"action figure\" ideate sui personaggi di film molto popolari come \"Terminator\", \"Matrix\" e \"Shrek\".\nNel 1996 McFarlane fond\u00f2 la Todd McFarlane Entertainment, uno studio per film e animazioni. In collaborazione con la New Line Cinema, produsse nel 1997 il film Spawn; produsse anche la serie animata \"Spawn\", i video musicali \"Do the Evolution\" (1998) dei Pearl Jam, \"Freak on a Leash\" (1999) dei Korn e \"Land of Confusion\" (2006) dei Disturbed. Contribu\u00ec inoltre alle sequenze animate del film \"The Dangerous Lives of Altar Boys\" (2002). Nel 2001 McFarlane disegn\u00f2 il logo per gli Edmonton Oilers, che in parte possiede. Nel 2003 McFarlane ha creato anche il personaggio Necrid per il videogioco \"Soulcalibur II\" e nel 2011 ha collaborato alla realizzazione del videogioco occupandosi dell'artwork.\nIl rilancio di Spawn e nuovi progetti crossmediali (dal 2021).\nNell'ottobre del 2019 la serie di \"Spawn\" raggiunge lo storico traguardo rappresentato dal n.301, un record per un titolo realizzato per il mercato indipendente. Per l'occasione Todd McFarlane torna a realizzarne i disegni. L'albo segna un certo interesse e vende pi\u00f9 della media della serie negli ultimi due decenni. Negli anni novanta Spawn era stato un costante best-seller, quasi sempre nelle top ten delle vendite ma negli anni duemila ne \u00e8 cominciato il declino il titolo sembrava ormai languire nelle vendite perdendo anche lo status di flag title della Image. Todd non ha per\u00f2 perso la sua intraprendenza e fiducia nel proprio personaggio e nelle sue idee. Nel febbraio 2021 annuncia quindi, a sorpresa, di voler lanciare lo \"Spawn Universe\". Andando contro quella che sembra la tendenza di un mercato che sembra non premiere pi\u00f9 gli storici primi super eroi della Image, dichiara di voler lanciare nuovi titoli legati al personaggio di \"Spawn\" e di crearne un universo espanso che possa rivaleggiare con altre iniziative simili del fumetto indipendente quali il \"Mignolaverse\" di Hellboy (creato da Mike Mignola) o il Black Hammer Universe creato da Jeff Lemire. Ma il progetto di McFarlane \u00e8 pi\u00f9 ambizioso e punta a sfidare il Marvel Universe e quello \"DC\". Come da lui dichiarato: \u00abSi tratta di un progetto a lungo termine che avr\u00e0 bisogno del contributo di decine di autori per creare centinaia e centinai di personaggi...Marvel e DC hanno dimostrato come un insieme di personaggi, in un universo condiviso, pu\u00f2 risonare in tutto il mondo\u00bb. Afferma inoltre che si tratta di una scelta (e un azzardo) molto importante per la sua vita professionale, ma si tratta della terza scommessa di questo tipo fatta nel corso della sua decennale carriera. La prima \u00e8 quando ha lasciato la Marvel quando ne era l'autore di punta, e tra i pi\u00f9 pagati al mondo, per fondare la Image. La seconda \u00e8 stata quella di puntare tutto il suo impegno come fumettista su un nuovo e sconosciuto personaggio quale Spawn. Bisogna sottolineare che alla Marvel si occupava di titoli quali la nuova serie di \"Spider-Man\" il cui primo albo aveva stabilito la cifra record di quasi due milioni di copie vendute, portando McFarlane tra gli autori best-seller della storia del fumetto statunitense. In ogni caso le prime due scommesse sono state vinte e adesso alza ulteriormente la posta arrivando a dover essere il consulente creativo di altre tre nuove serie, oltre a Spawn, entro la fine del 2021 e dovendo gestire un roster di grandi autori e artisti. Tra questi vi sono: Donny Cates, Frank Quietly, Greg Capullo, Marc Silvestri, Sean Murphy, Arthur Adams, J.Scott Campbell, Mike Del Mundo, Alex Kot, Jason Shawn Alexander, Carlo Barberi, Breth Boot, Javier Fernandez, David Finch, Jonathan Glapion, Kevin Keane, Puppeteer Leave, Sean Lewis, Ben Oliver, Paulo Siqueira, Stephen Segovia, Marcio Takara. Il lancio del progetto avviene con l'albo speciale \"Spawn's Universe\" al quale seguono tre serie regolari: \"King Spawn\", \"The Gunslinger\" e \"The Scorched\".\nAncora una volta McFarlane vince la sua scommessa e sorprende il mercato fumettistico, l'albo \"Spawn's Universe\" n.1, prologo all'universo espanso di Spawn, esce a giugno 2021 e totalizza 200 mila copie vendute diventando il fumetto Image Comics pi\u00f9 venduto degli ultimi vent'anni. Ma il clamore \u00e8 ancora maggiore per il primo albo della serie regolare \"King's Spawn\" che, ancora prima della distribuzione, ottiene una pre-ordinazione dal \"Direct Market\" di mezzo milione di copie, portandolo ad entrare nella top ten degli albi pi\u00f9 venduti del nuovo millennio. Todd si riprende quindi il titolo di autore top-seller della Image e del fumetto indipendente, dopo che negli anni duemila gli era stato tolto da autori quali Robert Kirkman con la serie \"The Walking Dead\" o Brian Vaughan con Saga. McFarlane torna inoltre a prendersi l'ennesima rivincita sul duopolio Marvel-DC, nel nuovo millennio nessun personaggio legato agli Avengers (Marvel) o alla Justice League of America (DC) ha debuttato con un albo che ha venduto quanto \"King's Spawn\". Ha infatti superato l'esordio di nuove serie dedicate a super eroi Marvel quali Iron Man, Thor, Hulk o Capitan Amarica e qualsiasi debutto di una nuova serie \"DC Comics\" degli ultimi 25 anni. Per McFarlane questa \u00e8 una rivincita degli autori e del fumetto indipendente sulle \"multinazionali dell'editoria\" e dichiara:\nVisto il ritrovato successo nel campo dei fumetti e il continuo riscontro positivo della linea \"McFarlane Toys\" (ora licenziataria anche dei personaggi \"DC Comics\"), Todd decide un ulteriore espansione del suo brand a livello multimediale. Afferma di aver passato gli ultimi tre decenni a sfidare le grandi corporation nel campo dei comic e del merchandising (Marvel, DC, Hasbro e Mattel Toys) portando sul mercato prodotti e idee che quelle compagnie non erano state in grado di proporre e dichiara: \u00abOra intendo portare quella stessa creativit\u00e0 e pratiche imprenditoriali direttamente ad Hollywood a tempo pieno\u00bb. Nel novembre 2021 annuncia la nascita di una divisione per lo sviluppo di progetti televisivi, ramo della gi\u00e0 esistente \"McFarlane Films\". Quest'ultima \u00e8 dal 2017 che cerca di realizzare un nuovo film cinematografico su \"Spawn\" con protagonista Jamie Foxx appoggiandosi alla casa di produzione indipendente Blumhouse Productions ma senza aver riportato a risultati concreti (al 2021). Per lo sviluppo di prodotti televisivi Todd stipula un accordo con lo studio indipendente \"Wiip\" che ha ottenuto un plauso della critica a livello internazionale per la serie Mare of Easttown in onda sulla piattaforma streaming HBO Max (in Italia su Sky Atlantic). Dal giugno del 2021, \"Wiip\" \u00e8 passata sotto il controllo degli studi coreani \"JTBC\" che ne ha acquisito la maggioranza delle partecipazioni azionarie. La nuova propriet\u00e0 \u00e8 tra i leader per la produzione di \"South Corea TV Drama\" in Asia e ora vuole espandersi nelle produzioni televisive per le piattaforme streaming e tv via cavo statunitensi, considerate il cuore delle nuove produzioni televisive internazionali. Presidente della \"McFarlane Films' Television\" viene nominato Sean Canino con Todd McFarlane come CEO. L'obbiettivo non \u00e8 solo quello di adattare in altri media brand e personaggi della \"Todd McFarlane Productions\" ma puntare anche su altri autori indipendenti con le loro opere \"creator-oened\", divenendo un punto di riferimento per l'adattamento in serie tv per quanto riguarda il mercato degli \"indie comic\". Con il gruppo \"JTBC-Wiip\" \u00e8 in fase di sviluppo una serie sui personaggi di \"Sam and Twitch\", apparsi sulla serie regolare di \"Spawn\" e creati da McFarlane. A questi \u00e8 gi\u00e0 stata dedicata una serie a fumetti spin-off del titolo portabandiera dell'autore canadese. Il progetto dedicato ai due detective era gi\u00e0 in fase di lavorazione da un paio d'anni con Wiip. I due nuovi annunci sono la serie \"McFarland\" e \"Thumbs\". La prima \u00e8 una serie d'animazione realizzata con la tecnica della stop-motion e che prevede l'utilizzo di action-figure prodotte dalla \"McFarlane Toys\". La seconda \u00e8 una serie live-action di genere drama basata sull'omonima limited-series a fumetti del pluripremiato scrittore Sean Lewis, pubblicata dalla Image Comics nel 2019. Lo stesso Lewis \u00e8 stato scelto da McFarlane come scrittore della nuova serie best-seller \"King Spawn\"."}
{"id": "448037", "revid": "339392", "url": "https://it.wikipedia.org/wiki?curid=448037", "title": "Repubblica di Serbia e Montenegro", "text": ""}
{"id": "448039", "revid": "486946", "url": "https://it.wikipedia.org/wiki?curid=448039", "title": "Repubblica Socialista Federativa di Jugoslavia", "text": ""}
{"id": "448043", "revid": "484362", "url": "https://it.wikipedia.org/wiki?curid=448043", "title": "Iscrizione di Pilato", "text": "L'Iscrizione di Pilato () \u00e8 un blocco di pietra riportato alla luce nel 1961 da un gruppo di archeologi italiani guidato da Antonio Frova in uno scavo di un teatro romano presso l'antica capitale della Giudea, Cesarea marittima. L'iscrizione nel blocco, danneggiata ma parzialmente leggibile, riporta l'iscrizione:\nSulle possibile interpretazioni della parola \"Tiberi\u00e9um\" sono state avanzate diverse ipotesi. Appare chiaro comunque che il termine indichi un edificio costruito in onore di Tiberio. La struttura dove \u00e8 stata trovata l'iscrizione era quindi forse un tempio costruito in onore dell'imperatore Tiberio da parte di Ponzio Pilato, prefetto della Giudea.\nL'iscrizione \u00e8 attualmente conservata nel Museo di Israele a Gerusalemme.\nL'iscrizione, generalmente nota con il nome di \"Iscrizione di Pilato\" (in lingua inglese \"Pilate Inscription\"), ha fornito un nuovo elemento per lo studio della storia del tempo, anche in relazione alle origini del Cristianesimo. Per secoli si era discusso sulla storicit\u00e0 non solo di Ges\u00f9, ma anche degli altri personaggi menzionati nei vangeli. La figura di Ponzio Pilato, l'ufficiale romano che i Vangeli indicano come colui che ha ordinato l'uccisione di Ges\u00f9, pur non essendo menzionato nei registri ufficiali dell'Impero conservatisi, \u00e8 documentata dagli autori ebraici del tempo. \u00c8 il caso, in particolare, di Giuseppe Flavio nella sua \"Guerra giudaica\" e di Filone di Alessandria. La sua effettiva carica in Giudea \u00e8 stata oggetto di controversie: in particolare non era chiaro se fosse un prefetto o un procuratore. Sotto questo aspetto, l'iscrizione pare chiarire come il suo titolo ufficiale sia stato quello di \"Praefectus Iudaeae\". La scrittrice D.M. Murdock ha avanzato l'ipotesi che la \"I\" e la \"T\" nella parola PILATUS siano state inserite successivamente, evidenziando comunque come questo non metta in dubbio l'esistenza di Ponzio Pilato, gi\u00e0 documentata tramite Giuseppe Flavio e Filone.\nUna copia dell'iscrizione si trova nel Museo Archeologico di Corso Magenta, a Milano."}
{"id": "448045", "revid": "599013", "url": "https://it.wikipedia.org/wiki?curid=448045", "title": "Core 2 Extreme", "text": "Core 2 Extreme \u00e8 il nome commerciale di un processore che Intel ha presentato il 27 luglio 2006 e destinato alla fascia pi\u00f9 alta del mercato desktop, malgrado poi ne siano state messe in commercio anche versioni per il mercato mobile. Si tratta del successore del Pentium Extreme Edition che nella sua ultima evoluzione era basato sul core Presler.\nStoria.\nInizialmente era previsto che la prima incarnazione di Core 2 Extreme fosse basata sul processore a 4 core Kentsfield, ma successivamente Intel decise di presentare una versione intermedia basata sullo stesso core Conroe alla base dei processori Core 2 Duo. In alcuni casi tale core veniva identificato anche con l'appellativo di \"Conroe XE\", ma in realt\u00e0 tale processore vantava solo una frequenza di funzionamento maggiore rispetto ai modelli \"semplici\" e non delle funzionalit\u00e0 o tecnologie aggiuntive, seppure il suo moltiplicatore fosse sbloccato sia verso il basso che verso l'alto (caratteristica che semplificava le operazioni di overclock). Il 2 novembre 2006 venne comunque presentata la versione basata sul progetto Kentsfield, che port\u00f2 quindi per la prima volta un chip multi core nel mercato desktop. A met\u00e0 2007 venne presentato anche il primo processore \"Extreme\" destinato al settore mobile e basato Merom.\nTra la fine del 2007 e l'inizio del 2008, con il passaggio al nuovo processo produttivo a 45 nm, vennero messe in commercio anche nuove versioni del Core 2 Extreme per entrambi i settori di mercato e basate sui core Yorkfield e Penryn, destinate rispettivamente al settore desktop e mobile e presentate il 12 novembre 2007 e il 6 gennaio 2008. Nei primi giorni di marzo 2009 Intel ha dichiarato l'intenzione di sospendere la produzione delle ultime versioni di Core 2 Extreme a partire dalla met\u00e0 del 2009, probabilmente nel mese di giugno. Il successore del Core 2 Extreme \u00e8 il Core i7 Extreme, che nella sua prima incarnazione \u00e8 basato sul core Bloomfield ed \u00e8 stato presentato a novembre 2008; esso \u00e8 basato sulla nuova architettura Nehalem.\nClassificazione.\nSettore Desktop.\nConroe.\nLa prima versione di Core 2 Extreme era basata sul core Conroe, comune anche al progetto Core 2 Duo. Le differenze risiedevano nel clock maggiorato in questa versione Extreme, ma anche nel fatto che il moltiplicatore fosse sbloccato sia verso il basso che verso l'alto.\nKentsfield.\nKentsfield fu il primo processore a 4 core ad arrivare sul mercato ed era alla base della seconda generazione dei processori Core 2 Extreme a partire dal novembre 2006.\nYorkfield.\nUn anno dopo Kentsfield arriv\u00f2, nel novembre 2007, Yorkfield. Le principali differenze rispetto al predecessore risiedevano nel processo produttivo a 45 nm e nelle istruzioni multimediali SSE4.\nSettore Mobile.\nMerom.\nA met\u00e0 2007 venne presentato il primo processore Extreme per il settore mobile. Era basato sullo stesso core Merom che era alla base dei normali Core 2 Duo per i portatili della piattaforma Centrino Pro Santa Rosa e consumava solo 44 W, pi\u00f9 dei tradizionali processori mobile ma comunque molto meno delle versioni da desktop.\nPenryn.\nA inizio 2008 arriv\u00f2 anche il successore a 45\u00a0nm del core Merom; le differenze erano pi\u00f9 o meno le stesse che distinguevano il core Yorkfield dal core Kentsfield, sebbene Penryn fosse, al pari di Merom, un processore dual core. A met\u00e0 2008 vennero per\u00f2 messe in commercio anche nuove versioni di Core 2 Extreme per il settore mobile ma dotate di 4 core, e basate sempre sul core Penryn, o sul core \"Penryn QC\" come veniva indicata la variante a 4 core di tale CPU.\nModelli arrivati sul mercato.\nLa tabella seguente mostra i modelli di Core 2 Extreme arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:"}
{"id": "448049", "revid": "3233829", "url": "https://it.wikipedia.org/wiki?curid=448049", "title": "Nuova Galles del Sud", "text": ""}
{"id": "448050", "revid": "1705737", "url": "https://it.wikipedia.org/wiki?curid=448050", "title": "Fionia", "text": "La Fionia (in danese: \"Fyn\") \u00e8 la seconda isola della Danimarca, con una popolazione di abitanti. \nDescrizione.\nIl territorio dell'isola \u00e8 pianeggiante ed \u00e8 stato modellato dall'azione erosiva del ghiaccio durante le ere glaciali, come testimoniato anche dalla presenza nella sua parte sud-orientale della \"Damestenen\", il pi\u00f9 grande masso erratico della Danimarca. La citt\u00e0 principale \u00e8 Odense, collegata con il mare tramite un canale raramente utilizzato.\nL'isola fa parte (dal 2007) della regione Danimarca Meridionale. La Fionia \u00e8 collegata con la Selandia (la maggiore isola della Danimarca) tramite il ponte ferroviario e stradale del Grande Belt, il ponte \u00e8 composto da due tratte, la prima collega la Fionia con l'isolotto di Sprog\u00f8 nel centro del Grande Belt, la seconda \u00e8 costituita da un ponte in sospensione che lo collega alla Selandia. Al momento dell'inaugurazione il ponte sospeso era il secondo pi\u00f9 lungo al mondo.\nDue ponti collegano la Fionia con la terraferma (Jutland); il primo, ferroviario e stradale, fu costruito negli anni trenta, poco prima della seconda guerra mondiale, il secondo \u00e8 un ponte sospeso costruito negli anni settanta ed \u00e8 solo stradale.\nA parte Odense tutti i centri pi\u00f9 importanti dell'isola sono situati sulla costa, iniziando da nord-est si incontrano in senso orario: Kerteminde (NE), Nyborg (E), Svendborg (S), Faaborg (SO), Assens (O), Middelfart (NO) e Bogense (N).\nA sud di Fionia sorge l'isola di T\u00e5singe, dove ebbe tragico epilogo la vita di Elvira Madigan."}
{"id": "448053", "revid": "3251082", "url": "https://it.wikipedia.org/wiki?curid=448053", "title": "J.J.P. Oud", "text": ""}
