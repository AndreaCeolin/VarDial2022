{"id": "487916", "revid": "399", "url": "https://it.wikipedia.org/wiki?curid=487916", "title": "Autografo", "text": "In filologia, un autografo (dal greco \"aut\u00f2grafos\", da \"aut\u00f2s\", 'stesso', e \"gr\u00e0phein\", 'scrivere', con il senso di 'scritto dallo stesso') \u00e8 un testo scritto interamente di pugno dall'autore e rappresenta quindi loriginale dell'opera.\nSi indica invece con il termine \"idiografo\" un documento scritto da mano diversa da quella dell'autore, ma sotto stretta sorveglianza di quest'ultimo. Nella filologia italiana, il codice Vaticano Latino 3195 (che racchiude il \"Canzoniere\" di Petrarca) \u00e8 un valido esempio di manoscritto in parte autografo, in parte idiografo per mano di Giovanni Malpaghini.\nElementi caratterizzanti.\nGli elementi fondamentali dell'autografo sono quindi la testimonianza autentica fornita dall'originale dello scritto, sulla quale la critica analizza le eventuali sviste dell'autore, gli inserimenti altrui, i criteri di trascrizione. Non sono giunti fino alla nostra epoca autografi dell'et\u00e0 classica, e quindi il pi\u00f9 antico documento in lingua greca appartiene alla tradizione bizantina, risalente al VI secolo d.C. e contenente i versi del poeta Dioscoro di Afroditopoli. Allo stesso periodo risalgono gli autografi in lingua latina di Cassiodoro. La Biblioteca Vaticana conserva gli importanti autografi di Tommaso d'Aquino.\nEstensioni del termine.\nIn accezione pi\u00f9 estesa e al di fuori della terminologia filologica, per \"autografo\" si intende generalmente la firma di una persona (in particolare di un personaggio famoso), concessa su un qualsiasi supporto \u2013 una fotografia, la pagina di un libro ma anche una parte del proprio corpo \u2013 alle persone affezionate a qualunque titolo al personaggio stesso, e inclini a caricare la firma di un alto valore simbolico. Molto diffuso \u00e8 l'hobby di collezionare pi\u00f9 autografi."}
{"id": "487917", "revid": "121548267", "url": "https://it.wikipedia.org/wiki?curid=487917", "title": "Lancia del Destino", "text": "Secondo la leggenda, la Lancia del Destino o Lancia di Longino (in latino \"Lancea Longini\") \u00e8 la lancia con cui Ges\u00f9 sarebbe stato trafitto al costato dopo essere stato crocefisso. Viene talvolta anche indicata come Lancia Sacra, espressione che per\u00f2 indica un'altra reliquia specifica, appartenente ai tesori del Sacro Romano Impero e la cui tradizione \u00e8 in parte sovrapposta a quella della Lancia di Longino.\nRiferimenti alla lancia.\nAssente nei racconti dei vangeli sinottici, la lancia \u00e8 menzionata solo nel Vangelo secondo Giovanni (19:31-37), in cui si racconta che, durante la crocefissione di Ges\u00f9, i soldati romani intendevano praticargli il \"crurifragium\", la tipica rottura delle gambe del condannato che ne accelerava la morte; prima di procedere, si accorsero che Ges\u00f9 era morto e che quindi il \"crurifragium\" era inutile, ma, per accertarsi che fosse deceduto, un soldato lo colp\u00ec con una lancia:\nIl pi\u00f9 antico riferimento alla conservazione della lancia come reliquia \u00e8 presente nel racconto noto come \"Itinerarium Antonini\" (erroneamente attribuito al santo Antonino di Piacenza) in cui si descrivono i luoghi santi di Gerusalemme intorno al 570, e in particolare nella basilica del monte Sion \u00abla corona di spine con la quale Nostro Signore fu incoronato e la lancia che lo colp\u00ec nel fianco\u00bb. Secondo la \"Catholic Encyclopedia\", la presenza della reliquia a Gerusalemme sarebbe stata attestata gi\u00e0 mezzo secolo prima da Cassiodoro e sarebbe stata nota anche a Gregorio di Tours.\nNel 615 Gerusalemme fu conquistata dal sovrano sasanide Cosroe II; secondo il \"Chronicon paschale\", la punta in ferro della lancia, che era stata spezzata, fu consegnata quello stesso anno a Niceta, che la port\u00f2 a Costantinopoli e la depose in Hagia Sophia. Questa punta di lancia fu inserita in una icona e, nel 1244, fu data dall'imperatore latino di Costantinopoli, Baldovino II, al re Luigi IX di Francia, che la colloc\u00f2, assieme alla sua reliquia della corona di spine, nella Sainte-Chapelle di Parigi. Durante la rivoluzione francese le reliquie furono trasportate alla Biblioth\u00e8que nationale de France, per poi scomparire.\nLongino.\nIl nome del soldato che colp\u00ec Ges\u00f9 non \u00e8 presente nel Vangelo secondo Giovanni; l'opera pi\u00f9 antica a farne il nome, chiamandolo col nome di Longino, \u00e8 il Vangelo di Nicodemo, copiata assieme ai manoscritti del tardo IV secolo degli \"Atti di Pilato\". Il nome \"Longinos\" compare anche in una miniatura dei \"Vangeli Rabbula\", un manoscritto conservato nella Biblioteca Laurenziana di Firenze e miniato da un certo Rabulas nel 586; nella miniatura, il nome \u039b\u039f\u0393\u0399\u039d\u039fC (\"Loghinos\") \u00e8 scritto in caratteri greci sopra il soldato che colpisce Ges\u00f9.\nNel romanzo \"The Spear\" di Louis de Wohl (1955), il soldato \u00e8 identificato con Gaio Cassio Longino.\nLe reliquie identificate con la Lancia.\nNel medioevo, diverse reliquie vennero identificate con la Lancia appartenuta a Longino. Fra queste:\nInoltre a Mantova, nella cripta della basilica di Sant'Andrea \u00e8 custodita la reliquia del terreno irrorato dal sangue di Cristo sgorgato dal costato trafitto dalla lancia di Longino.\nNella cultura di massa.\nLa Lancia compare come un oggetto sacro o magico nelle seguenti opere:\nNella serie TV Sabrina su Netflix ci sono vari riferimenti alla lancia di Longino"}
{"id": "487921", "revid": "13415", "url": "https://it.wikipedia.org/wiki?curid=487921", "title": "G\u00f3mez Su\u00e1rez de Figueroa", "text": ""}
{"id": "487922", "revid": "37401", "url": "https://it.wikipedia.org/wiki?curid=487922", "title": "Nasale", "text": ""}
{"id": "487926", "revid": "371529", "url": "https://it.wikipedia.org/wiki?curid=487926", "title": "Imagine (album John Lennon)", "text": "Imagine \u00e8 il quinto album della produzione solista di John Lennon, il secondo pubblicato dopo lo scioglimento dei Beatles. Registrato e pubblicato nel 1971, ebbe un grande successo commerciale, raggiungendo rapidamente il primo posto nelle classifiche di vendita di molti paesi del mondo, come Regno Unito, Stati Uniti, Australia, Paesi Bassi, Italia, Giappone e Norvegia, il secondo in Canada, il quinto in Francia ed il decimo in Germania.\nLennon osserv\u00f2 che il contenuto musicale dell'album era paragonabile a quello del precedente, e meno fortunato, \"John Lennon/Plastic Ono Band\"; la differenza, disse, \u00e8 che \"Imagine\" era \"ricoperto di cioccolato per il piacere del pubblico\". La frase va probabilmente riferita all'abbondante uso di sezioni di archi (aggiunti nelle ultime fasi della produzione del disco, nel luglio del 1971).\nNel 2012, la rivista \"Rolling Stone\" ha classificato \"Imagine\" alla posizione numero 80 nella sua lista dei migliori 500 album di sempre.\nDescrizione.\nStoria.\nLe tracce base dell'album \"Imagine\" furono composte e registrate nello studio casalingo dei Lennon, gli Ascot Sound Studios a Tittenhurst Park, la residenza in stile Tudor della coppia. A partire dalla fine di giugno, Lennon si stabil\u00ec in studio chiamando a raccolta Nicky Hopkins, Alan White e Jim Keltner. Anche l'ex compagno nei Beatles George Harrison si aggiunse alla comitiva per contribuire alle parti di chitarra solista, poco tempo prima di organizzare The Concert for Bangladesh.\nIl materiale presente su \"Imagine\" venne scritto ed inciso durante un periodo di particolare conflittualit\u00e0 tra John Lennon e Paul McCartney, a seguito dello scioglimento dei Beatles dell'anno precedente, e dopo che McCartney aveva citato in giudizio i suoi ex tre compagni davanti all'alta corte di giustizia per ottenere il dissolvimento ufficiale della loro societ\u00e0. George Harrison, anch'egli all'epoca in pessimi rapporti con McCartney, partecip\u00f2 a circa la met\u00e0 delle dieci tracce presenti in \"Imagine\", inclusa la brutale \"How Do You Sleep?\", brano scritto in risposta ai presunti attacchi personali alla coppia Lennon/Ono ricevuti da McCartney sul recente album \"Ram\". Anche se Lennon cerc\u00f2 di placare le polemiche sostenendo alla met\u00e0 degli anni settanta di aver scritto \"How Do You Sleep?\" con in mente se stesso, nel 1980 egli rivel\u00f2: \u00abUsai il mio risentimento verso Paul... per creare una canzone... non era una vendetta terribile e crudele... Utilizzai semplicemente il mio risentimento verso di lui e l'allontanamento dai Beatles, e i rapporti con Paul, per comporre \"How Do You Sleep\". Non \u00e8 che me ne vado sempre in giro con quei pensieri in testa... \u00bb\nContenuti.\nLa maggior parte dei brani furono incisi da Lennon nella sua tenuta di Tittenhurst, con la coproduzione della moglie Y\u014dko Ono e di Phil Spector. Delle registrazioni furono realizzate molte riprese video, che documentano l'evoluzione dei brani; alcune sequenze si trovano nel film \"Imagine\" di Steve Gebhart.\nIl brano che d\u00e0 il titolo all'album, \"Imagine\", \u00e8 probabilmente il pi\u00f9 rappresentativo di tutta la produzione di Lennon. Fu concepito come \"un messaggio per il mondo\", un inno alla pace e all'eguaglianza. Molto celebre \u00e8 anche \"Jealous Guy\", scritta da Lennon in India nel 1968 all'epoca del \"White Album\" (il brano si intitolava originariamente \"Child of Nature\").\nOltre alla ballate romantiche, come \"Oh My Love\" e \"How?\", l'album include alcuni brani pi\u00f9 decisamente rock; fra questi, \"Gimme Some Truth\" (originariamente scritta per i Beatles, ai tempi di \"Let It Be\") e \"I Don't Want to Be a Soldier\", che riprende in parte la sperimentazione con i temi musicali ossessivo-cacofonici di \"I Want You (She's So Heavy)\" (\"Abbey Road\") e di alcuni brani di \"Plastic Ono Band\".\nParticolarmente discussa fu \"How Do You Sleep?\" (con George Harrison alla chitarra elettrica), che attaccava apertamente Paul McCartney, e che rappresent\u00f2 la risposta di Lennon ad alcune (pi\u00f9 velate) provocazioni lanciate da McCartney a Lennon sull'album \"Ram\". Nelle prime edizioni dell'album, era inclusa una cartolina di una foto di Lennon che teneva per le orecchie un maiale scimmiottando la copertina del disco di McCartney \"Ram\" (dove Paul teneva per le corna un montone).\nNel 2000, Yoko Ono ha supervisionato il remixaggio della versione rimasterizzata dell'album.\nCopertina e grafica.\nLa copertina mostra un ritratto in primo piano di Lennon tratto da una Polaroid scattata da Yoko Ono. Il concept originale per la copertina proviene da una fotografia di Lennon scattata da Andy Warhol. La fotografia del retro-copertina \u00e8 anch'essa opera di Yoko Ono. Sempre sul retro \u00e8 presente una citazione tratta dal libro \"Grapefruit\" della Ono (del quale i Lennon stavano all'epoca promuovendo la ristampa in Gran Bretagna): \"Imagine the clouds dripping. Dig a hole in your garden to put them in.\" Come inserto interno, era presente una cartolina con una foto di Lennon che tiene per le orecchie un maiale (ironico riferimento alla copertina dell'album \"Ram\" di Paul McCartney, dove Paul teneva per le corna un montone).\nCritica e riconoscimenti.\nAll'uscita del disco, \"Rolling Stone\" lo recens\u00ec abbastanza freddamente scrivendo \"contiene una sostanziale porzione di buona musica, ma, se lo paragoniamo all'album precedente (di molto superiore), ci sono avvisaglie della possibilit\u00e0 che i suoi messaggi sembreranno presto non solo noiosi ma anche irrilevanti\". Nel 2003, \"Imagine\" si piazz\u00f2 all'80\u00ba posto nella classifica di \"Rolling Stone\" dei 500 migliori dischi di tutti i tempi.\nDopo la morte di Lennon, \"Imagine\", insieme ad altri sette dei suoi album, fu ristampato dalla EMI come parte di un cofanetto box set, pubblicato nel Regno Unito il 15 giugno 1981. Come la sua title track, l'album \"Imagine\" divenne un enorme successo postumo a livello internazionale. Il disco rientr\u00f2 in classifica nel 1981, raggiungendo la posizione numero 3 in Norvegia, la 5 in Gran Bretagna, la 34 in Svezia, e la 63 negli Stati Uniti. Nel 2000, Yoko Ono supervision\u00f2 la rimasterizzazione di \"Imagine\". Nel febbraio 2000, la versione rimasterizzata e remixata raggiunse la posizione numero 11 in Giappone. Nel 2003 \u00e8 stato ristampato dalla Mobile Fidelity Sound Lab in formato gold CD e su vinile 180 grammi. Nell'ottobre 2010, venne pubblicata una seconda versione rimasterizzata dell'album, e il disco rientr\u00f2 in classifica alla posizione numero 88 nella Billboard Top 200. Nel 2018, l'album \u00e8 stato nuovamente rimasterizzato e ristampato in versione estesa come \"Imagine: The Ultimate Collection\" con l'aggiunta di varie bonus track."}
{"id": "487927", "revid": "1656773", "url": "https://it.wikipedia.org/wiki?curid=487927", "title": "TeleAesse", "text": "TeleAesse, o Teleaesse o Tele A Esse (TAS, acronimo di Tele Alto Sangro), \u00e8 stata un'emittente televisiva italiana privata, operante nel comprensorio dell'Alto Sangro e altopiano delle Cinquemiglia e in parte nell'alto Molise, e con sede a Castel di Sangro.\nStoria.\nFu fondata nel 1979 da un gruppo di amici di Castel di Sangro, ma se ne deve l'operato principalmente a Carmine Riccio, che ne prese in mano la gestione tecnica e copr\u00ec nel giro di due anni l'intero Alto Sangro e altopiano delle Cinquemiglia con una rete di ripetitori.\nPer ridare voce al territorio, nel 2014 l'imprenditore Michele Di Franco, insieme al giornalista Fabrizio Fusco, ha deciso di fondare la TV web \"teleaesse.it\"."}
{"id": "487928", "revid": "599013", "url": "https://it.wikipedia.org/wiki?curid=487928", "title": "Jorge Bola\u00f1o", "text": "Caratteristiche tecniche.\nLe sue caratteristiche principali erano la tenacia ed il dinamismo.\nCarriera.\nCresce nell'Atl\u00e9tico Junior, dove esordisce nel 1993 nella Primera Divisi\u00f3n colombiana.\nDopo 7 stagioni da titolare nella squadra colombiana attira le attenzioni del , che nel 1999 lo ingaggia assieme ad un altro colombiano, Johnnier Monta\u00f1o.\nArrivato in Italia, esordisce in Serie A il 5 dicembre 1999 in Parma-Torino 4-1, ma non trova subito spazio nelle file della squadra emiliana ed in 3 stagioni con la casacca crociata colleziona solo 36 presenze.\nNella stagione 2002-2003, per permettergli di scendere in campo con una certa continuit\u00e0, il Parma lo cede in prestito alla , in Serie B, ma a causa di un gravissimo infortunio il giocatore \u00e8 costretto a saltare l'intera stagione senza collezionare nessuna presenza con i doriani.\nLa stagione chiude un ciclo della sua carriera, ma ne apre un altro. Infatti Bola\u00f1o riesce a recuperare la forma e per tornare gradualmente a giocare a calcio il Parma lo manda in prestito al Lecce, in Serie A, nel gennaio 2004. Con la squadra salentina totalizza 16 presenze.\nLe speranze di tornare a giocare a pieni ritmi a calcio crescono radicalmente dopo lo scorcio di stagione trascorso a Lecce. Nella stagione 2004-2005 il decide di puntare nuovamente su di lui e cos\u00ec nella massima serie italiana Bola\u00f1o colleziona 22 presenze, contribuendo alla salvezza della squadra crociata. Nella due stagioni seguenti \u00e8 spesso relegato in panchina.\nAd agosto 2007 passa al con un contratto biennale dove \u00e8 una pedina fondamentale del centrocampo dei canarini.\nNel gennaio 2010 fa ritorno in patria al C\u00facuta Deportivo, in Colombia."}
{"id": "487930", "revid": "110157", "url": "https://it.wikipedia.org/wiki?curid=487930", "title": "Joutseno", "text": "Joutseno era una citt\u00e0 finlandese di abitanti, situata nella regione della Carelia meridionale. Lo status di citt\u00e0 \u00e8 stato soppresso nel 2009 ed \u00e8 confluita nel comune di Lappeenranta\nUna delle costruzioni caratteristiche di Joutseno \u00e8 la chiesa, costruita nel 1921. Nelle sue vicinanze si trova il lago Saimaa."}
{"id": "487931", "revid": "60539", "url": "https://it.wikipedia.org/wiki?curid=487931", "title": "Processione di Montecamera", "text": ""}
{"id": "487935", "revid": "34928", "url": "https://it.wikipedia.org/wiki?curid=487935", "title": "Nasali", "text": ""}
{"id": "487936", "revid": "2134764", "url": "https://it.wikipedia.org/wiki?curid=487936", "title": "Fussball Club Luzern", "text": "Il Fussball Club Luzern \u00e8 una societ\u00e0 calcistica svizzera con sede nella citt\u00e0 di Lucerna. La sua fondazione risale al 12 agosto 1901. Oggi milita nella Super League, il campionato massimo del calcio svizzero.\nL'attuale denominazione completa del club \u00e8 Fussball Club Luzern Innerschweiz AG, e AG \u00e8 l'abbreviazione di Aktiengesellschaft ovvero la S.p.a. italiana.\nStadio.\nIl Lucerna ha giocato le partite casalinghe allo Stadion Allmend, costruito nel 1906, fino alla stagione 2008-2009. Aveva una capienza di 13.500 spettatori (5.900 seduti e 7.100 in piedi) e le sue dimensioni erano 103,5 per 70 m.\nNei campionati 2009-2010 e 2010-2011 il Lucerna, causa i lavori per il nuovo stadio, ha giocato nel Gersag Stadion ad Emmenbr\u00fccke.\nIl nuovo stadio, la Swissporarena, \u00e8 stato terminato nel febbraio del 2011 ed \u00e8 stato inaugurato il 31 luglio con l'incontro Lucerna-Thun. Ha una capienza di 16.800 spettatori e le sue dimensioni sono 105 per 68 m.\nStatistiche.\nStatistiche nelle competizioni UEFA.\nTabella aggiornata alla fine della stagione 2018-2019.\nOrganico.\nRosa 2020-2021.\n\"Aggiornata al 9 novembre 2020.\"\nRosa 2019-2020.\n\"Aggiornata al 16 febbraio 2020.\""}
{"id": "487939", "revid": "196390", "url": "https://it.wikipedia.org/wiki?curid=487939", "title": "Pier Francesco Mazzucchelli", "text": ""}
{"id": "487943", "revid": "1269275", "url": "https://it.wikipedia.org/wiki?curid=487943", "title": "Super Ligue (Nuova Caledonia)", "text": "La Super Ligue, \u00e8 la massima divisione professionistica del campionato caledoniano di calcio, gestito dalla Federazione calcistica della Nuova Caledonia.\nFormula.\nFino alla stagione 2011 il campionato prevedeva una regular season e dei play-off scudetto.\nDalla stagione 2012 il torneo si svolge da marzo a novembre nel classico formato del girone all'italiana con partite di andata e ritorno.\nDalla stagione 2019 le squadre partecipanti sono 10 ed ottengono 3 punti a vittoria, 1 per pareggio e 0 per le sconfitte.\nAl termine della stagione le prima classificata vince lo scudetto e si classifica, assieme anche alla seconda posizionata, all'OFC Champions League.\nLa penultima classificata dovr\u00e0 invece affrontare uno spareggio salvezza/promozione con la seconda della serie cadetta mentre l\u2019ultima posizionata retroceder\u00e0 automaticamente.\nStoria.\nLa F\u00e9d\u00e9ration Cal\u00e9donienne de Football si \u00e8 costituita nel 1928. La federazione calcistica neocaledoniana \u00e8 membro della FIFA dal 2004 e dell'OFC.\nIl campionato esiste dal 1950; i vincitori di molte edizioni sono ignoti (edizioni del 1955, dal 1961 al 1983 e dal 1986 al 1992) e quindi \u00e8 difficile individuare chi abbia vinto pi\u00f9 scudetti. Tra i vincitori conosciuti i club pi\u00f9 titolati sono l'AS Magenta con 11 titoli e il JS Baco con sette oltre all'Impassible con sei titoli.\nFormula.\nIl torneo si svolge in pi\u00f9 fasi:\nNella fase a gironi i punteggi assegnati sono i seguenti: \nVittoria: 4 punti;\nPareggio: 2 punti;\nSconfitta: 1 punto;\nForfait: 0 punti."}
{"id": "487949", "revid": "1941300", "url": "https://it.wikipedia.org/wiki?curid=487949", "title": "Sviluppo morfologico di Taranto", "text": "Lo sviluppo morfologico di Taranto ha inizio nell'VIII secolo a.C., sebbene una datazione precedente non sia da escludere.\nL'et\u00e0 classica.\nUna ricostruzione topografica che risulti attendibile della Taranto antica \u00e8 molto difficile, in quanto l'attuale configurazione edilizia del Borgo Antico, \u00e8 il risultato del millenario sovrapporsi di interventi urbanistici. Le continue demolizioni e ricostruzioni, avvenute spesso riutilizzando materiali e resti architettonici di varia provenienza, hanno contribuito significativamente alla cancellazione delle tracce del passato. A questo si vanno ad aggiungere il trafugamento di reperti archeologici e gli scavi distruttivi, operazioni che hanno reso spesso arduo il lavoro degli studiosi impegnati sia nella comprensione della citt\u00e0 greco-romana, che nell'attribuzione ai reperti della giusta identit\u00e0 e ubicazione.\nL'ipotesi tradizionale della fondazione di Taranto verso la fine dell'VIII secolo a.C., \u00e8 stata avallata dai ritrovamenti archeologici effettuati. Le fonti tramandate dallo storico Eusebio di Cesarea, parlano dell'insediamento di alcuni coloni Spartani nell'istmo che separa il Mar Grande dal Mar Piccolo, oggi corrispondente all'area occupata dal Borgo Antico, ma all'epoca ancor pi\u00f9 ristretta dell'attuale perch\u00e9 priva della fascia ottenuta mediante il riempimento voluto da Niceforo II Foca in et\u00e0 medievale. La difesa dell'area era assicurata sia a Nord che a Sud da alte scogliere, mentre ad Est da un muro di fortificazione preceduto da un fossato. Il ritrovamento di blocchi murari in largo San Martino ed in via di Mezzo, non escludono la possibilit\u00e0 che tale muro potesse circondare l'isola per intero, rinforzando le difese naturali con una cinta difensiva continua.\nLa penisola era destinata ad acropoli e costituiva il luogo pi\u00f9 rappresentativo della citt\u00e0 con i suoi monumenti ed i suoi edifici di culto. Grazie ai reperti venuti alla luce nel 1931 durante alcuni scavi effettuati in via Duomo, si \u00e8 potuta ipotizzare la presenza di un'arteria longitudinale che attraversava l'acropoli, e da cui molto probabilmente avevano origine le arterie minori. Questo significa che la conformazione morfologica dell'asse viario in et\u00e0 antica non fosse differente da quella attuale. In particolare sono emersi due tratti di strada sovrapposti, di cui uno pi\u00f9 recente di et\u00e0 bizantina e l'altro pi\u00f9 remoto di et\u00e0 romana, corrispondenti grosso modo proprio alla via Duomo. Altri ritrovamenti archeologici testimoniano inoltre la sacralit\u00e0 del sito: i resti del tempio dorico inglobati parzialmente nella chiesa della SS. Trinit\u00e0, i resti di un basamento templare sotto la chiesa di San Domenico Maggiore e i resti di un'area sacra sotto la chiesa di Sant'Agostino.\nQuasi niente si conosce dell'antica disposizione delle abitazioni.\nNel V secolo a.C. Taranto si sottoponeva a grandi trasformazioni urbanistiche, con l'ampliamento dell'abitato ad Est dell'istmo, nella zona occupata precedentemente dall'antica necropoli. \u00c8 tuttavia negli avvenimenti storici del periodo tra il III ed il I secolo a.C., e quindi nella inesorabile trasformazione della Taras greca nella Tarentum romana, che \u00e8 da ricercare la perdita della propria identit\u00e0 originaria. Secondo le fonti tramandate da Polibio e da Strabone, l'acropoli in et\u00e0 romana sarebbe stata privata del suo arredo architettonico, ma potrebbe comunque rappresentare l'unica sopravvissuta agli interventi urbanistici derivanti dal confluire della comunit\u00e0 greca e della colonia romana nell'unica struttura amministrativa del cosiddetto \"municipium\", nell'89 a.C.\nL'et\u00e0 medievale.\nLa ricostruzione topografica della Taranto medievale \u00e8 anch'essa molto difficile, a causa degli scarsi ritrovamenti archeologici e delle poche testimonianze storiche disponibili.\nFonti anonime, documentano una citt\u00e0 a volte molto viva e attiva commercialmente, altre volte ridimensionata nella sua importanza e nella sua consistenza demografica. All'inizio della guerra greco-gotica del VI secolo, l'acropoli viene nuovamente fortificata e le abitazioni la cingono strettamente, mentre la parte ad Est dell'istmo comincia a ruralizzarsi. L'avvicendamento dei Bizantini e dei Longobardi non lascia tracce visibili, n\u00e9 gli scavi condotti nel Borgo Antico hanno portato alla luce alcun monumento paleocristiano o testimonianze di luoghi di culto.\nAnche la permanenza a Taranto dei Saraceni, protrattasi dall'840 per ben quarant'anni, non lascia testimonianze urbanistiche ed architettoniche. La stessa presenza di vicoli spezzati e chiusi, spesso terminanti in larghi o piazzette, viene associata a modelli di \"castra\" bizantini, piuttosto che a modelli di \"casbah\" musulmani. La ripresa della citt\u00e0 da parte di Basilio I \"il Macedone\", lascer\u00e0 invece i primi segni inequivocabili nella topografia della citt\u00e0: tra l'880 ed il 927 viene costruita ad opera dei Bizantini una \"Rocca\", molto probabilmente nel luogo in cui oggi sorge il Castello Aragonese. Questa struttura difensiva non salver\u00e0 Taranto dalla sua distruzione definitiva avvenuta il 15 agosto 927 ad opera dei Musulmani guidati dallo schiavone Sabir.\nLa citt\u00e0 rimase un cumulo di rovine fino al 967, quando l'Imperatore bizantino Niceforo II Foca, cedendo alle reiterate pressioni dei superstiti, ne decise la ricostruzione. Secondo la tradizione, un ingegnere anch'egli di nome Niceforo, fece cingere quella che era l'acropoli con un alto muro, intervallato da torri e rinforzato ad oriente con una fortezza, fece ricostruire tutti gli edifici distrutti, fece edificare sul canale naturale un ponte su 7 arcate che si collegava alla via Appia e fece colmare il tratto costiero lungo il Mar Piccolo per facilitare il lavoro dei pescatori: nascono la piazza pubblica, la via di Mezzo, la via Marina, e le \"postierle\" che mettono in comunicazione la citt\u00e0 bassa con la citt\u00e0 alta. Questa zona \u00e8 ancora oggi perfettamente riconoscibile dalla presenza di isolati stretti e lunghi, separati dai vicoli perpendicolari al mare.\nL'et\u00e0 normanno-sveva.\nLa ricostruzione topografica della Taranto normanno-sveva pu\u00f2 essere solamente ipotizzata, poich\u00e9 l'edilizia urbana di questo periodo \u00e8 quasi completamente scomparsa o \u00e8 stata inglobata nell'edilizia del XVII e XVIII secolo.\nLa conformazione morfologica della citt\u00e0 si modifica significativamente agli inizi dell'XI secolo, grazie soprattutto ad una politica che consente la convivenza di istituzioni greche, ebree e latine. Queste rafforzano la loro presenza sul territorio attraverso la costruzione di edifici sacri e monasteri, la cui pi\u00f9 importante testimonianza \u00e8 rappresentata dalla cattedrale di San Cataldo. Come confermano le fonti tramandate dal geografo Edrisi, i Normanni avevano gi\u00e0 trovato una citt\u00e0 prospera ed attiva commercialmente, edificata ancora sull'acropoli e disseminata di grandi edifici e di palazzi.\nLa nuova conformazione morfologica, non molto differente da quella attuale, rimarr\u00e0 inalterata nei secoli successivi. Essa prevede una suddivisione dell'isola in quattro \"pittaggi\", organizzati a loro volta in quattro \"vicinii\", secondo i due assi viari principali corrispondenti grosso modo alla via di Mezzo ed alla \"postierla\" via Nuova: il \"pittaggio\" San Pietro, caratterizzato da un'edilizia di pregio, e il \"pittaggio\" Baglio, nei pressi del castello, sono entrambi sul lato prospiciente il Mar Grande; il \"pittaggio\" Ponte, in prossimit\u00e0 del ponte, e il \"pittaggio\" Turripenne, caratterizzato dal ghetto degli Ebrei, si affacciano invece sul Mar Piccolo. Con gli Svevi tutti gli interventi edilizi della citt\u00e0 si concentrano sugli uomini di potere. Non vi sono stati tuttavia ritrovamenti archeologici che confermino l'ipotesi della costruzione di un palazzo per la sosta dell'imperatore Federico II, nei pressi della chiesa di San Domenico Maggiore.\nL'et\u00e0 angioina.\nLa ricostruzione topografica della Taranto angioina \u00e8 da mettere in relazione con il nuovo ruolo di capitale che la citt\u00e0 assunse nell'ambito del Principato di Taranto, formatosi in seguito alla spartizione del Ducato di Puglia tra i due figli di Roberto il Guiscardo.\nAl ruolo prestigioso tuttavia, non \u00e8 corrisposta una ristrutturazione dell'abitato in termini di edilizia di prestigio, dato che il grosso dell'attivit\u00e0 si concentr\u00f2 sulla fortificazione della citt\u00e0, sia perch\u00e9 gli Angioini risiedevano abitualmente a Napoli, sia per l'incombente minaccia rappresentata in quegli anni dai Turchi: mentre quindi la crisi economica determinata dalla scarsit\u00e0 di commercio e dall'aggravio fiscale attanaglia la citt\u00e0, si effettuano i lavori di ristrutturazione del castello e di sopraelevazione delle mura che cingono l'isola. \u00c8 da ricordare inoltre la costruzione sulla parte occidentale dell'isola della Torre di Raimondello, voluta da Raimondo Orsini Del Balzo e demolita sul finire del XIX secolo.\nLe uniche eccezioni architettoniche di rilievo sono legate alla presenza in citt\u00e0 degli ordini mendicanti dei Francescani e dei Domenicani, con il convento di San Francesco d'Assisi ed il convento di San Domenico che dominano lo spazio urbano agli estremi dell'asse viario principale, influenzando con il loro stile gotico le logge, i ballatoi e i merli dell'edilizia circostante. Grazie inoltre alle pressioni esercitate dalla cittadinanza su Giovanni Antonio Orsini Del Balzo, vengono riordinati i \"pittaggi\" Baglio e Turripenne e viene ampliata la piazza pubblica con l'abbattimento della dogana e di numerose abitazioni. Fonti costituite dagli inventari dei beni del principe, testimoniano come la piazza costituisca il fulcro di tutte le attivit\u00e0: in essa ci sono le pescherie, le stalle e un lavatoio pubblico, si riparano le imbarcazioni, si stendono le reti, si deposita il legname e si pigia l'uva dei vigneti.\nL'et\u00e0 aragonese-spagnola.\nLa ricostruzione topografica della Taranto aragonese-spagnola evidenzia trasformazioni significative, sia nell'edilizia civile che in quella ecclesiastica, ma il settore su cui si concentrano tutti gli sforzi rimane quello della fortificazione della citt\u00e0. Sia la ripresa delle attivit\u00e0 produttive che l'intensificarsi della minaccia turca, costrinsero gli Aragonesi a riconsiderare la posizione strategica del porto e a rivederne il sistema difensivo: si d\u00e0 inizio ai lavori di demolizione della \"Rocca\" bizantina, per lasciare il posto al nuovo castello progettato dall'Arch. Francesco di Giorgio Martini, e si procede contemporaneamente all'escavazione di un fossato nella posizione dell'attuale canale navigabile, a seguito del quale la penisola si trasforma in un'isola. Il Comune invece si fa carico della costruzione di una cinta fortificata e rinforzata con torri lungo tutto il perimetro della citt\u00e0.\nI lavori di fortificazione sulla parte orientale dell'isola procedettero a rilento e si rivelarono molto costosi, tanto che nel 1484 fu completata solo la \"Torre Sant'Angelo\", costruita a spese dei cittadini. Ferdinando II d'Aragona decise comunque di proseguire i lavori, imponendo il dazio sulla pesca per reperire i fondi necessari al loro completamento. Sulla parte occidentale dell'isola invece, la Torre di Raimondello viene rinforzata con due torrioni ed ampliata con un cortile in direzione della citt\u00e0, trasformandosi in una vera e propria \"Cittadella\" posta a sentinella dell'accesso dal Ponte di Porta Napoli. Complessivamente, agli inizi del XVI secolo, Taranto risulta essere difesa ad Est dal castello, ad Ovest dalla \"Cittadella\" e a Sud dalla scarpata naturale prospiciente il Mar Grande, e rivendica con forza la pubblica propriet\u00e0 delle fortificazioni urbane edificate a proprie spese.\nAnche con l'arrivo degli Spagnoli, la citt\u00e0 \u00e8 assillata dalle onerose pretese dei governanti di fortificare la citt\u00e0. Nel 1594, l'occupazione turca delle Isole Cheradi protrattasi per sei mesi, fu l'occasione per dare inizio ad un grandioso e innovativo progetto di fortificazione. Il progetto, affidato all'Ing. Tiburzio Spannocchi, si realizza solo parzialmente per la solita mancanza di fondi: lungo le coste settentrionali e meridionali vengono costruite delle mura, mentre lungo il fossato viene costruito un muro a scarpa terrapienato, con due torri agli estremi ed una torre intermedia. Le trasformazioni significative del centro abitato invece, sono da ascrivere in particolare all'edilizia ecclesiastica, le cui strutture religiose fungono da luogo di aggregazione. A tal proposito, gli antichi verbali della visita alle istituzioni effettuata dall'Arcivescovo Monsignor Lelio Brancaccio tra il 1576 ed il 1578, testimoniano la collocazione urbanistica e le caratteristiche architettoniche delle strutture religiose che attualmente non esistono pi\u00f9.\nL'et\u00e0 sei-settecentesca.\nLa ricostruzione topografica della Taranto seicentesca evidenzia una massiccia ristrutturazione delle strutture religiose esistenti e la costruzione di nuovi conventi. Nel Seicento si modificano in modo radicale il convento di San Domenico ed il convento di San Francesco d'Assisi, si apportano importanti modifiche alla cattedrale di San Cataldo, si ricostruiscono il convento dei padri Gesuiti, il convento di San Pasquale Baylon, il monastero delle Monache clarisse, e si ampliano molte chiese minori. Per quanto riguarda l'edilizia civile, si trasformano e si edificano i grandi palazzi nobiliari che ancora oggi caratterizzano il volto del Borgo Antico. Queste significative trasformazioni dello spazio urbano, determinano l'abbattimento di interi quartieri e la conseguente espulsione degli abitanti, i quali si vedono cos\u00ec costretti a sovrappopolare i pochi spazi ancora disponibili operando sopraelevazioni e divisioni indiscriminate, tanto da compromettere gravemente le condizioni di vivibilit\u00e0 ed igienico-sanitarie dell'isola.\nAnche nel Settecento le trasformazioni pi\u00f9 significative si colgono nelle strutture religiose e nei conventi. Si costruiscono infatti la chiesa di Monteoliveto ed il monastero di San Michele, si completa il monastero di Santa Chiara con la facciata, si costruisce la scalinata della chiesa di San Domenico Maggiore e al suo interno si realizzano gli altari in marmo e la controsoffittatura dipinta, si completa la facciata della cattedrale di San Cataldo e la si arreda all'interno, in particolare il Cappellone e il vestibolo, con le statue di Giuseppe Sanmartino e gli affreschi di Paolo De Matteis. Nell'edilizia civile si continua nell'opera di edificazione dei grandi palazzi nobiliari attraverso l'accorpamento di edifici minori. In particolare nei \"pittaggi\" San Pietro e Baglio, sorgono alcuni tra gli edifici di maggior pregio del Borgo Antico, recentemente sottoposti a restauro: Palazzo Pantaleo, Palazzo Amati, Palazzo Galeota, Palazzo Ciura e Palazzo d'Ayala Valva.\nL'et\u00e0 otto-novecentesca.\nLa ricostruzione topografica della Taranto ottocentesca \u00e8 da mettere in relazione con la rivalutazione del ruolo strategico del porto e con la questione delle servit\u00f9 militari che impedivano da secoli l'espansione urbanistica al di fuori della cinta muraria. Tuttavia, il 9 settembre 1827, un'alluvione provoc\u00f2 danni a molte abitazioni ed alle mura che cingevano la citt\u00e0. Nella seconda met\u00e0 dell'Ottocento, in seguito all'incorporazione della citt\u00e0 nel Regno d'Italia, le nuove ipotesi di sviluppo sono affidate allo strumento del piano regolatore generale, in base al quale si prevede la suddivisione di Taranto in due sobborghi: quello orientale da 25.000 abitanti e quello occidentale da 35.000. Quando nel 1865 la citt\u00e0 fu dichiarata aperta e libera da servit\u00f9 militari da un regio decreto del Re Vittorio Emanuele II di Savoia, si decise per la distruzione di tutte le mura e le fortificazioni esistenti, perseguendo un impeto liberatorio che fin\u00ec per coinvolgere la stessa \"Cittadella\". Tali distruzioni si protrassero in pi\u00f9 fasi fino al 1893.\nNel frattempo l'attuazione del piano regolatore generale si rivela lenta per difficolt\u00e0 economiche, nonch\u00e9 difficoltosa nella scelta dell'ubicazione della ferrovia e dell'arsenale: con la legge n.833 del 29 giugno 1882 infatti, il Parlamento italiano aveva deciso la costruzione dell'Arsenale Militare Marittimo, per rimediare alla sempre crescente necessit\u00e0 di difesa dell'Italia protesa verso il Mar Mediterraneo. Si decide che la sua ubicazione debba essere presso la cala di Santa Lucia nel Mar Piccolo, anche per tenere separate le attivit\u00e0 militari dalle attivit\u00e0 civili che si sarebbero sviluppate in seguito alla sistemazione del porto commerciale e alla costruzione della ferrovia oltre il Ponte di Porta Napoli. In questa fase, il Borgo Antico di Taranto recita un ruolo molto marginale nello sviluppo urbanistico di quegli anni, ad esclusivo vantaggio della crescita disordinata del Borgo Nuovo oltre il fossato, trasformato in canale navigabile ed attraversato dal nuovo Ponte Girevole.\nAgli inizi del Novecento, si determina nel Borgo Antico un'ulteriore compromissione delle condizioni di vivibilit\u00e0 ed igienico-sanitarie, a causa delle sopraelevazioni e delle divisioni operate in maniera indiscriminata dalla popolazione pi\u00f9 povera. Le operazioni di risanamento cominciano negli anni venti con l'abbattimento di alcuni strutture religiose: la chiesa di San giovanni Battista di fronte alla chiesa di San Domenico Maggiore, ed il convento dei Celestini in piazza Castello. Nel 1931 si persegue un piano di risanamento secondo il quale si intende bonificare le zone igienicamente malsane demolendo e ricostruendo tutto ci\u00f2 che non costituisca una chiesa o una testimonianza significativa del passato. Cos\u00ec, tra il 1934 ed il 1940, mentre nel Borgo Nuovo si inaugurano il Palazzo del Governo ed il Palazzo delle Poste, si costruiscono nella parte bassa dell'isola nuovi isolati posti in serie al posto delle vecchie abitazioni. L'imminenza della seconda guerra mondiale arresta per\u00f2 l'opera demolitoria.\nNel dopoguerra, anche il nuovo piano regolatore generale vede nel diradamento edilizio e demografico l'unica soluzione al degrado ambientale del Borgo Antico. La realizzazione negli anni sessanta del \"IV Centro Siderurgico Italsider\" e la progressiva crescita demografica complessiva, favoriscono lo spostamento di molti nuclei familiari verso le nuove abitazioni del Borgo Nuovo, determinando lo spopolamento dell'isola. Nel 1969 il Comune affida all'Arch. Franco Blandino l'incarico di redigere il piano di risanamento tuttora in attuazione, con il quale per la prima volta viene proposta l'intera conservazione del patrimonio edilizio, intervenendo solo con parziali diradamenti e con il restauro conservativo e di recupero. Il tentativo di far riacquistare al Borgo Antico la funzione baricentrica del passato, deve nel frattempo vivere la contraddizione dell'abusivismo e degli investimenti verso le nuove aree edificabili delle periferie cittadine.\nAttualmente il Borgo Antico vive una fase di \"rinascita\" e di \"riscoperta\" grazie ad una manifestazione culturale chiamata \"L'Isola che Vogliamo\" nata nell'Agosto 2011 e che ogni anno attira migliaia di turisti da tutta l'Italia. "}
{"id": "487950", "revid": "33689", "url": "https://it.wikipedia.org/wiki?curid=487950", "title": "Lucio Lucrezio Trione", "text": "Un altro componente della stessa famiglia, Gneo Lucrezio Trione, aveva ricoperto la stessa carica nel 136 a.C. I nomi di entrambi ci sono noti solo dalle loro monete.\nIl monetario del 136 aveva emesso un denario con al dritto la testa elmata della dea Roma, il proprio cognomen (\"TRIO\") dietro e l'indicazione del valore, \"X\", davanti. Al rovescio la tradizionale rappresentazione dei Dioscuri e sotto \"CN. LVCR.\"; in esergo: ROMA. (Bab 1, Syd 450, Cr237/1.\nLucio Lucrezio ricopr\u00ec la carica verso il 75 a.C., quando oramai da decenni era invalso l'abitudine di usare tipi che esaltassero in qualche modo l'importanza della \"gens\" del monetario.\nIn particolare in una delle sue monete (Lucretia 2) al dritto \u00e8 rappresentata la testa del sole radiato ed al rovescio la luna (crescente) circondata da sette stelle.\nIl sole e la luna luna sono gli astri che danno pi\u00f9 luce (\"lux\") e ci\u00f2 allude alla prima parte del \"nomen\" del monetario.\nLe sette stelle rappresentano la costellazione dell'Orsa maggiore, che in latino era anche denominata \"Septem Triones\" (\"sette buoi\"). I \"triones\" in questo caso alludono al \"cognomen\" di Lucio Lucrezio.\n\u00c8 un componente dell'antica famiglia romana dei Lucretii."}
{"id": "487951", "revid": "1442080", "url": "https://it.wikipedia.org/wiki?curid=487951", "title": "Australian Broadcasting Corporation", "text": "La Australian Broadcasting Corporation (ABC) \u00e8 la principale societ\u00e0 pubblica di diffusione radiotelevisiva australiana, interamente finanziata dal Governo Federale (l'altra \u00e8 la SBS).\nStoria.\nNata il 1\u00ba luglio 1932 come \"Australian Broadcasting Commission\", trasmette programmi radiofonici, televisivi ed on-line in tutta l'Australia e nell'area del Pacifico. Detiene inoltre una catena di negozi in cui vende libri e registrazioni audio/video dei propri programmi. Nel novembre 1956 partono le trasmissioni televisive, irradiate da quattro canali oggi in tecnica digitale: ABC, ABC2/ABC4 Kids, ABC3 e ABC News 24. Nel 2008 la rete ammiraglia assume la denominazione ABC1."}
{"id": "487953", "revid": "486946", "url": "https://it.wikipedia.org/wiki?curid=487953", "title": "O-No-Yasumaro", "text": ""}
{"id": "487956", "revid": "1433972", "url": "https://it.wikipedia.org/wiki?curid=487956", "title": "Sylvia melanocephala", "text": "L'occhiocotto (Sylvia melanocephala ()) \u00e8 un uccello passeriforme della famiglia Sylviidae.\nDescrizione.\nGrande poco meno di un passero, con becco sottile, ali brevi e coda ad apice arrotondato, presenta un colorito prevalentemente grigiastro. Il maschio \u00e8 identificabile grazie ai margini della coda bianchi (assenti nella comune capinera) e soprattutto al cappuccio nero esteso fin sotto gli occhi su cui spicca l'anello perioculare rosso che ne ha suggerito il nome italiano; la femmina, e soprattutto i giovani, presentano una livrea meno contrastata e possono pi\u00f9 facilmente essere confusi con altri piccoli passeriformi.\nDistribuzione e habitat.\n\u00c8 presente nel bacino del Mediterraneo fino alla Turchia e al mar Caspio. In Italia \u00e8 stanziale e nidificante, molto localizzato lungo le coste e nelle regioni settentrionali, ma sono note popolazioni migratrici provenienti dall'Africa che transitano sulla penisola.\nSistematica.\nSono note 6 sottospecie:"}
{"id": "487965", "revid": "486946", "url": "https://it.wikipedia.org/wiki?curid=487965", "title": "JRPG", "text": ""}
{"id": "487967", "revid": "310967", "url": "https://it.wikipedia.org/wiki?curid=487967", "title": "Salmo trutta", "text": "La trota (Salmo trutta) \u00e8 un pesce di acqua dolce e marina appartenente alla famiglia dei Salmonidi dell'ordine dei Salmoniformes.\nDistribuzione e habitat.\nQuesta specie \u00e8 presente naturalmente con varie sottospecie e specie vicarianti, la cui tassonomia \u00e8 poco chiara, nell'intera Europa, comprese le isole mediterranee e l'Islanda, oltre che in Africa settentrionale (Marocco, Algeria e Tunisia), in Asia minore e nell'Asia centrale. \u00c8 stata introdotta in tutto il mondo, nelle Americhe, in Australia, in Sudafrica, ecc., spesso con danni estremamente gravi sull'ittiofauna autoctona (tanto che \u00e8 stata inserita nell'elenco delle 100 tra le specie invasive pi\u00f9 dannose al mondo).\nLa trota di mare (con varie sottospecie e variet\u00e0) vive nel mar Nero, nel mar Caspio e nell'Oceano Atlantico settentrionale a sud fino alla Spagna, \u00e8 assente nel mar Mediterraneo anche se, soprattutto nell'Adriatico occasionalmente qualche trota arriva al mare dove assume ben presto la colorazione della vera trota di mare.\n\u00c8 una specie molto adattabile ed ecologicamente plastica che si pu\u00f2 trovare sia in mare che nelle acque dolci, sia correnti (fiumi) che ferme (laghi). I principali limiti alla sua diffusione sono posti dall'ossigenazione dell'acqua, che deve essere abbondante, dalla sua temperatura, che sebbene possa essere anche molto bassa non deve salire oltre determinati valori, e dall'inquinamento, verso il quale la specie ha una tolleranza molto limitata. La sua diffusione in mare pu\u00f2 avvenire solo in acque a salinit\u00e0 modesta. Il suo ambiente ideale sono i fiumi a corrente veloce, con acque fredde ed ossigenate ed abbondanti prede.\nDescrizione.\nSimile al salmone, rispetto al quale \u00e8 assai pi\u00f9 tozza, ed agli altri salmonidi, ha corpo fusiforme leggermente compresso ai lati, , bocca grande (pi\u00f9 piccola che nel salmone), pinna adiposa presente, pinne ventrali arretrate, pinna caudale a bordo diritto, ecc.\nLa livrea cambia molto a seconda dell'ambiente in cui il pesce vive. Gli esemplari marini (\"trota di mare\") sono argentei con poche macchiette scure a forma di X, simili a salmoni, cos\u00ec come gli esemplari di lago (\"trota di lago\"), i pesci di fiumi e torrenti, soprattutto montani (variet\u00e0 \"fario\"), hanno invece colorazione molto pi\u00f9 vivace, bruno verdastra od oliva, con numerosi punti neri, violacei, arancio e rossi e sfumature dorate, talvolta arancioni o gialle molto vistose, sui fianchi. \nLa trota di mare e quella di lago raggiungono e superano il metro di lunghezza mentre una fario di 50\u00a0cm \u00e8 gi\u00e0 molto rara.\nSpesso si sente parlare di \"trota salmonata\". Non si tratta di una sottospecie, ma solamente di trote il cui colore rosato della carne ricorda quello del salmone. Il colore dipende dalla dieta ricca di carotenoidi che, negli allevamenti, \u00e8 spesso somministrata proprio per ottenere la colorazione rosata delle carni.\nAlimentazione.\nLa trota \u00e8 un predatore voracissimo e si pu\u00f2 dire che divori qualunque animale possa inghiottire, dagli insetti ai crostacei, ai pesci, anche trote pi\u00f9 piccole, vermi, topi e rane.\nRiproduzione.\nNelle forme d'acqua dolce avviene durante i mesi invernali in un ambiente con fondi ghiaiosi in cui viene scavata una buchetta dove avviene la deposizione. La trota di mare, che \u00e8 anadroma, compie una migrazione simile a quella del salmone ma, in genere, pi\u00f9 breve e pi\u00f9 spesso sopravvive alla deposizione.\nPesca.\nSi cattura con tutte le tecniche di pesca sportiva ed \u00e8 in genere la pi\u00f9 ambita preda dei pescatori di tutta Europa. La cattura di trote selvatiche non ha comunque nessun significato economico. Le carni sono squisite.\nTassonomia, sottospecie e specie affini.\nIl quadro classico.\nLa sistematica del gruppo Salmo trutta \u00e8 ancora in fase di aggiornamento dato che per molti anni \u00e8 stata riconosciuta solo la specie Salmo trutta con un certo numero di sottospecie; di alcune di tali sottospecie (Salmo trutta \"lacustris\", Salmo trutta \"fario\" e Salmo trutta \"trutta\") \u00e8 stata dimostrata l'invalidit\u00e0 dato che se ad una trota di mare (Salmo trutta \"trutta\") viene impedito il ritorno al mare si trasformer\u00e0 in una trota di torrente (Salmo trutta \"fario\"); in altri, numerosi, casi, queste sottospecie sono state elevate al rango di specie valide.\nLe nuove specie.\nDi seguito un elenco delle nuove specie ipotitizzate:\nInoltre, abbiamo quattro specie endemiche del lago di Ocrida non ben definite la cui ripartizione non \u00e8 nota, soprattutto per l'ibridazione tra i vari gruppi avvenuta in seguito ai ripopolamenti:\nUn'altra specie, non strettamente imparentata, \"Oncorhynchus mykiss\", \u00e8 conosciuta come trota iridea.\nLe ipotesi pi\u00f9 recenti.\nRecenti ricerche di zoogeografia, corroborate da studi di tassonomia molecolare (soprattutto riguardanti il DNA mitocondriale) hanno dimostrato che gran parte delle specie di trota europee (eccetto alcuni endemismi lacustri come le trote del lago di Ocrida) sono ascrivibili a 3 sole specie, una stirpe mediterranea ribattezzata \"S. mediterraneus\", un ceppo atlantico a cui verrebbe riservato il binomio \"S. trutta\" e un ceppo originario della zona caspica (\"S. caspius\"). Secondo questa ipotesi tutte le trote italiane (comprese dunque \"Salmo marmoratus\", \"Salmo carpio\", \"Salmo cettii\" e \"Salmo fibreni\") apparterrebbero alla specie \"Salmo mediterraneus\" e solo la marmorata ed i carpioni del Garda e del Fibreno avrebbero rango sottospecifico mentre le altre rientrerebbero nella variabilit\u00e0 di \"S. mediterraneus mediterraneus\". Peraltro sia la trota fario del nord Italia che la trota sarda o \"macrostigma\" del centro sud apparterrebbero alla stessa specie e sarebbero geneticamente identiche mostrando come la livrea sia un carattere acquisito e non geneticamente determinato.\nCaratteristiche nutrizionali.\nQuasi mai si trova in commercio la trota autoctona \"Salmo trutta\" in quanto molto pi\u00f9 difficile da allevare della Trota Iridea, di origine americana.\nAlcuni dati nutrizionali:"}
{"id": "487968", "revid": "34928", "url": "https://it.wikipedia.org/wiki?curid=487968", "title": "Fossa nasale", "text": ""}
{"id": "487974", "revid": "7077", "url": "https://it.wikipedia.org/wiki?curid=487974", "title": "Mai Hime", "text": ""}
{"id": "487976", "revid": "131358", "url": "https://it.wikipedia.org/wiki?curid=487976", "title": "Mondiali di Germania 2006", "text": ""}
{"id": "487977", "revid": "76963", "url": "https://it.wikipedia.org/wiki?curid=487977", "title": "Sophie Luck", "text": "Biografia.\nSophie prende lezioni di recitazioni dall'et\u00e0 di sette anni. Si esercita recitando per un'accademia delle arti e attualmente prosegue i suoi corsi di recitazione e canto con un programma professionale.\nHa partecipato alla soap opera \"Home and Away\" nel ruolo di Tamara Simpson per cinque mesi e alle prime due stagioni della serie televisiva \"Blue Water High\" nel ruolo di Fiona 'Fly' Watson, ruolo che ricoprir\u00e0 anche in un episodio della terza serie.\nAltri film e serie televisive a cui ha preso parte sono \"Don't Blame Me\", \"Snobs\" e \"Water Rats\" e la serie di successo australiana \"Pyramid\", dov'\u00e8 stata la protagonista per le due stagioni.\nNel 2012 ha recitato in due film e un cortometraggio e dal 2014 ritorna con una serie televisiva destinata alla televisione australiana, \"Whoopa-Chow!\" con Maria Tran.\nNel 2013 ha condotto due eventi cinematografici australiani, tra cui l'AACTA Award.\nVita privata.\nNel tempo libero, Sophie adora danzare, fare surf, cavalcare e uscire con gli amici. Ha una sorella minore di quattordici anni, Stephanie, che condivide con lei la passione per la recitazione e la danza. Sophie frequenta la \"Crestwood High School\" (sebbene segua lezioni private sul set). Inoltre, si sa che al di fuori del set \u00e8 molto amica di Kate Bell, Bec in \"Blue Water High\"."}
{"id": "487978", "revid": "131358", "url": "https://it.wikipedia.org/wiki?curid=487978", "title": "Campionato del Mondo di calcio 2006", "text": ""}
{"id": "487979", "revid": "4106", "url": "https://it.wikipedia.org/wiki?curid=487979", "title": "Sophie luck", "text": ""}
{"id": "487980", "revid": "11497", "url": "https://it.wikipedia.org/wiki?curid=487980", "title": "Mcdonald", "text": ""}
{"id": "487981", "revid": "196390", "url": "https://it.wikipedia.org/wiki?curid=487981", "title": "Pier Francesco Mazzucchelli detto il Morazzone", "text": ""}
{"id": "487984", "revid": "122199927", "url": "https://it.wikipedia.org/wiki?curid=487984", "title": "Am-lira", "text": "L'Am-lira \u00e8 stata la valuta che l'AMGOT mise in circolazione in Italia dopo lo sbarco in Sicilia avvenuto nella notte tra il 9 e 10 luglio del 1943. \nIl valore era di 100 \"am-lire\" per un dollaro degli Stati Uniti. Totalmente intercambiabile con la normale lira italiana per decisione militare, contribu\u00ec alla pesante inflazione che colp\u00ec l'Italia verso la fine della Seconda guerra mondiale.\nStoria.\nLo studio di cartamoneta specifica per l'Italia inizi\u00f2 nel luglio 1942. La prima emissione (serie 1943) fu stampata dalle tipografie del \"Bureau of Engraving and Printing\" (BEP, autore anche dei disegni modello) e della \"Forbes Lithograph Corporation\" (FLC), il valore veniva espresso solo con cifre numeriche e in italiano, e fu frettolosa e grossolana. Il 13 luglio 1943 sulle banconote furono stampate le scritte LIRA o LIRE e ISSUED IN ITALY, in precedenza omesse per non far trapelare a quale paese le banconote erano destinate.\nCon la prima serie furono emessi i tagli da 1 a 1000 lire; i biglietti da 1, 2, 5 e 10 lire avevano forma quasi quadrata, i tagli superiori da 50, 100, 500 e 1000 lire di forma rettangolare, dello stesso formato dei dollari.\nLa seconda emissione (serie 1943A) fu stampata solo dalla FLC, e venne aggiunta l'indicazione in lettere (in italiano ed in inglese) del valore. A causa dell'inflazione galoppante non furono ristampati i biglietti da 1 e 2 lire, il cui basso valore non interessava alle autorit\u00e0 alleate.\nPer la stampa fu scelto il metodo litografico con \u00abinchiostri spettrali ad alta specificit\u00e0\u00bb e come materiali la carta da stracci. Tutto ci\u00f2 avrebbe dovuto renderne molto difficile la contraffazione. Ciononostante, quello della falsificazione delle am-lire fu un fenomeno molto vasto, si and\u00f2 dalle contraffazioni pi\u00f9 rozze, ad altre difficilmente distinguibili anche dai pi\u00f9 esperti.\nTutti i biglietti riportano sul retro, in inglese, le quattro libert\u00e0 sancite nella costituzione degli Stati Uniti:\n\"freedom of speech\" (libert\u00e0 di parola), \"freedom of religion\" (libert\u00e0 di religione), \"freedom from want\" (libert\u00e0 dal bisogno), \"freedom from fear\" (libert\u00e0 dalla paura).\nL\u2019armistizio di Cassibile obblig\u00f2 il governo italiano a riconoscere questa valuta di occupazione, col tasso di cambio estremamente punitivo imposto dalle nazioni vincitrici, pi\u00f9 del quintuplo di quello di mercato. I cittadini e le banche italiane furono obbligati ad accettare allo stesso cambio dai soldati alleati anche le banconote in dollari, come pure quelle in sterline.\nCon la proclamazione della repubblica nel 1946 cessarono di essere moneta di occupazione in quanto venne permesso alla lira di tornare a fluttuare liberamente sul mercato dei cambi, ma continuarono ad essere usate insieme alle banconote normali e alle nuove monete di alluminio sino al 3 giugno 1950, e sino alla sua restituzione all\u2019Italia nel 1954 di Trieste.\nIn totale furono stampate 917,7 milioni (pezzi) di Am-lire, pari a 167 miliardi di lire, per un peso di 758 tonnellate, che furono spedite in Italia in 23.698 casse. Il primo invio, 7 tonnellate di carta moneta, ebbe luogo il 19 luglio 1943 su due aerei da carico; l'ultimo invio fu effettuato il 17 aprile 1945.\nGalleria d'immagini.\nDollari \"timbro giallo\".\nI tagli in dollari posti in corso forzoso in Italia furono tre, gli stessi imposti in Marocco, Algeria e Tunisia. Il bollino giallo era irrilevante per i cittadini americani, ma serviva per rendere le banconote prive di valore qualora fossero entrate in possesso di cittadini tedeschi o di paesi controllati dai nazisti."}
{"id": "487986", "revid": "2091899", "url": "https://it.wikipedia.org/wiki?curid=487986", "title": "Blue Water High", "text": "Blue Water High \u00e8 una serie televisiva australiana mandata in onda per la prima volta dalla ABC australiana l'11 maggio 2005. Ogni stagione segue le vite di un gruppo di ragazzi che studiano alla \"Solar Blue\", un'accademia esclusiva di surf che ogni anno sceglie un gruppo di fortunati sedicenni per un corso di 12 mesi.\nLe prime due stagioni sono andate in onda nel 2005 e nel 2006 ed i produttori non volevano inizialmente produrre una terza stagione; tuttavia, a causa della pressante richiesta dei fan, i produttori decisero di realizzare una terza stagione finale (analogamente a quanto accaduto con la serie \"H2O\"), al termine della quale, la \"Solar Blue\" viene chiusa: questo per far capire che la serie \u00e8 definitivamente conclusa.\nIn Italia la serie \u00e8 stata trasmessa per la prima volta su Nickelodeon il 1\u00ba aprile 2006. La serie viene successivamente replicata in chiaro su Italia 1 il 5 giugno 2006 e su Boing nell'agosto 2010\nL'edizione italiana \u00e8 curata da Alberto Porto per Mediaset, e il doppiaggio italiano \u00e8 stato eseguito da European Television Service sotto la direzione di Massimo Corizza.\nTrama.\nPrima stagione.\nHeath, Fly, Matt, Perri, Bec, Edge ed Anna sono sette fortunati liceali, che sono stati scelti in tutta l'Australia per frequentare per un anno una scuola di surf al fine di vincere un contratto, la \"Wild Card\", nel circuito internazionale di surf dove verranno sponsorizzati dalla Solar Blue per tre anni. Le vicende si svolgono a Blue Water, dove i ragazzi sono costretti a vivere nella stessa casa insieme agli allenatori Simmo e Deb ed alla cuoca Jilly, frequentando regolarmente le lezioni a Blue Water High. \nDopo le prime incomprensioni, dovute principalmente all'ingresso di Anna nell'accademia quando il posto avrebbe dovuto essere di un ragazzo (e tutti pensavano che sarebbe stato il fratello di Bec, Joe), tra i ragazzi nascono grandi amicizie ed amori: Matt con Perri, Bec con Edge, Heath con Fly e Anna si fidanzer\u00e0 con Joe. Alla fine dei dodici mesi di studio ed allenamento i vincitori sono Edge, per i ragazzi, e Fly per le ragazze.\nSeconda stagione.\n\u00c8 un nuovo anno alla Solar Blue ed i ragazzi selezionati quest'anno sono sei: Amy, Brooke, Corey, Rachel, Eric e Mike. Fly decide di rimandare di un anno il suo tour mondiale per terminare gli studi e torna a Blue Water e aiuter\u00e0 Simmo nella preparazione dei ragazzi. Bec e Heath saranno presenti per i primi episodi, sostituendo Jilly, che \u00e8 in vacanza, nella cura della casa. \nTorneranno per un episodio anche Edge, Matt, Perri e Deb. Non mancano anche quest'anno le grandi amicizie e le nuove coppie formatesi tra i ragazzi: Amy ed Eric (che per\u00f2 si lasceranno negli ultimi due episodi), Brooke e Mike, e Corey e Rachel uniti da una grande amicizia. Alla fine dei dodici mesi di allenamenti i vincitori della Wild Card sono Eric e Brooke. \nTerza stagione.\nLa Solar Blue viene acquistata da una societ\u00e0 esterna e le cose cambiano. Simmo lascia la direzione ed il suo ruolo di coach, ed al suo posto torna Bec, che verr\u00e0 affiancata da Garry che sar\u00e0 l'allenatore dei nuovi ragazzi. Quest'anno le selezioni non vengono fatte, i ragazzi sono stati tutti scelti precedentemente da Simmo e sono nuovamente sei: Adam, Cassie, Loren, Bridget, Charley e Guy. \nTutti i ragazzi stringono sin da subito un ottimo rapporto, in particolare Adam con Cassie, Loren con Charley, i quali inizieranno una storia. Bridget e Guy proveranno a stare insieme, ma finiranno per essere solo grandi amici. La finale viene vinta da Adam, per i ragazzi, e Bridget, per le ragazze. Tuttavia Bridget decide di rinunciare alla vittoria, in quanto preferisce andare all'universit\u00e0. Normalmente il posto sarebbe andato alla seconda che avesse totalizzato pi\u00f9 punti, ma Cassie e Loren sono a pari merito, quindi si affideranno alla sorte e vincer\u00e0 quest'ultima. \nLa societ\u00e0 esterna che aveva precedentemente acquistato la Solar Blue, decide di non continuare pi\u00f9 a sponsorizzarla, quindi a fine episodio l'accademia verr\u00e0 chiusa e la Solar Blue non esister\u00e0 pi\u00f9. Grazie a Simmo, tornato per fare da giudice alla finale, i ragazzi vincitori potranno comunque partire per il circuito internazionale e verranno sponsorizzati da un'altra societ\u00e0.\nPersonaggi.\n\"Prima Stagione\".\nSeconda Stagione\nTerza Stagione"}
{"id": "487987", "revid": "339392", "url": "https://it.wikipedia.org/wiki?curid=487987", "title": "F.C. Lucerna", "text": ""}
{"id": "487988", "revid": "339392", "url": "https://it.wikipedia.org/wiki?curid=487988", "title": "Connessione SSH", "text": ""}
{"id": "487990", "revid": "339392", "url": "https://it.wikipedia.org/wiki?curid=487990", "title": "F.C. Luzern", "text": ""}
{"id": "487992", "revid": "2194416", "url": "https://it.wikipedia.org/wiki?curid=487992", "title": "Palazzo", "text": "Un palazzo \u00e8 un edificio di grandi dimensioni, proporzioni e pregio architettonico adibito ad abitazione di re, principi e signori o sede di uffici pubblici o di rappresentanza per enti privati quali banche e fondazioni.\nIl termine deriva dal nome in latino del colle Palatino di Roma (\"Palatium\"), dove in epoca imperiale si erano sviluppate le strutture della residenza ufficiale degli imperatori (\"Domus Augustana\"). Il nome del colle divenne per antonomasia quello di ogni residenza regale e principesca.\nStoria.\nI primi palazzi, residenze regali e contemporaneamente centri delle attivit\u00e0 economiche, politiche e religiose, delle societ\u00e0 palaziali dell'et\u00e0 del bronzo nelle citt\u00e0 della antica Mesopotamia, dell'antico Egitto e della civilt\u00e0 minoica e successivamente micenea. Oltre alla residenza del re, con ambienti privati e di ricevimento, comprendevano magazzini, archivi, e luoghi di culto. In et\u00e0 antica ebbero simili caratteristiche le residenze dei sovrani ellenistici, mentre le ampie ville suburbane dell'aristocrazia senatoria romana e della famiglia imperiale, al centro di vaste propriet\u00e0 agricole, furono essenzialmente centri residenziali ed economici, mentre le funzioni pubbliche erano svolte dagli appositi edifici cittadini, come il senato romano. \nCon la decadenza e il crollo impero romano, nel corso del medioevo i castelli fortificati divennero le residenze dei signori feudali, centro di difesa di un territorio, mentre le pi\u00f9 importanti famiglie cittadine popolavano i centri urbani di case torri, simbolo di potenza e ricchezza, e le istituzioni comunali erigevano i palazzi municipali.\nNell'et\u00e0 moderna, venute poi meno le esigenze difensive, i castelli e i palazzi urbani si arricchirono di opere d'arte per divenire comode residenze signorili, che con lo splendore delle facciate, spesso affacciate sulle piazze, offrivano un'immagine della potenza della famiglia.\nNel mondo.\nIn Estremo Oriente (Cina, Corea e Giappone) il palazzo \u00e8 sempre da intendersi come \"complesso palaziale\" che riunisce i vari ambienti/edifici attraverso i quali il sacro sovrano sposta la sua residenza nei diversi mesi dell'anno in accordo a complessi rituali geomantici. Queste articolate strutture, tra le pi\u00f9 complesse e grandi mai realizzate (v.si Citt\u00e0 Proibita di Pechino) erano realizzate prevalentemente in legno (l'alzato ) ma anche in pietra (fondamenta e terrazze sulle quali le costruzioni abitabili appoggiano).\nNella cultura di massa.\nPier Paolo Pasolini coni\u00f2 la \"metafora del Palazzo\": per \"affrontare il nodo della scissione tra la politica e la vita\" alludendo allo spazio fisico in cui in Italia \u00e8 esercitata la prima."}
{"id": "487996", "revid": "643662", "url": "https://it.wikipedia.org/wiki?curid=487996", "title": "FC Luzern", "text": ""}
{"id": "487997", "revid": "1354930", "url": "https://it.wikipedia.org/wiki?curid=487997", "title": "Giro dell'Appennino 2006", "text": "Il Giro dell'Appennino 2006, sessantasettesima edizione della corsa, si svolse il 23 aprile 2006, per un percorso totale di 199,5\u00a0km. Venne vinto dall'italiano Rinaldo Nocentini che termin\u00f2 la gara in 4h53'00\".\nLa partenza fu dal Museo dei Campionissimi di Novi Ligure e l'arrivo quello classico a Pontedecimo. Il miglior tempo della scalata del Passo della Bocchetta fu del venezuelano Jos\u00e9 Rujano con 22'06\"."}
{"id": "487998", "revid": "76963", "url": "https://it.wikipedia.org/wiki?curid=487998", "title": "Arthur Brooke", "text": "Biografia.\nFu autore del poema \"The Tragicall Historye of Romeus and Juliet\" (1562), su cui William Shakespeare si bas\u00f2 per il suo \"Romeo e Giulietta\". Il poema, tradotto e versificato da una \"Novella\" di Matteo Bandello, differisce dall'originale per diversi aspetti: svilupp\u00f2 il personaggio della nutrice di Giulietta, cambi\u00f2 i particolari del finale e interpret\u00f2 la tragedia dei due amanti alla luce del fato che ne avrebbe determinato il destino. Il poema di Brooke includeva nella prefazione la professione di fede protestante, in aperta polemica con la corruzione della Chiesa cattolica.\nBrooke mor\u00ec nel naufragio della sua nave, mentre stava raggiungendo le truppe inglesi in Francia."}
{"id": "488008", "revid": "116591947", "url": "https://it.wikipedia.org/wiki?curid=488008", "title": "Eros Puglielli", "text": "Biografia.\nNasce a Roma il 17 maggio 1973. Adolescente, realizza alcuni lavori in video che evidenziano uno stile disinvolto, al servizio di racconti dai toni grotteschi incentrati su temi e storie che appartengono al mondo giovanile. \nNel 1993 gira in video il lungometraggio \"Dorme\", in concorso a Bellaria nel 1995, trasferito su pellicola 35mm nel 2000 e distribuito in sala nel maggio dello stesso anno. A 21 anni entra nel corso di regia del Centro sperimentale di cinematografia; l\u00ec dirige alcuni cortometraggi: \"Assunta\", \"I topi\" (una co-regia), \"Effetto placebo\", presentato ai festival di Pesaro e Sulmona, vincitore del Festival di Capalbio.\nNello stesso periodo gira il cortometraggio \"Il pranzo onirico\", in concorso al Festival di Venezia 1996 dove vince i Premi UCCA e FEDIC, vince il Festival di Siena e il Festival di Torino come miglior corto dell'anno, ottiene la Menzione speciale al Festival international du court m\u00e9trage de Clermont-Ferrand, e viene candidato al premio David di Donatello e il videoclip \"Shiva\" di Saturnino, prodotto da Jovanotti. \nNel 1997 realizza il mediometraggio \"Lorenzo 1997 - L'albero\", un mix tra backstage musicale e fiction per l'uscita dell'omonimo disco di Jovanotti. \nDello stesso anno \"I racconti di Baldassarre\", cortometraggio in 35mm, vincitore del Festival di Annecy nel 1998. \nNel 1998 al Festival Adriatico cinema, diretto da Marco Bellocchio, gli viene dedicata una monografia presentando alcuni dei suoi lavori. Nel 2000 realizza un cortometraggio in collaborazione con Legambiente per Telepi\u00f9 dal titolo \"Teledominio\". \nNell'agosto 2001 esce in sala il suo primo film \"Tutta la conoscenza del mondo\", presentato alla sezione Forum del Festival di Berlino 2001 e vincitore del premio N.U.C.T. e presentato al Lincoln Center di New York. \nNel 2004 partecipa alla Sezione Mezzanotte della 61\u00aa Mostra internazionale d'arte cinematografica di Venezia con il suo secondo film, il thriller \"Occhi di cristallo\", tratto dal romanzo \"L'impagliatore\" di Luca Di Fulvio. Nello stesso periodo realizza un film di fantascienza \"AD Project\", destinato al mercato homevideo. Il film \u00e8 stato realizzato con il sistema \"The Coproducers\", ideato da lui stesso con Marco Bonini e altri nel 2005, secondo il quale tutti i partecipanti non ricevono compenso ma detengono una quota degli utili.\nNel 2006 realizza la serie TV \"48 ore\", un poliziesco di 12 episodi da 50 minuti l'uno. In questo stesso periodo lavora come docente alla Scuola di Cinema di Roma dove insegna recitazione. Nell'anno successivo partecipa al documentario \"Gli invisibili - Esordi nel cinema italiano 2000-2006\".\nNel 2008 realizza \"Zodiaco\", una miniserie in quattro puntate da 100min, un thriller parapsicologico prodotto dalla Casanova Entertainment per Rai 2. \nDal 2009 lavora per la Ares film in onda su Canale 5 fino al 2015, dirigendo i TV movie \"So che ritornerai\", \"Caldo criminale\", con protagonisti Sabrina Ferilli e Gabriel Garko. Le serie TV \"Faccia d'angelo\", \"Baciamo le mani - Palermo New York 1958\" con protagoniste Virna Lisi e Sabrina Ferilli e \"Il bello delle donne... alcuni anni dopo\".\nNel 2018 torna al cinema con il film \"Nevermind\" presentato in anteprima alla Festa del Cinema di Roma."}
{"id": "488009", "revid": "1762097", "url": "https://it.wikipedia.org/wiki?curid=488009", "title": "Maiale (disambigua)", "text": ""}
{"id": "488011", "revid": "92898807", "url": "https://it.wikipedia.org/wiki?curid=488011", "title": "Nucleo speleo-alpino-fluviale", "text": "Il nucleo speleo-alpino-fluviale (SAF) indica una tipologia di unit\u00e0 operativa del Corpo Nazionale dei Vigili del fuoco della Repubblica Italiana.\nEsso fa parte dell'alta qualificazione dei Vigili del fuoco italiani e si occupa di soccorsi in altezza, profondit\u00e0 e fluviale inteso come interventi in superficie in acque mosse (fiumi, torrenti e acque alluvionali) realt\u00e0 urbane, industriali o in ambienti impervi (ipogei-alpini-fluviali), in quegli interventi dove tali tecniche siano richieste e necessarie per lavorare, garantendo una maggiore sicurezza dei soccorritori e delle vittime.\nTali tecniche poco hanno in comune con le tecniche sviluppate dal soccorso alpino in quanto l'attivit\u00e0 dei vigili del fuoco si svolge prevalentemente in ambito lavorativo o civile mentre il soccorso alpino nasce con finalit\u00e0 di soccorso tecnico e sanitario (se all'interno della squadra \u00e8 incluso una figura sanitaria) in ambiente ipogeo, impervio e montano.\nStoria.\nIl progetto SAF nasce dall'esigenza a livello centrale di uniformare le tecniche di intervento in uso nei vari comandi o dai singoli operatori.\nNel 1997 viene formata la prima commissione tecnica nazionale e l'anno successivo viene organizzato il corso di standardizzazione e formazione gruppo esperti.\nIl gruppo esperti assieme alla commissione tecnica nazionale redige il primo manuale tecniche SAF.\nFormazione.\nI livelli di formazione sono: 1A, 1B, 2A e 2B (elisoccorritori abilitati a calarsi dagli elicotteri), e fluviale, non considerato propriamente un livello ma un'integrazione. \n\u00c8 comunque indispensabile per proseguire la formazione oltre il livello 1B. I livelli \"A\" formano gli operatori a lavorare in squadra, i livelli \"B\" a espletare manovre di soccorso e movimento su corde da soli, coadiuvando comunque l'operato delle squadre presenti. Man mano che si progredisce nei livelli vengono acquisite maggiori nozioni sui materiali e sulle manovre. Tutti gli operatori devono essere inoltre formati T.P.S.S (\"tecniche primo soccorso sanitario\" a traumatizzati e non).\nEquipaggiamento.\nVengono utilizzati materiali come corde tessili di tipo semistatico e dinamico, bloccanti, discensori, carrucole, ecc.\nGli operatori hanno un equipaggiamento di tipo \"alpinistico\": imbraco, moschettoni (minimo 22 kN), discensori (\"gi-gi\", \"gri-gri\", \"speleo stop\"), bloccanti (\"shunt\", \"basic\", maniglia per risalita, ventrale \"croll\"), fettucce, spezzoni di corda e caschetto.\nMolti di questi materiali differiscono dai normali dispositivi alpinistici sportivi, in quanto devono rispondere ai requisiti di sicurezza per i lavoratori; anche le norme di riferimento in molti casi sono differenti.\nLa parte delle tecniche fluviali prevede l'uso di gommoni da rafting, utilizzato anche insieme a manovre con corde, per il soccorso in acque chiuse e in corrente. Gli operatori sono formati anche con tecniche di recupero uomo a uomo di pericolanti in corrente (\"uomo al guinzaglio\"), o bloccati in mezzo alle acque (\"tirolese\" \"telfer\" e simili). Gli operatori sono equipaggiati con mute in neoprene rinforzate, scarponcini, giacche da acqua, giubbotto di galleggiamento (con sgancio rapido), caschetto e corda da lancio."}
{"id": "488012", "revid": "154639", "url": "https://it.wikipedia.org/wiki?curid=488012", "title": "Storia dell'alfabeto", "text": "La storia dell'alfabeto \u00e8 solo una parte della storia della scrittura.\nIl pi\u00f9 antico utilizzo di segni scritti risale al IV millennio a.C. in Mesopotamia, utilizzati al fine della numerazione. Nel 2700 a.C. gli egizi svilupparono un insieme di circa 22 geroglifici per rappresentare ciascuna delle consonanti del loro linguaggio pi\u00f9 una 23\u00aa che sembra rappresentasse la vocale iniziale o finale in una parola. Ciononostante il sistema non era usato per scopi puramente alfabetici. Si ritiene che la prima scrittura puramente alfabetica sia stata sviluppata intorno al 1800 a.C. per i lavoratori di origine semitica nell'Egitto centrale. Nei seguenti cinque secoli si diffuse in altre popolazioni. Oggi la maggior parte degli alfabeti del mondo discendono, direttamente o meno, dal sistema egizio-mesopotamico, ad eccezione degli alfabeti che derivano dal sistema cinese, che ha origine circa nel 1200 a.C.\nSi suppone che l'alfabeto sia stato inventato in maniera indipendente in tre luoghi diversi: Egitto (2700 a.C.), Cina (1200 a.C.) e Mesoamerica (600 a.C.). Discussa \u00e8 invece l'origine indipendente in Mesopotamia e nella valle dell'Indo.\nL'alfabeto egizio.\nI testi della et\u00e0 del bronzo dell'Egitto devono essere tuttora decifrati. Comunque sembra siano per lo meno parzialmente, e forse completamente, alfabetici. I pi\u00f9 antichi esempi ci sono giunti sotto forma di graffiti dell'Egitto centrale datati attorno al 1800 a.C. Questo scritto semitico non era confinato ai segni delle consonanti dell'egiziano esistente, ma aveva incorporato un numero di altri geroglifici egiziani, per un totale di forse trenta, ed utilizzava per essi nomi semitici. Quindi, per esempio, il geroglifico \"per\" (\"casa\" in egiziano) divenne \"bayt\" (\"casa\" in semitico). Non \u00e8 chiaro attualmente se questi segni stessero solo per \"b\" (\"b\" come in \"beyt\" \"casa\"), oppure stessero sia per la consonante \"b\" e la sequenza \"byt\", come stessero sia per \"p\" e la sequenza \"pr\" in egiziano. Comunque, al momento in cui lo scritto fu acquisito dai canaaniti, era solamente alfabetico, ed il geroglifico originalmente rappresentante \"casa\" si riferiva solo alla \"b\".\nDiscendenti del semitico abjad.\nL'alfabeto protocananeo, come l'egiziano, rappresentava solamente consonanti, e costituiva un sistema di scrittura chiamato abjad. Da questo possono essere tracciati quasi tutti gli alfabeti utilizzati, la maggior parte dei quali discende dalla pi\u00f9 recente versione dell'alfabeto fenicio scritto.\nL'alfabeto aramaico, il quale si evolse dal fenicio nel VII secolo a.C. e divenne la scrittura ufficiale dell'impero persiano, sembrerebbe essere il padre di quasi tutti i moderni alfabeti. Di seguito i vari alfabeti.\nL'alfabeto hangul fu inventato in Corea nel XV secolo d.C. La tradizione vuole che fosse una invenzione autonoma; tuttavia recenti studi suggeriscono che possa essere basato su una mezza dozzina di lettere derivanti dal tibetano tramite la scrittura phagspa della dinastia imperiale Yuan della Cina.\nOltre l'aramaico, l'alfabeto fenicio diede spunto a quello greco e a quello berbero. La notazione in scrittura delle vocali avrebbe certo migliorato la leggibilit\u00e0 dell'egiziano, del berbero o del semitico, ma la loro assenza fu problematica soprattutto per il greco, che ha una struttura morfologica diversa, essendo una lingua indoeuropea. I Greci risolsero il problema in modo ingegnoso: utilizzarono i segni che denotavano consonanti non presenti nella loro lingua per notare le vocali. Per esempio, i greci non avevano il colpo di glottide o l'aspirata \"h\", quindi le lettere fenice \"`alep\" ed \"he\" divennero la lettera greca alfa ed \"e\" (pi\u00f9 tardi rinominata epsilon), e stava per le vocali /a/ ed /e/ piuttosto che le consonanti /\u0294/ e /h/. La waw e lo yod segnavano le due consonanti approssimanti /y/ e /w/, molto vicine alle vocali /i/ e /u/, da cui le lettere greche iota e ypsilon. Particolare \u00e8 la storia della het fenicia, che nota un'aspirata. Essa fu usata per la e lunga (detta eta) in alcune zone della Grecia nelle quali i dialetti non avevano suoni aspirati. In altre zone della Grecia fu usata invece per segnalare l'aspirazione, dando poi origine alla acca del latino e allo spirito aspro del greco. Questa fu la nascita di sei delle dodici vocali greche; successivamente i greci crearono altre modifiche, come \"ei\", \"ou\", e \"o\" (che divenne omega).\nPare che il greco sia l'origine di tutti i moderni sistemi di scrittura europei. L'alfabeto dei recenti dialetti greci occidentali, dove la lettera eta rimase una \"h\", cre\u00f2 l'italico antico e gli alfabeti romani. Nei dialetti greci orientali, i quali mancavano di una /h/, eta stava per una vocale, e rimane una vocale nel greco moderno e tutti gli altri alfabeti derivati dalle varianti orientali: alfabeto glagolitico, cirillico, armeno, gotico (che usava sia lettere greche che romane), e forse il georgiano.\nQuesta descrizione presenta l'evoluzione delle scritture in un modo lineare, ma costituisce una semplificazione. Per esempio, l'alfabeto manchu, disceso dall'abjads dell'Asia occidentale, era anche influenzato dal hangul coreano, che era sia indipendente (nel modo tradizionale) o derivato dall'abugidas dell'Asia del sud. Il georgiano apparentemente deriva dalla famiglia dell'aramaico, ma fu fortemente influenzato nella sua creazione dal greco. L'alfabeto greco, esso stesso un derivato finale dei geroglifici attraverso il primo alfabeto semitico, pi\u00f9 tardi adott\u00f2 una mezza dozzina di geroglifici demotici quando fu usato per scrivere l'egiziano copto. Poi c'\u00e8 il Cree Syllabics (un abugida), il quale sembrerebbe essere una fusione del devanagari e del Pitman shorthand. Pi\u00f9 tardi sarebbe potuto essere una invenzione indipendente, ma pi\u00f9 probabilmente ha le sue origini finali nel latino scritto corsivo.\nNomi di lettere e sequenze.\nNon \u00e8 conosciuto quante lettere avesse l'alfabeto proto-sinaitico e nemmeno quale fosse il loro ordine alfabetico. Tra i suoi discendenti, l'alfabeto ugaritico ebbe 27 consonanti, l'alfabeto arabo del sud ne ebbe 29, e l'alfabeto fenicio fu ridotto a 22. Queste scritture furono sequenzializzate in due ordini, un ordine ABGDE fenicio e un ordine HM\u0126LQ nel sud; l'ugaritico preservava entrambi gli ordini. Entrambe le sequenze si dimostrarono molto stabili fra i discendenti delle scritture.\nI nomi delle lettere sono risultati essere stabili tra tutti i molti discendenti del fenicio, includendo samaritano, alfabeto aramaico, sirio, ebraico e l'alfabeto greco. Comunque furono abbandonati per l'arabo e il latino. La sequenza delle lettere continu\u00f2 pi\u00f9 o meno intatta nel latino, armeno, gotico e cirillico, ma fu abbandonata nel brahmi, nel runico e nell'arabo, sebbene un tradizionale ordine abjad rimase o fu reintrodotto come alternativa nelle lettere.\nLa tabella che segue fornisce uno schema dell'alfabeto fenicio e dei suoi discendenti.\nQueste 22 consonanti rispondono alla fonologia del semitico del nord ovest. Delle ricostruite consonanti proto-semitiche, ne mancano sette: le fricative interdentali \u1e0f, \u1e6f, \u1e71, le fricative laterali sorde \u015b, \u1e63\u0301, la fricativa ovolare sonora \u0121, e la distinzione tra fricative uvulari e faringali sorde \u1e2b, \u1e25, che nel canaaneo di fusero nella \u1e25et. Le sei lettere varianti aggiunte nell'alfabeto arabo rispondono a queste (tranne per la \u015b, la quale sopravvive come fonema separato in Ge'ez ): \n\u1e0f &gt; ;\n\u1e6f &gt; ;\n\u1e71 &gt; ;\n\u0121 &gt; ;\n\u1e63\u0301 &gt; ;\n\u1e2b &gt; (ma va notato che questa ricostruzione di 29 consonanti proto-semitiche \u00e8 fortemente permeata dall'arabo; vedi proto-semitico per ulteriori informazioni).\nMinuscoli e corsivi.\nLa nascita degli alfabeti paralleli dei caratteri minuscoli, la trasformazione del segno maiuscolo (dei suoi archetipi geometrici e addirittura della sua struttura topologica) nel corso della storia della stessa lingua e l'adozione di varianti in altri alfabeti, probabilmente hanno origine comune in larga parte dalle tradizioni di scritture corsive pi\u00f9 frettolose e contratte, per esigenze di fluidit\u00e0 rispetto alle spigolose, solenni, classiche (ma relativamente rare) incisioni su durevoli lapidi. \nProbabilmente l'invenzione di Gutenberg e la conseguente alfabetizzazione di massa, l'evoluzione della scienza dell'ergonomia della lettura, l'inversione dell'antico prevalere del meccanismo e incentivo del potere basato sulla segretezza, rarit\u00e0 (e perci\u00f2 frequente rischio di irreversibile distruzione) della conoscenza (anzich\u00e9 sui moderni valori di primato, di gratuit\u00e0, di arricchimento reciproco, di divulgazione e standardizzazione e di influenza culturale nel mondo), e infine gli strumenti digitali per la creazione e diffusione di nuovi ed originali set di caratteri, hanno influito molto in questi processi, cambiandone anche la direzione.\nAlfabeti indipendenti dalla grafica.\nL'unico alfabeto moderno che non \u00e8 stato fatto risalire graficamente all'alfabeto cananeo \u00e8 la scrittura maldiviana, che \u00e8 unica in quanto, sebbene sia chiaramente modellata sull'arabo e forse su altri alfabeti esistenti, deriva la sua forma delle lettere dai numeri. L'alfabeto Osmanya usato per il somalo negli anni venti era ufficiale in Somalia assieme all'alfabeto latino fino al 1972, e le forme delle consonanti sembrano essere una innovazione completa.\nTra gli alfabeti che non sono usati tra le nazioni tutt'oggi, pochi sono chiaramente indipendenti nella forma delle loro lettere. L'alfabeto fonetico zhuyin deriva dai caratteri cinesi. L'alfabeto santali dell'India orientale sembrerebbe essere basato su simboli tradizionali come \"pericolo\" e \"punto d'incontro\", cos\u00ec come le pittografie inventate dal suo creatore. (Il nome delle lettere Santali \u00e8 in relazione con il suono che rappresentano attraverso il principio acrofonico, come nell'alfabeto originale, ma \u00e8 la consonante \"finale\" o vocale del nome della lettera che rappresenta: \"le\" \"aumento\" rappresenta \"e\", mentre \"en\" \"grano fresco\" rappresenta \"n\".)\nNel mondo antico, l'Ogham consisteva in segni di registro, e le iscrizioni monumentali dell'antico Impero persiano venivano scritte in una scrittura cuneiforme essenzialmente alfabetica la cui forma delle lettere sembrava essere stata creata per l'occasione.\nAlfabeti in altri media.\nIl cambio in un nuovo sistema di scrittura a volte causa un'interruzione nelle forme grafiche, e rende la relazione difficile da rintracciare. Non \u00e8 immediatamente ovvio che il cuneiforme alfabeto ugaritico deriva da un abjad semitico prototipo, per esempio, sebbene questo sembri proprio essere il caso. E mentre gli alfabeti manuali sono una continuazione diretta dell'alfabeto locale scritto (sia l'alfabeto britannico con due mani che quello francese/inglese con una mano mantengono la forma delle lettere dell'alfabeto latino, come l'alfabeto manuale indiano fa per il devanagari e il coreano per l'hang\u016dl), il braille, il semaforico, le bandiere di segnalazione marittima e il codice Morse sono essenzialmente forme geometriche arbitrarie. Le forme del braille inglese, delle note musicali anglosassoni, dei codici di scrittura computerizzata (ASCII, Unicode, ecc.), dei segni del sistema di numerazione esadecimale (a base 16) e delle lettere semaforiche, per esempio, sono derivate dall'ordine alfabetico dell'alfabeto latino, ma non dalla forma grafica delle stesse lettere. La moderna stenografia appare anch'essa essere non correlata graficamente. Se deriva dall'alfabeto latino, la connessione \u00e8 andata persa nel tempo."}
{"id": "488013", "revid": "1522738", "url": "https://it.wikipedia.org/wiki?curid=488013", "title": "Chiesa greco-ortodossa", "text": "Il termine chiesa greco-ortodossa pu\u00f2 riferirsi a una delle molte comunit\u00e0 cristiane all'interno del gruppo delle chiese ortodosse d'oriente. Qualsiasi chiesa ortodossa orientale che sia di espressione greca o utilizzi una liturgia greca pu\u00f2 essere considerata \"greco-ortodossa\".\nTra queste ci sono:\nAnche le chiese greco-ortodosse nelle Americhe e in Australia sono soggette alla gerarchia costantinopolitana, ma non vanno confuse con la chiesa ortodossa americana di rito slavo, che \u00e8 una delle 15 chiese ortodosse orientali autocefale, status ottenuto dal patriarca di Mosca nel 1970. Tale condizione non \u00e8 per\u00f2 riconosciuta dal patriarca ecumenico e neppure da alcune delle altre chiese autocefale."}
{"id": "488014", "revid": "78273", "url": "https://it.wikipedia.org/wiki?curid=488014", "title": "Battaglione santa barbara", "text": ""}
{"id": "488016", "revid": "123933592", "url": "https://it.wikipedia.org/wiki?curid=488016", "title": "Giulio De Vita", "text": "Agli inizi degli anni Novanta esordisce come disegnatore nella la serie fumettistica \"Lazarus Ledd\". Con \"Il Potere e la Gloria\" (1995) ottiene il premio per il miglior giovane disegnatore a Falconara Marittima. Dopo aver disegnato varie copertine per i supereroi Marvel Comics, crea il personaggio \"Peltron\" apparso su \"Il Gazzettino\".\nRealizza la copertina per il disco e il video degli 883 \"La donna il sogno &amp; il grande incubo\", e story-board per videoclip dei cantanti Vasco Rossi, Zucchero Fornaciari, Sting. Cura la regia di videoclip per la casa di produzione Diamante Films di Bologna.\nNel 1999 collabora alla realizzazione del film di animazione \"Aida degli alberi\" di Guido Manuli, che esce nelle sale cinematografiche italiane nel 2001.\nNel 2000 esordisce nel mercato fumettistico francese e viene tradotto in diverse lingue (spagnolo, portoghese, italiano, fiammingo, tedesco, olandese, inglese, polacco, svedese).\nNel 2013 ha presentato al Festival international de la bande dessin\u00e9e d'Angoul\u00eame, lo spettacolo musicale \"Lemuri, Le Visionnaire\" che integra musica e fumetto in collaborazione con il musicista V. Centrone ed \u00e8 stato celebrato con una mostra antologica personale a Lucca Comics &amp; Games.\nSvolge anche la professione di pubblicitario. \nDal 2018 \u00e8 ideatore e direttore artistico del PAFF! Palazzo Arti Fumetti Friuli di Pordenone, un innovativo progetto che usa il fumetto come strumento di avvicinamento culturale. "}
{"id": "488017", "revid": "697352", "url": "https://it.wikipedia.org/wiki?curid=488017", "title": "Vector", "text": ""}
{"id": "488018", "revid": "124401407", "url": "https://it.wikipedia.org/wiki?curid=488018", "title": "Unione nazionale protezione antiaerea", "text": "L'Unione nazionale protezione antiaerea, in acronimo UNPA, era una organizzazione di protezione civile istituita il 31 agosto 1934. Successivamente fu riorganizzata con il regio decreto n.1062 del 14 maggio 1936, che ne stabiliva il funzionamento in tempo di pace e prevedeva l'eventuale controllo del Ministero della guerra in caso di conflitto. La partecipazione alle attivit\u00e0 di prevenzione e salvataggio fu basata sul volontariato fino al 18 giugno 1940, quando l'istituzione venne militarizzata, dopo l'entrata in guerra dell'Italia.\n L'UNPA era costituita da personale appositamente addestrato, la cui efficienza era garantita dalle esercitazioni periodiche di protezione antiaerea, spesso documentate nei filmati dell'Istituto LUCE. Verso la fine del conflitto, lo stato di grave emergenza costringeva al reclutamento di persone con et\u00e0 avanzata o con stato fisico non perfetto, limitando in parte la funzionalit\u00e0 del servizio. Il personale comprendeva anche gli ex esuli che avevano abbandonato il paese durante il periodo iniziale del regime fascista, per poi tornare in Italia, questi non potevano partecipare all'esercito e \"non aspiravano particolarmente a partecipare alle attivit\u00e0 della Milizia\". I capi squadra erano preferibilmente persone abili nell'edilizia, essendo ci\u00f2 utile nel tipo di attivit\u00e0 da svolgere.\nL'UNPA collaborava attivamente con il Corpo nazionale dei vigili del fuoco e in genere con tutte le forze dell'ordine che si attivavano dopo un bombardamento, e dunque con altri organismi ausiliari come le SPAA (Squadre di protezione antiaerea, organizzate dai comuni), i volontari ausiliari della GIL, le Squadre comunali di autoprotezione (operai specializzati delle amministrazioni comunali: addetti agli acquedotti, elettricisti ecc.), Squadre di Stabilimento (operai addestrati presso i VVF) ed altre. Il personale dell'UNPA era autorizzato a potersi muovere fuori dai rifugi antiaerei anche durante i bombardamenti, comportamento vietato alla cittadinanza e sanzionato se non rispettato.\nLe squadre dell'UNPA erano dotate delle tipiche motocarrozzette adibite al trasporto di persone ed attrezzature. Il materiale di caricamento comprendeva attrezzi da scavo e da sfondamento (pale, picconi, asce ecc), scale all'italiana, funi ed altro materiale di salvataggio, oltre agli estintori portatili e di tipo spallabile per l'estinzione dei principi d'incendio.\nIn seguito ai bombardamenti alleati che colpirono duramente l'Italia durante la seconda guerra mondiale, soprattutto nelle fasi finali, l'UNPA esercit\u00f2 un ruolo rilevante nel soccorso dei civili sepolti dalle macerie. Numerosissimi sono i racconti degli scampati ad un bombardamento nei quali vengono ricordati i volontari dell'organizzazione mentre prestavano soccorso.\nL'UNPA fu sciolta dopo la fine della seconda guerra mondiale, con il Decreto Luogotenenziale 6 marzo 1946, n.175, con decorrenza 28 febbraio 1946.\nFunzioni dell'UNPA.\nL'UNPA assolveva varie funzioni. Tra queste vi erano: occuparsi dell'informazione preventiva sul comportamento in caso di bombardamento, gestire i rifugi antiaerei nonch\u00e9 di cisterne d'acqua interrate per uso antincendio, mantenere i contatti tra le varie squadre al lavoro (il pi\u00f9 delle volte utilizzando messaggeri appiedati, con ordini dati direttamente a voce) negli interventi dopo i bombardamenti per le rimozioni delle macerie ed il soccorso dei feriti, coadiuvare nell'identificazione dei morti estratti dalle macerie.\nInoltre informava sulla necessit\u00e0 di abbandono di zone in presunto imminente attacco da parte delle forze nemiche.\nNelle citt\u00e0 l'organizzazione della protezione dei civili era basata su rifugi ricavati nelle cantine delle abitazioni. Allo scopo di facilitare l'uso degli stessi e l'eventuale soccorso di quelli che vi erano dentro, furono dipinte delle indicazioni sui muri indicanti la posizione di idranti, pozzi, ingressi e uscite di sicurezza dei rifugi. In ogni palazzo un inquilino venne nominato \"capo fabbricato\" con l'incarico di far rispettare l'ordine di ricovero di tutti i presenti nell'edificio, al suono della sirena d'allarme, nel rifugio, e la permanenza degli stessi nel rifugio fino alla sirena con segnale del cessato allarme. Ciascun edificio doveva rispettare le direttive emanate dall'UNPA, comprendenti particolari disposizioni per ridurre il rischio d'incendio in caso di bombardamenti. In particolare, era disposto lo sgombero dei materiali combustibili depositati nei sottotetti, ed il posizionamento di materiali ed attrezzature per l'estinzione dei principi d'incendio (estintori, secchi d'acqua, sabbia e terra per il soffocamento degli ordigni incendiari, attrezzi come pale e picconi). La maggior parte delle abitazioni era dotata di tetto con struttura in legno, particolarmente vulnerabile all'azione dei temibili spezzoni incendiari, detti ordigni contenevano metalli combustibili non estinguibili con acqua o schiuma.\nAltre persone svolgevano servizi simili nei rifugi pubblici, o anche presso i rifugi creati presso i luoghi di lavoro.\nDisposizioni dell'UNPA.\n Qui sotto sono riportate le otto disposizioni, emanate dall'UNPA, che regolavano la vita delle citt\u00e0 nel caso di bombardamento aereo.\nLa divisa.\n A parte gli alti comandi (organizzati a livello provinciale, che sovente portavano la divisa della Milizia ed erano armati dunque di pistola portata al fianco), era una organizzazione totalmente disarmata, se non di attrezzi per la rimozione delle macerie, come la piccozza (o piccozzina) portata attaccata ad un alto cinturone (la stessa attrezzatura in uso anche ai VVF), la maschera antigas di modello in uso al regio esercito, una tuta da lavoro grigia, o blu, con la scritta sulla schiena UNPA o, pi\u00f9 diffusa, sul petto a sinistra, oppure in mancanza di questa anche solo un bracciale al braccio sinistro; un elmetto dismesso dall'esercito (vecchi modelli\u00a0m.16 della prima guerra mondiale, o modelli\u00a0m.33 radiati o non accettati per difetti di produzione, in alcuni casi erano di colore tendente al nero oppure grigioverde; questi ultimi spesso recavano un foro anteriormente per indicarli come elmetti non militari) o di recupero dal corpo dei VVF.\nDisponevano di un tesserino personale di riconoscimento con foto.\nLe targhe.\nDalla documentazione fotografica pare che l'organizzazione avesse in dotazione esclusivamente motocarri Moto Guzzi 500U (adattati con ulteriori posti a sedere sulla parte anteriore del cassone a lato del sellino del guidatore) la cui targa apposita venne istituita il 1\u00ba aprile 1940.\nSicuramente, costante italiana durante tutto il secondo conflitto mondiale, questi erano in numero insufficiente e, verso la fine del conflitto stesso, per mancanza di ricambi e carburante, pressoch\u00e9 inutilizzabili.\nNella letteratura.\nDa segnalare il racconto breve di Calvino citato in bibliografia: \"Le notti dell'UNPA\".\nAnche lo scrittore Beppe Fenoglio lo cita nel suo romanzo breve \"Una questione privata\"; il protagonista Milton vi \u00e8 stato arruolato a forza.\nAncora oggi, in Sicilia, soprattutto nel dialetto messinese, \u00e8 presente la seguente espressione: \"babbu ill'unpa\" \"scemo dell'unpa\" in riferimento all'organizzazione UNPA, a cui aderivano persone esentate, per vari motivi, dal servizio militare.\nA Firenze esiste il detto \"Icch\u00e9 son dell'UNPA?\" Che viene usato dalla persona che si sente considerata per ultima e servita malamente. Per esempio quando si serve una pietanza a tavola.\nSempre in riferimento al fatto che gli arruolati all'UNPA fossero perlopi\u00f9 persone anziane o comunque inidonee ad andare al fronte, si ricorda una celebre battuta dei fratelli De Filippo nel corso di una rappresentazione della commedia \"La fortuna con la effe maiuscola\" di Armando Curcio. Si era nel pieno del conflitto bellico e i De Filippo, accaniti antifascisti, non perdevano occasione per prendere in giro il regime.\nDurante una replica serale della commedia al Teatro Quirino di Roma, Peppino, che interpretava la parte di un ragazzo sempliciotto e lievemente ritardato, cambi\u00f2 il copione: \"Finalmente ho trovato un lavoro. Mi sono iscritto all'Unpa\", profer\u00ec, rivolto a Eduardo, con lui in scena. Eduardo cap\u00ec al volo la battuta improvvisata e rilanci\u00f2: \"Ma come? Tu sei cretino\". \"Appunto mi hanno preso all'Unpa\". La cosa venne riferita al federale di Roma, che decise di mandare una squadraccia per dargli una lezione. Fu lo stesso Mussolini a salvarli decretando: \"Lasciateli perdere, sono la mia valvola di sicurezza\".\nNel film: \"Letto a tre piazze\", Peppino de Filippo,nel ruolo del professor Castagnano, dichiara di aver fatto il volontario nell'UNPA."}
{"id": "488020", "revid": "123034593", "url": "https://it.wikipedia.org/wiki?curid=488020", "title": "Dieric Bouts", "text": "Insieme a Hans Memling, \u00e8 considerato il pi\u00f9 importante seguace di Rogier van der Weyden; il luogo di origine, come pure la data di nascita, non sono certi.\nBiografia.\nPur essendo probabilmente nato ad Haarlem (Paesi Bassi) e avendo fatto il proprio tirocinio nella stessa citt\u00e0, Bouts \u00e8 sempre associato a Lovanio, sede della prestigiosa Universit\u00e0, citt\u00e0 nella quale visse e per la quale lavor\u00f2 per quasi tutta la vita. Al pi\u00f9 tardi nel 1448 vi sposa Katharina van der Brugghen (soprannominata \"Metten Ghelde\" approssimativamente traducibile come \"Coi Quattrini\"), ereditiera proveniente da una rispettabile famiglia della citt\u00e0, il che dimostra il prestigio acquisito e, probabilmente, una certa agiatezza. La prima menzione ufficiale di Bouts nei documenti di Lovanio \u00e8 del 1457: \"Dieric Bouts schildere\" (Dieric Bouts, pittore).\nIn quel periodo Bouts \u00e8 agli inizi della fase centrale della sua attivit\u00e0, poich\u00e9 tra 1464 e 1467 lavorer\u00e0 al suo capolavoro, l\"'Ultima Cena\", conservata nella Collegiata di San Pietro, per la quale il contratto specificava che il pittore avrebbe eseguito l'opera di persona (il che sembra indicare che disponeva di una fiorente bottega) e che due professori di teologia dell'Universit\u00e0 avrebbero collaborato all'impianto iconografico. La moglie, prima di morire nel 1472, gli dar\u00e0 quattro figli, di cui Dieric II e Albrecht diverranno a loro volta pittori. Mortagli la prima moglie, si risposa nel 1473 con Elisabeth Van Voshem, da cui non avr\u00e0 figli.\nNel 1468 la citt\u00e0 di Lovanio lo nomina pittore ufficiale della citt\u00e0; circa nello stesso periodo gli commissiona quattro grandi dipinti da esporre nel Tribunale; due soli vennero completati ed esposti; come spesso avveniva nelle Fiandre, costituiscono un ammonimento ai giudici, che potevano vederli appesi di fronte ai loro seggi; la scelta dell'episodio da raffigurare, anche stavolta fatta da un esperto prescelto dal committente, raffigura \"Il giudizio dell'imperatore Ottone\": la moglie dell'imperatore, respinta da un conte, lo calunnia e ne ottiene la decapitazione; la moglie del conte giura al marito che ne sosterr\u00e0 l'innocenza di fronte a Dio e si fa consegnare la testa mozzata (pannello di sinistra). L'imperatore riceve la contessa che, con la testa del marito in una mano, tiene in mano senza danno una sbarra di metallo incandescente; l'imperatrice verr\u00e0 condannata (nello sfondo) a morire sul rogo (pannello destro). I ricchi pannelli sono conservati al Museo Reale di Belle Arti di Bruxelles. Il pannello di destra \u00e8 talvolta attribuito a suo figlio Dieric II.\nL'atmosfera internazionale delle Fiandre nel XV secolo contribuisce alla diffusione gi\u00e0 durante la sua vita di opere di Bouts e della sua bottega in gran parte d'Europa; nonostante la sua vita sia trascorsa quasi tutta a Lovanio Bouts gode ben presto di una certa notoriet\u00e0: sue opere sono al centro dell'interesse anche molto dopo la sua morte; un esempio ne \u00e8 Il \"Trittico della Vergine\" del Prado, donato da Filippo II nel 1548 al monastero dell'Escorial il che d\u00e0 la misura dell'apprezzamento tributato al pittore fiammingo, giudicato degno di adornare le tombe reali spagnole, il polittico (nonostante sia noto come \"trittico\" \u00e8 composto di quattro scene) comprende \"Annunciazione\", \"Visitazione\", \"Nativit\u00e0\" ed \"Epifania\".\nL'influenza di Rogier traspare nella costruzione pittorica delle scene bibliche inserite nella incassatura dell'arcone, dalla creazione di Eva al peccato originale, nella messa in scena della visitazione; di derivazione eyckiana invece l'attenzione alla luce (i riflessi del lampadario nell\"'Annunciazione\", le masse d'aria nelle scene di esterni) e la vivace policromia. Bouts \u00e8 invece profondamente originale nel suo gusto plastico, quasi cubizzante, delle figure, dei visi dell'Angelo e di Maria. Il quadro, nella sua completezza, offre una sensazione di pace, di velata spiritualit\u00e0 impreziosite dalle scultoree enormi ali dell'Angelo e dalla profonda umanit\u00e0 dei due personaggi.\nLa pittura di Bouts \u00e8 molto influenzata da Van der Weyden; non \u00e8 certo che Bouts fu materialmente suo allievo, ma le opere del Maestro di Tournai sono sempre presenti nel suo immaginario artistico; Bouts porter\u00e0 avanti alcuni tratti caratteristici di Rogier, come la tipizzazione dei volti (in contrasto con l'individualizzazione perseguita da Jan Van Eyck), l'isolamento delle figure chiave, le espressioni quiete e riflessive dei personaggi. La cura tutta fiamminga che egli dedica ai sontuosi abiti, e l'occultamento delle forme del corpo, hanno fatto talvolta parlare di \"Revival Gotico\", un ritorno alle caratteristiche del Gotico internazionale.\nTipiche di Bouts sono anche la preferenza per le inquadrature e composizioni verticali. Celebri sono anche i suoi ritratti.\nLa morte avvenne il 6 maggio 1475; Bouts fu sepolto nella Minderbroerderskerk, chiesa dei Francescani che sorgeva vicino alla sua abitazione. La sua bottega fu ereditata dal primogenito Dieric il giovane, mentre Albrecht conduceva una bottega indipendente."}
{"id": "488022", "revid": "1543377", "url": "https://it.wikipedia.org/wiki?curid=488022", "title": "Annabella (attrice)", "text": "Biografia.\nNata a Parigi, si trasfer\u00ec con la famiglia nella localit\u00e0 di La Varenne-Saint-Hilaire, dove trascorse infanzia e giovinezza. Fu suo padre, appassionato di fotografia, ad inviare alcune fotografie della figlia al regista Abel Gance, il quale scrittur\u00f2 la ventenne Annabella per un ruolo secondario nel film \"Napoleone\" (1927).\nQuattro anni pi\u00f9 tardi venne scritturata dal regista Ren\u00e9 Clair per la commedia \"Il milione\" (1931), il primo di una serie di film che l'attrice e il regista avrebbero girato insieme e che contribuirono a fare di Annabella una star dalla notoriet\u00e0 a livello europeo, specializzata in intense interpretazioni di eroine patetiche e sfortunate in film quali \"Maria, leggenda ungherese\" (1932), \"Per le vie di Parigi\" (1933), \"Vigilia d'armi\" (1935), che le valse la Coppa Volpi quale migliore attrice al Festival di Venezia nel 1936.\nDopo aver girato alcuni film in Inghilterra, tra cui \"Sangue gitano\" (1937), fu consacrata tra le migliori attrici del cinema francese degli anni trenta grazie alla sua interpretazione nel drammatico \"Albergo Nord\" (1938) di Marcel Carn\u00e9. L'anno successivo si trasfer\u00ec negli Stati Uniti, dove partecip\u00f2 a una serie di film di forte richiamo commerciale, senza per\u00f2 riuscire ad affermarsi. \nIn questo periodo l'attrice visse una storia d'amore con Tyrone Power, il quale la accompagn\u00f2 in Francia per ottenere il divorzio dal primo marito Jean Murat. La coppia si spos\u00f2 nel 1939 e, allo scoppio della seconda guerra mondiale, Power convinse la madre di lei a raggiungerli negli Stati Uniti, mentre il padre e il fratello (che verr\u00e0 poi ucciso da nazisti) restarono in Francia. Anche Anne, la prima figlia di Annabella, attravers\u00f2 l'Atlantico e venne poi adottata da Tyrone Power.\nDarryl F. Zanuck, il patron della 20th Century Fox, era fortemente contrario al matrimonio, pensando che il pubblico femminile non sarebbe pi\u00f9 andato a vedere i film di Tyrone Power sapendolo sposato, e fece in modo che lei non venisse pi\u00f9 scritturata e nemmeno prestata ad altri studios. Il matrimonio entr\u00f2 quasi subito in crisi, mentre l'attore inizi\u00f2 una relazione con Judy Garland e lei si leg\u00f2 allo scrittore Roald Dahl, ma divorziarono solo nel 1948.\nAl termine del secondo conflitto mondiale, dopo aver partecipato al dramma \"Il 13 non risponde\" (1947), accanto a James Cagney, Annabella rientr\u00f2 definitivamente in Francia, ma non riusc\u00ec a ritrovare il successo. Da allora le sue apparizioni sullo schermo furono sporadiche, tranne eccezioni come \"Bonaparte e la rivoluzione\" (1972), una rielaborazione di Abel Gance della versione muta di \"Napoleone\" e di quella sonora del 1935, con l'aggiunta di nuove riprese.\nNella seconda met\u00e0 degli anni cinquanta riprese i contatti con il secondo marito, che aveva appena divorziato da Linda Christian, ma i tentativi di riconciliazione e le promesse di lui non la convinsero mai del tutto. L'attrice pass\u00f2 gli ultimi anni nella sua propriet\u00e0 a Saint-P\u00e9e-sur-Nivelle, nei Paesi Baschi francesi, in compagnia dello scrittore Jules Roy, il cui nipote si occuper\u00e0 della sua biografia. Annabella mor\u00ec a causa di un attacco di cuore, all'et\u00e0 di 89 anni, e fu sepolta nel cimitero di Passy (Alta Savoia)."}
{"id": "488023", "revid": "120244361", "url": "https://it.wikipedia.org/wiki?curid=488023", "title": "Mercuzio", "text": "Mercuzio \u00e8 un personaggio immaginario del famoso dramma di William Shakespeare \"Romeo e Giulietta\". Figlio del Principe, il signore della citt\u00e0-stato di Verona, \u00e8 buon amico dei Montecchi, in particolar modo del giovane Romeo. Mercuzio ha la caratteristica di esibirsi in lunghi discorsi suggestivi, ed \u00e8 ritenuto essere uno \"spirito libero\".\nRuolo.\nDopo che Romeo viene sfidato da Tebaldo, Mercuzio si aspetta che l'amico ingaggi il duello. Tuttavia, Romeo rifiuta di combattere, considerando Tebaldo un parente per via del matrimonio segreto con Giulietta. Mercuzio, indignato dalla sua \u201ccalma, vile, disonorevole sottomissione\u201d, decide di combattere lui stesso. Romeo, non volendo che nessuno dei due venga ferito, interviene, permettendo involontariamente a Tebaldo di colpire mortalmente Mercuzio, che muore pronunciando la celebre maledizione \"una pestilenza su entrambe le vostre famiglie\". Per vendetta, Romeo uccide Tebaldo e viene esiliato da Verona.\nOrigine del nome.\nL'origine del nome potrebbe provenire da \"mercuriale\", per sottolineare un carattere mutevole e imprevedibile. Mercurio, nella mitologia romana, era il messaggero degli dei, dalle caviglie alate."}
{"id": "488030", "revid": "22828", "url": "https://it.wikipedia.org/wiki?curid=488030", "title": "Pechblenda", "text": ""}
{"id": "488033", "revid": "33689", "url": "https://it.wikipedia.org/wiki?curid=488033", "title": "Operazioni di proiezione e sezione", "text": ""}
{"id": "488036", "revid": "799790", "url": "https://it.wikipedia.org/wiki?curid=488036", "title": "The Stooges (album)", "text": "The Stooges \u00e8 l'album d'esordio dell'omonimo gruppo. Il disco mischia le sonorit\u00e0 di Chuck Berry con la psichedelia dei The Doors e MC5 unendo agli strumenti le distorsioni dei Velvet Underground ed alle parole il timbro alla Mick Jagger.\nLa rivista Rolling Stone l'ha inserito al 185\u00ba posto della sua lista dei 500 migliori album.\nIl disco.\nIl disco si apre col pezzo \"1969\", dove \u00e8 esposta tutta la tendenza Rock &amp; roll e Punk rock del gruppo. Si passa a \"I Wanna be Your Dog\", uno dei brani pi\u00f9 celebri del gruppo, dove le chitarre distorte accompagnano il timbro punk acido di Iggy Pop (che sar\u00e0 ripreso anni dopo da Johnny Rotten con i suoi Sex Pistols). \"We Will Fall\" \u00e8 una canzone che avrebbero benissimo potuto fare i The Doors (un misto fra \"The End\" di questi ultimi e \"Venus in Furs\" dei Velvet Underground): dieci minuti abbondanti di accompagnamento scarno e frasi da messa nera; non a caso a suonare la viola \u00e8 John Cale, che faceva parte dei Velvet Underground.\nMentre con \"No Fun\" e \"Not Right\" gli Stooges precorrono i tempi facendosi antenati dei primi Ramones (con ritmi per\u00f2 alla \"I'm Waiting for the Man\" dei Velvet Underground). Questo album li catapulta nella scena di Detroit (assieme agli MC5) e di tutti gli Stati Uniti come un fulmine a ciel sereno negli anni del festival di Woodstock e del \"Flower Power\".\nPur essendo diventato negli anni un album di culto per aver preceduto e quasi originato il fenomeno punk (Ramones e Sex Pistols come detto devono molto agli Stooges), all'epoca il disco vendette poco, facendo solo una fugace apparizione alla posizione no. 106 nella \"Billboard\" 200.\nTracce.\nRipubblicazione del 2005.\nIl 16 agosto 2005, l'Elektra e la Rhino Records ripubblicarono il disco come un doppio album a prezzo speciale. Questa versione conteneva nel primo CD la versione rimasterizzata dell'album originale, mentre, sul secondo CD la seguente lista tracce:"}
{"id": "488037", "revid": "1543377", "url": "https://it.wikipedia.org/wiki?curid=488037", "title": "Dipartimento di C\u00f3rdoba", "text": "Il dipartimento di C\u00f3rdoba \u00e8 uno dei 32 dipartimenti della Colombia. Il capoluogo del dipartimento \u00e8 Monter\u00eda.\nGeografia fisica.\nIl dipartimento di C\u00f3rdoba \u00e8 bagnato a nord-ovest dal Mar dei Caraibi, confina ad est con i dipartimenti di Sucre e Bol\u00edvar, a sud e ad ovest con il dipartimento di Antioquia.\nIl territorio di C\u00f3rdoba \u00e8 prevalentemente pianeggiante ed \u00e8 attraversato da numerosi fiumi. In particolare dal fiume Sin\u00fa e dai suoi affluenti che sfocia a nord nel Mar dei Caraibi e da fiumi che drenano ad est nel bacino del fiume Magdalena.\nNell'estremo sud del dipartimento incontriamo i rilievi montuosi della \"Serran\u00eda de San Jer\u00f3nimo\".\nLa capitale Monter\u00eda \u00e8 posta sul fiume Sin\u00fa nella zona centrale del dipartimento.\nSuddivisione amministrativa.\nIl dipartimento di C\u00f3rdoba si compone di 30 comuni:"}
{"id": "488040", "revid": "62004", "url": "https://it.wikipedia.org/wiki?curid=488040", "title": "H\u00e9ctor Raul C\u00faper", "text": ""}
{"id": "488043", "revid": "56588", "url": "https://it.wikipedia.org/wiki?curid=488043", "title": "Frank Caggiano", "text": ""}
{"id": "488054", "revid": "1342115", "url": "https://it.wikipedia.org/wiki?curid=488054", "title": "Enrico Russo", "text": "Tra 1943 e il 1944 fu segretario della Confederazione Generale del Lavoro (la \"CGL rossa\").\nBiografia.\nNato nel 1895 a Napoli, lavor\u00f2 come operaio metallurgico, impegnandosi presto nell'attivit\u00e0 sindacale. Divenuto segretario della Federazione Italiana Operai Metallurgici(FIOM) di Napoli, si distinse durante il Biennio rosso. Iscritto al Partito Socialista Italiano (PSI), nel 1924 si separ\u00f2 con i cosiddetti \"terzini\" per aderire al Partito Comunista d'Italia. Fu l'ultimo segretario della Camera del Lavoro di Napoli, nonch\u00e9 della Federazione provinciale del PCd'I.\nNel dicembre 1926, in seguito alla condanna a tre anni e mezzo di confino, emigr\u00f2 clandestinamente a Marsiglia dove, passato al Partito Comunista Francese, con Nicola Di Bartolomeo e Mario La Rocca fu membro del comitato regionale dei gruppi comunisti di lingua italiana. Espulso dalla Francia, trov\u00f2 rifugio in Belgio dove, escluso dal PCd'I, ader\u00ec alla Frazione di sinistra del PCd'I, raggruppamento che si richiamava alle posizioni di Amadeo Bordiga, primo segretario del PCd'I. A nome della Frazione, firm\u00f2 il 15 settembre 1930 il documento del Segretariato internazionale provvisorio dell'opposizione comunista \u201cSulle prospettive e sui compiti della rivoluzione cinese\u201d. Nel 1931, pubblic\u00f2 l'articolo \"La questione sindacale e la mano d'opera straniera\" (\u201cBollettino interno della Frazione di sinistra\u201d, n. 2, aprile 1931) e, nel 1935, al Congresso della Frazione, present\u00f2 con Virgilio Verdaro e Piero Corradi la risoluzione, sostanzialmente approvata, con la quale il gruppo cessava di essere la \u201cfrazione di un partito passato definitivamente nei ranghi del nemico\u201d.\nL'anno dopo, con Mario De Leone, anim\u00f2 la tendenza favorevole all'intervento nella guerra di Spagna. Sul fronte di Aragona, assunse il comando della \"Columna Internacional Lenin\" del Partido Obrero de Unificaci\u00f3n Marxista (POUM) e partecip\u00f2 a significativi episodi bellici, assieme a Emilio Lionello, Giuseppe Morini e Gildo Belfiore. Contrario alla militarizzazione delle milizie volontarie (ossia alla loro subordinazione alle autorit\u00e0 governative), ritorn\u00f2 in Francia nel 1937 e ader\u00ec all'Union Communiste.\nAllo scoppio della guerra (settembre 1939), fu arrestato a Bruxelles, dove viveva in grande miseria e internato nel campo francese di Saint-Cyprien, sulla costa mediterranea, vicino al confine spagnolo. Il 14 luglio 1940, fu consegnato ai fascisti italiani. Confinato alle Isole Tremiti, riebbe la libert\u00e0 nel settembre 1943 e, recatosi a Napoli, in ottobre fu uno dei protagonisti della cosiddetta scissione di Montesanto, che per alcuni mesi divise il PCI. Svolse un importante ruolo nella rifondazione della Confederazione Generale del Lavoro (\"CGL rossa\"), di cui fu segretario e direttore del giornale \u201cBattaglie Sindacali\u201d, fino a quando, nel settembre 1944, il Partito Comunista Italiano (PCI), il Partito Socialista Italiano di Unit\u00e0 Proletaria (PSIUP) e la Democrazia Cristiana (DC) imposero il nuovo sindacato, la Confederazione generale italiana del lavoro (CGIL), in nome del Patto di Roma, che essi avevano siglato il 3 giugno 1944, costringendo la \"CGL rossa\" all'auto-scioglimento.\nIn seguito a questi avvenimenti, Enrico Russo rifiut\u00f2 le cariche pubbliche che gli venivano proposte (tra cui il Ministero del Lavoro) e ruppe i rapporti con il PCI, accentuando i propri sentimenti anti-stalinisti. Passato allo PSIUP (nome che all'epoca aveva il PSI), poi con la scissione di palazzo Barberini (XXV Congresso dello PSIUP, 5-15 gennaio 1947), entr\u00f2 nel Partito Socialista dei Lavoratori Italiani di Giuseppe Saragat e fece parte della sua direzione nazionale; dal 1952 il partito si trasforma in PSDI. Dal 1953 al 1955 diresse la rivista \u201cBattaglia Socialista\u201d. Mor\u00ec a Napoli nel 1973."}
{"id": "488056", "revid": "1543377", "url": "https://it.wikipedia.org/wiki?curid=488056", "title": "Amaca", "text": "L'amaca (IPA: ) \u00e8 una forma primordiale di giaciglio utilizzata per dormire o riposarsi.\nFunzionamento e tipologie.\n\u00c8 solitamente costituita di un panno o di una rete di corda o cordicella tenuta sospesa fra due ancoraggi. Ne esistono di diversi tipi e dimensioni, costruiti con diversi materiali. Alcuni tipi prevedono dei supporti di legno come distanziatori.\nStoria.\nLe origini dell'amaca non sono note. Un'amaca \u00e8 illustrata nel Salterio di Luttrell (1320/1340). "}
{"id": "488057", "revid": "124596948", "url": "https://it.wikipedia.org/wiki?curid=488057", "title": "Myriapoda", "text": "I miriapodi (Myriapoda ) sono una superclasse di artropodi dall'elevato numero di zampe, comprendente i comuni millepiedi e centopiedi.\nDescrizione.\nI Miriapodi sono accomunati da una struttura del corpo caratterizzata dalla presenza di una capsula cefalica (del tutto simile a quella degli esapodi quanto a numero e disposizione dei segmenti, e quanto a tipo di appendici) e di un tronco allungato con numerosi segmenti ciascuno recante un paio di zampe (nel caso dei centopiedi e due paia per quanto riguarda i millepiedi). Le diverse classi che compongono questo subphylum presentano notevoli differenze, difatti alcuni autori non lo considerano un raggruppamento sistematico valido.\nTassonomia.\nIn passato i Myriapoda erano considerati parte, assieme agli Hexapoda, del subphylum Uniramia, adesso non pi\u00f9 riconosciuto. Studi genetici recenti suggeriscono in realt\u00e0 una maggiore vicinanza al subphylum Chelicerata. La tendenza prevalente oggi \u00e8 comunque di considerarli un subphylum monofiletico a s\u00e9 stante.\nComprende quattro classi:\nEvoluzione.\nI resti fossili di miriapodi risalgono al Siluriano (circa 400 milioni di anni fa), ma alcune analisi molecolari suggeriscono che questo gruppo di artropodi possa essersi differenziato gi\u00e0 nel Cambriano (circa 500 milioni di anni fa). \u00c8 di questo periodo, inoltre, un animale multisegmentato simile a un millepiedi, denominato \"Xanthomyria spinosa\", che potrebbe rappresentare il pi\u00f9 antico resto fossile di miriapode. Altri organismi simili a miriapodi (\"Pseudoiulia cambriensis\") sono stati ritrovati in strati ancora pi\u00f9 antichi (Cambriano inferiore, 520 milioni di anni fa). Nel corso del Carbonifero (circa 300 milioni di anni fa) i miriapodi si svilupparono enormemente (\"Acantherpestes\", \"Euphoberia\") e diedero origine anche a forme gigantesche lunghe oltre due metri (\"Arthropleura\"), a causa della notevole densit\u00e0 di ossigeno nell'atmosfera.\nIl millepiedi Illacme plenipes \u00e8 considerato il miriapode con pi\u00f9 paia di zampe, infatti ne possiede 750, le femmine pi\u00f9 lunghe dei maschi raggiungono i di lunghezza. Questi esemplari vivono in California e furono trovati per la prima volta nel 1926.\nNell\u2019agosto 2020 fu scoperto in Australia a sessanta metri di profondit\u00e0, il primo millepiedi ad avere 1306 zampe cio\u00e8 653 coppie di arti, 330 segmenti, un diametro di 0,95 millimetri e una lunghezza di 95,7 millimetri, questo miriapode \u00e8 stato nominato Eumillipes Persephone.\nEtimologia.\nIl nome Myriapoda appare sul \"Histoire naturelle g\u00e9n\u00e9rale et particuli\u00e8re des crustac\u00e9s et insectes\" di Latreille nel 1802; il termine \u00e8 un neologismo \"colto\", tratto dalle parole greche \"myrias, myriada\" (\"diecimila\") e \"pus, podos\" (\"piede\")."}
{"id": "488058", "revid": "2076859", "url": "https://it.wikipedia.org/wiki?curid=488058", "title": "Johan Christian Dahl", "text": "Biografia.\nEsordi.\nFormazione artistica.\nJohan Christian Dahl nacque a Bergen il 24 febbraio 1788 da una famiglia di umili condizioni (suo padre era un pescatore). Fu educato presso la cattedrale di Bergen da un mentore che voleva farne un buon pastore; ci\u00f2 malgrado, riconosciuta la propria vocazione artistica, Johan abbandon\u00f2 gli studi teologici e inizi\u00f2 a frequentare la scuola di pittura di Johan Georg M\u00fcller, che allora godeva in citt\u00e0 di una distinta notoriet\u00e0. Dahl pass\u00f2 quindi sotto la guida di Lyder Sagen, che consent\u00ec al giovane di completare gli studi all'accademia di Copenaghen, in Danimarca. \nNella capitale danese Dahl ebbe modo di ampliare i propri orizzonti figurativi, visitando le collezioni d'arte pi\u00f9 disparate, ma soprattutto di maturare un'appassionata devozione nei confronti della natura: nel 1812 scrisse a Sagen che stava studiando \u00abla natura pi\u00f9 di tutto\u00bb cos\u00ec da emulare la maniera dei grandi maestri olandesi del XVIII secolo, primi tra tutti Jacob van Ruisdael e Caesar van Everdingen. Frutto di questi studi fu una serie di dipinti che riscossero il plauso di molti, guadagnandosi anche l'ammirazione del principe Christian Frederik (futuro Cristiano VIII, re di Danimarca), col quale Dahl fu legato per tutta la vita da un saldo vincolo d'amicizia.\nA Dresda.\nNel settembre 1818 Dahl si allontan\u00f2 da Copenaghen per imprimere un pi\u00f9 decisivo impulso alla propria formazione artistica; giunto a Dresda, tuttavia, vi rimase. Qui conobbe il pittore romantico Caspar David Friedrich, del quale divenne un intimo amico; malgrado Friedrich fosse un artista gi\u00e0 molto affermato, e tra l'altro quattordici anni pi\u00f9 grande, egli trov\u00f2 in Dahl il compagno ideale con cui condividere sia uno spiccato gusto paesaggistico che un'intolleranza a ogni convenzionalismo accademico. Stimolato ciascuno dal genio dell'altro, ambedue i pittori raggiunsero rapidamente la pienezza della propria potenza artistica; l'influenza del Friedrich nella produzione di Dahl di questi anni \u00e8 pi\u00f9 che evidente nell'opera \"Due uomini contemplano la Luna\", dove viene utilizzato l'espediente della \"R\u00fcckenfigur\", ovvero una figura vista di spalle persa in un'estatica contemplazione della natura.\nIn Italia da Christian Frederik.\nNel 1820 il principe Christian Frederik invit\u00f2 Dahl a trascorrere un po' di tempo come suo ospite alla reggia di Quisisana, in un appartato e idilliaco angolo del golfo di Napoli, in Italia. Al tempo, Dahl stava corteggiando Emilie von Bloch, una giovane fanciulla della quale si era invaghito. La prospettiva di compiere un viaggio in Italia era tuttavia troppo allettante: per questo motivo, spos\u00f2 Emilie in tempi brevissimi, per poi lasciare la Germania il giorno dopo le nozze. Sebbene avrebbe preferito non lasciare subito la sposa, Dahl comprese che il soggiorno in Italia sarebbe stato determinante per gli sviluppi della propria attivit\u00e0 artistica.\nPrima di arrivare in Campania, Dahl fece tappa a Monaco di Baviera, Firenze e infine Roma, ove giunse nel febbraio 1820. Dahl approd\u00f2 in una metropoli ricca di iniziative e di fermenti; nell'Urbe, infatti, egli pot\u00e9 studiare gli antichi maestri italiani nei musei e incontrare gli altri artisti che ivi risiedevano. Dopo la breve parentesi capitolina l'artista si rec\u00f2 immediatamente al golfo di Napoli, dove arriv\u00f2 l'11 agosto 1820. Il soggiorno partenopeo dovette costituire un'esperienza di grande rilevanza per Dahl, che colse spunti e ispirazione dalla selvaggia bellezza di queste terre: Pozzuoli, il Vesuvio, Castellammare di Stabia, gli scavi archeologici di Pompei, Posillipo e l'isola di Capri furono luoghi che l'artista visit\u00f2 e ritrasse tutti, in \"vedute\" che rendono perfettamente la tensione tra la natura e l'elemento umano.\nDopo un periodo di tempo trascorso a Napoli, nell'elegante quartiere di Pizzofalcone, il desiderio acuto di tornare a vivere con la moglie spinsero Dahl a fare ritorno a Dresda: lasci\u00f2 l'Italia il 27 luglio 1821.\nUltimi anni.\nNel 1824 Dahl fu nominato professore all'Accademia di Dresda; furono suoi allievi, fra gli altri, Knud Baade, Peder Balke, e Thomas Fearnley. Sebbene le campagne tedesche, specie quelle intorno all'Elba, esercitassero un grande fascino su di lui, Dahl ben presto si accorse di come quei paesaggi fossero privi di quell'\u00abautenticit\u00e0\u00bb della quale era invece permeata la sua montuosa madrepatria. Per questo motivo, nel 1826 torn\u00f2 temporaneamente in Norvegia, dove ritorn\u00f2 anche negli anni 1834, 1839, 1844, e 1850; nel paese d'origine l'artista pot\u00e9 finalmente effettuare escursioni sui monti e lungo gli amati fiordi, restituendoci opere come \"Fortundalen\" (1836) e \"Veduta sulla valle di Stalheim\" (1842).\nFurono questi, tuttavia, anni assai turbolenti, allorch\u00e9 la vita privata di Dahl inizi\u00f2 ad esser funestata da gravi lutti familiari. Nel 1827 rimase vedovo, siccome Emilie Dahl mor\u00ec dando alla luce il quartogenito; si spos\u00f2 quindi nel 1830 con Amalie von Bassewitz, ma anche lei mor\u00ec di parto il dicembre dello stesso anno. Il dolore di Dahl fu tale che per molti mesi non riusc\u00ec a dipingere nessun dipinto. \nNel 1842 l'anziano pittore fond\u00f2 la Galleria Nazionale (\"Nasjonalgalleriet\") di Norvegia, e a tale istituzione fece poi omaggio di numerosissimi suoi dipinti. Mor\u00ec infine a Dresda il 17 ottobre 1857; inizialmente sepolto a Dresda, i suoi resti nel 1934 furono trasportati in Norvegia e tumulati nel cimitero della chiesa di Sankt Jakob a Bergen.\nStile.\nJohan Christian Dahl \u00e8 considerato, insieme all'amico Friedrich e agli artisti inglesi Constable e Turner, uno dei maggiori esponenti dell'arte romantica. Il suo stile \u00e8 un \"trait d'union\" tra le visioni mistiche e simboliche di Friedrich ed il romanticismo naturale, contemplativo di Constable, che probabilmente studi\u00f2 negli anni trascorsi all'Accademia di Copenaghen. Cos\u00ec come Constable, Dahl si mostr\u00f2 assai sensibile all'influenza dei grandi maestri del secolo d'oro olandese, quali Jacob van Ruisdael e Caesar van Everdingen, che pur vivendo nel XVIII secolo anticiparono quella concezione della natura che fiorir\u00e0 pienamente solo in et\u00e0 romantica.\nIn effetti, Dahl venne introdotto all'esercizio della pittura soprattutto attraverso la copia delle opere dei maestri olandesi, che tratt\u00f2 con intonazioni gi\u00e0 spiccatamente romantiche: nei suoi primissimi dipinti, infatti, si accost\u00f2 alla natura con animo diverso, \u00abmostra[ndo] caduto quel minimo distacco che manteneva splendidi, luminosi, intoccabili, il cielo, le rocce, le acque e gli alberi; e [dando] un respiro umido, un trascorrere di venti, come un ansimare profondo del paesaggio\u00bb. Fu da Ruisdael e da Everdingen che Dahl apprese a realizzare le pendici montuose fitte di boschi, i cieli densi di nuvole e le cascate burrascose, come quelle che poteva osservare precipitare dai fiordi della sua Norvegia natia. Il suo gusto naturalistico, fuso con le influenze che assorb\u00ec una volta recatosi in Germania, diede come risultato un'intensa forza di stile e una grande profondit\u00e0 naturale; queste opere abitavano in quello smisurato limbo presente tra il tragico senso dell'infinito di Friedrich e il misticismo di Constable, senza per\u00f2 eccedere n\u00e9 nell'uno n\u00e9 nell'altro, e quindi facendo furore.\nSeppur l'Italia lasci\u00f2 un'impronta profonda nella fantasia di Dahl, gli anni che egli trascorse nel Bel Paese non possono essere annoverati tra i pi\u00f9 floridi dal punto di vista artistico, siccome le opere di quel periodo, talvolta troppo impetuose, altre volte eccessivamente misurate, non hanno quella mistura poetica che aveva sancito il suo successo in Germania. Per questo motivo, resosi conto dell'errore, Dahl torn\u00f2 per qualche tempo in Norvegia, dove realizz\u00f2 opere dal carattere spiccatamente romantico: nel raffigurare violente tempeste marine, rocce colonizzate da licheni, valli profonde e cupe e laghetti montani, Dahl amava e perseguiva la particolarit\u00e0 di ogni cosa, realizzando con scrupolosa incisivit\u00e0 e sistematica precisione ogni minimo dettaglio.\nDahl fu animato anche da un vivido interesse per lo studio analitico di uno degli elementi pi\u00f9 determinanti del paesaggio: le nuvole, che approfond\u00ec nei suoi \"Wolkenstudien\" (studi di nuvole). Dahl realizz\u00f2 per tutta la vita banchi di nuvole di ogni profilo, colore e dimensione, indagando non solo le loro mutevoli forme ma anche le qualit\u00e0 luministiche e cromatiche.\nDel Dahl esiste un numero cospicuo di opere, che in gran parte sono propriet\u00e0 di musei norvegesi e danesi: l'artista, infatti, \u00e8 rappresentato con esemplari cospicui nella galleria nazionale di Oslo, nella galleria civica di Bergen e della galleria nazionale di Copenaghen."}
{"id": "488062", "revid": "1543377", "url": "https://it.wikipedia.org/wiki?curid=488062", "title": "Krizia", "text": "Il nome \"Krizia\" riprende il titolo dell'ultimo \"Dialogo\" incompiuto di Platone (\u039a\u03c1\u03b9\u03c4\u03af\u03b1\u03c2, incentrato sulla vanit\u00e0 femminile).\nBiografia.\nNata a Bergamo nel 1925, fin da giovane nutre un'incontenibile passione per la moda, dimostrando precocemente una particolare attitudine per il taglio, il cucito e l'ideazione di capi d'abbigliamento.\nStudia in Svizzera e, spinta da una zia, tenta il concorso per diventare insegnante. Divenuta maestra elementare, lascia la cattedra per aprire un laboratorio a Milano, dove, con l'amica Flora Dolci, inizia a produrre gonne e vestiti semplici, dalla linea essenziale e fresca.\nLa prima volta che Krizia (nome preso in prestito da uno dei dialoghi di Platone sulla vanit\u00e0 femminile) si presenta con i suoi modelli ad una manifestazione pubblica \u00e8 al SAMIA nel 1957, arrivando alla prima sfilata nel 1964 a Palazzo Pitti a Firenze con una collezione di \u201crottura\u201d, tutta in bianco e nero, grazie alla quale vince il premio \"Critica della moda\u201d, in precedenza conferito solamente ad Emilio Pucci. Scrive di lei Elsa Robiola, figura-chiave della storia del giornalismo di moda italiano: la giornalista, in un articolo sulla manifestazione, segnala la nuova casa di moda, che presenta idee giovani.\nNella seconda met\u00e0 degli anni Sessanta, contribuisce a far s\u00ec che le presentazioni delle collezioni si spostino da Firenze a Milano, la quale diventer\u00e0 cos\u00ec la capitale della moda e del pr\u00eat-\u00e0-porter italiano.\nVerso la fine degli anni sessanta sposa Aldo Pinto. Nello stesso periodo d\u00e0 vita sia a Kriziamaglia, per la quale vengono inaugurati nuovi spazi produttivi a Sesto Ulteriano, sia a Kriziababy, con un proprio stabilimento nel bergamasco. Nel 1971, quando la moda prevedeva solo il maxi ed il midi, presenta una collezione di pantaloncini cortissimi (hot pants), con i quali, a Capri, si aggiudica il premio \u201cTiberio d'oro\u201d. Gli accostamenti arditi, l'uso di materiali insoliti come la gomma, il sughero e l'anguilla, e le forme audaci le valgono il soprannome di \"Crazy Krizia\", assegnatole dalla stampa americana. Negli anni settanta viene siglato un accordo con la Italo Cremona per la produzione di occhiali a marchio Krizia.\nAl 1978 risale l'accordo con la Florbath per la produzione di fragranze. Nel 1980 debutta il primo profumo, \"K de Krizia\", con boccetta disegnata da Pierre Dinand e traccia olfattiva firmata da Maurice Roucel. Negli anni seguiranno, fra gli altri, i profumi \"Krizia Uom\"o (1983) e \"Teatro alla Scala by Krizia\" (1986). Nel 1982 fa parte di un gruppo di otto stilisti internazionali inviati dal MIT di Cambridge alla mostra \"\"Intimate architecture: contemporary clothing design\". Nel 1984 acquista dalla Montecatini il Palazzetto Melzi D'Eril, al civico 19 della milanese via Manin e, nel 1985, vi trasferisce la sede dell'azienda, gli atelier e lo showroom. Nelle adiacenze del nuovo headquarter, al civico 21, apre lo \"Spazio Krizia,\" un teatro progettato per ospitare sfilate, presentazioni ed eventi culturali. Nello stesso anno diventa socia della casa editrice \"La Tartaruga\".\nNel 1986, insieme ai colleghi Giorgio Armani, Gianfranco Ferr\u00e9, Gianni Versace e Valentino Garavani, riceve dal Presidente della Repubblica Francesco Cossiga la nomina a commendatore della Repubblica Italiana. Nel 1988 lancia la linea \"Krizia Uomo\". Inaugura il \"K Club\" sull'isola di Barbuda, resort che per diverse stagioni fu scelto come meta delle vacanze dai reali inglesi. Da un accordo con il Gruppo Miroglio di Alba nasce la linea a taglie conformate \"Per te by Krizia\", a cui, negli anni, seguir\u00e0 la linea \"Per te Aktive by Krizia\", destinata ad una clientela pi\u00f9 giovane. Negli anni novanta \u00e8 fra gli indagati di Mani pulite, accusata di aver versato tangenti alla Guardia di finanza. Nel 1998 la Corte d'appello la assolve con formula piena.\nNel 1995, alla Triennale di Milano, viene presentata la retrospettiva \"Krizia. Una storia\"\" per celebrare i quarant'anni di lavoro della stilista. Nel 1999, la New York University le apre, per la prima volta ad un fashion designer, la sua Grey Art Gallery, ospitando l'exhibition \u201c\"Krizia\"\u201d, con le scenografie di Dante Ferretti. Nello stesso anno porta online la sfilata di presentazione della proposte per la primavera-estate 2000. La Morris Profumi di Parma diventa nuova licenziataria per la linea di profumeria: sono introdotte nel mercato nuove fragranze, fra cui \"Eau de Krizia\" e le due versioni, maschile e femminile, di \"Istinto\". Nel 2001 il Museo d'Arte Contemporanea di Tokyo ospita la mostra \u201c\"Krizia Moving Shapes\"\u201d, che racconta il lavoro di quasi mezzo secolo.\nDai primi anni del duemila collabora con giovani talenti per la progettazione delle collezioni. Fra i pi\u00f9 noti, Alber Elbaz, Jean Paul-Knott, Hamish Morrow, Giambattista Valli e Gianluca Capannolo. Per diversi anni, la Miriade S.p.A. in collaborazione con la Krizia S.p.A. produce una linea di accessori (borse, cinture, scarpe) per la seconda linea della maison, \"KRIZIAPOI\". Il target di riferimento \u00e8 giovane e i prodotti sono freschi e modaioli. In collaborazione con The First S.p.A, nuovo licenziatario per le linee di profumeria, a fine 2012 sono annunciati il restyling ed il rilancio delle due storiche fragranze della Maison, \"K de Krizia\" e \"Krizia Uomo.\" Nel 2013 debutta \"Krizia Teen\", collezione pensata per le pi\u00f9 giovani.\nMuore il 6 dicembre 2015, colta da un improvviso malore nella sua abitazione di Milano.[2]\nSpazio Krizia.\nLo Spazio Krizia \u00e8 un teatro polifunzionale progettato da Piero Pinto nel cortile delle carrozze del Palazzetto Melzi d'Eril, al civico 21 di via Daniele Manin a Milano. In grado di accogliere oltre seicento persone, \u00e8 uno spazio flessibile e facilmente trasformabile grazie ad un sistema di soppalchi e pedane mobili. Dal 1985, anno dell'inaugurazione, ospita le sfilate delle collezioni Krizia e numerosi eventi, aperti principalmente a scrittori, musicisti e designer: Ettore Sottsass, Isabel Allende, David Leavitt, Sting, Dario Fo, Bo\u0159ek \u0160\u00edpek, Ingo Maurer e Catherine Dunne sono solo alcuni degli ospiti saliti sul palco del teatro.\nOnorificenze.\nNel 2016 il Comune di Milano ha deciso che il suo nome venga iscritto nel Famedio di Milano, all'interno del Cimitero monumentale."}
{"id": "488064", "revid": "1655", "url": "https://it.wikipedia.org/wiki?curid=488064", "title": "Mariuccia Mandelli", "text": ""}
{"id": "488065", "revid": "2145227", "url": "https://it.wikipedia.org/wiki?curid=488065", "title": "Angela Merici", "text": "Biografia.\nNacque a Desenzano, una citt\u00e0 sulla costa sud-ovest del Lago di Garda in Lombardia nel territorio dell'allora Repubblica di Venezia. \nRimase orfana all'et\u00e0 di dieci anni e insieme con l'ultima sorella si trasfer\u00ec a casa di suo zio nella vicina citt\u00e0 di Sal\u00f2. Quando sua sorella mor\u00ec improvvisamente senza aver ricevuto gli ultimi sacramenti, la giovane Angela ne fu molto angosciata; divenne terziaria di Francesco d'Assisi e accrebbe enormemente le sue preghiere e mortificazioni per la pace dell'anima di sua sorella, e preg\u00f2 Dio di rivelarne la condizione; secondo la leggenda devozionale che narra la sua vita, fu soddisfatta da una visione nella quale sua sorella era in compagnia degli angeli in Paradiso.\nAveva vent'anni quando suo zio mor\u00ec, e quindi torn\u00f2 alla casa paterna a Desenzano. Convinta che il maggior bisogno ai suoi tempi fosse quello di dare una migliore istruzione nei rudimenti della religione cattolica alle giovani ragazze, trasform\u00f2 la sua casa in una scuola dove, a intervalli stabiliti, riuniva quotidianamente delle bambine di Desenzano e insegnava loro gli elementi fondamentali del Cristianesimo.\nUn'altra leggenda agiografica narra che un giorno, mentre era in estasi, ebbe una visione in cui le fu rivelato che doveva fondare un'associazione di vergini che dovevano dedicare le loro vite all'educazione religiosa delle giovani ragazze. Dopo aver fondato una scuola a Desenzano, fu invitata nella vicina Brescia per fondarvi una scuola simile. Angela accett\u00f2 felicemente l'invito e giunse a Brescia nel 1516. Secondo un'altra leggenda devozionale, nel 1524, mentre faceva un pellegrinaggio in Terra Santa, divenne improvvisamente cieca mentre era sull'isola di Creta, ma continu\u00f2 il suo viaggio nei luoghi santi e guar\u00ec al suo ritorno, mentre stava pregando davanti ad un crocifisso nello stesso posto dove era stata colpita dalla cecit\u00e0 poche settimane prima. Quando, nell'anno del Giubileo 1525, era venuta a Roma per ottenere l'indulgenza, papa Clemente VII che aveva sentito parlare di lei e del suo successo come insegnante religiosa di giovani ragazze, la invit\u00f2 a restare a Roma; ma Angela, che scansava la pubblicit\u00e0, ritorn\u00f2 a Brescia.\nAlla fine, il 25 novembre 1535, Angela scelse 28 vergini e pose le fondamenta dell'ordine delle Orsoline in una piccola casa vicino alla Chiesa di Santa Afra a Brescia. La Regola della Compagnia di Sant'Orsola fu approvata l'8 agosto 1536 da Lorenzo Muzio, Vicario Generale del Vescovo di Brescia card. Francesco Cornaro. Il 18 marzo 1537 Angela venne eletta \"Superiora e Madre Generale\" a vita. Alla fine del 1539 dett\u00f2 i Legati ed i Ricordi, quale testamento spirituale indirizzato alle Madri e Governatrici della Compagnia. Angela mor\u00ec il 27 gennaio 1540, quando la Compagnia contava circa 150 figlie.\nIl suo corpo venne sepolto nella chiesa di Sant'Angela Merici a Brescia, dove si trova tuttora esposto in un'urna di vetro. Fu beatificata nel 1768 da papa Clemente XIII e canonizzata nel 1807 da papa Pio VII. Sant'Angela \u00e8 patrona secondaria della Diocesi di Brescia dal 24 gennaio 2010."}
{"id": "488071", "revid": "110157", "url": "https://it.wikipedia.org/wiki?curid=488071", "title": "Lotus Cars", "text": "La Lotus \u00e8 una casa automobilistica britannica, attualmente di propriet\u00e0 della holding cinese Geely Holding Group, con sede a Hethel in Inghilterra, in un\u2019ex base aerea, famosa per le sue realizzazioni sportive ed estreme e per le sue innovazioni, merito del suo fondatore, Colin Chapman. Di sua propriet\u00e0 \u00e8 la Lotus Engineering, societ\u00e0 di consulenza ingegneristica che possiede strutture nel Regno Unito, negli Stati Uniti, in Cina e in Malesia.\nLa storia.\nLa Lotus venne fondata nel 1952 da Colin Chapman, ingegnere tra i pi\u00f9 illustri e influenti dell'automobilismo. Nel suo famoso logo su sfondo giallo e verde vi sono infatti le iniziali stilizzate del suo nome completo, \"Anthony Colin Bruce Chapman,\" seguiti dalla scritta Lotus\".\" La scelta di questo nome non \u00e8 mai stata ben chiara ma si ritiene che fu da lui scelto in onore della moglie, soprannominata per l\u2019appunto con questo nome. Secondo altre fonti, il nome Lotus \u00e8 un riferimento ai lotofagi, che mangiavano il loto per dimenticare la propria terra d'origine. Secondo Chapman, infatti, chiunque avesse provato una delle sue macchine si sarebbe dimenticato immediatamente di tutte le altre.\nLe vetture prodotte da questo marchio seguivano la filosofia del suo fondatore. Chapman \u00e8 stato uno dei pi\u00f9 grandi innovatori in campo automobilistico e i suoi studi applicati alle auto si sono sempre rivelati vincenti tanto da fare del suo marchio una vera leggenda. Infatti tutte le sue vetture ruotavano attorno a un concetto di base: la leggerezza. In pochi avevano compreso quanto importante fosse costruire auto leggere, soluzione che non portava altro che vantaggi e permetteva di ottenere prestazioni eccezionali anche con motori piccoli (e quindi pi\u00f9 economici e gestibili) e con pochi cavalli rispetto alla concorrenza. Lo notiamo perfettamente nei suoi pi\u00f9 grandi capolavori come la Elan, la Seven, la Eleven, e tante altre: auto talvolta spartane ma con prestazioni sorprendenti per la cavalleria dei motori.\nDopo la morte del suo fondatore nel 1982 e in seguito anche alle esposizioni finanziarie dovute all'accordo stipulato con la De Lorean Motor Company per la costruzione della DMC-12, nel 1986 l'azienda venne acquisita dalla General Motors. Nel 1993 a sua volta il colosso statunitense la vendette alla lussemburghese \"A.C.B.N. Holdings S.A.\", controllata dall'uomo d'affari italiano Romano Artioli, a quei tempi proprietario anche del marchio Bugatti. Sotto la direzione Artioli la Lotus venne da costui rilanciata con un modello nel 1996, la Lotus Elise, che ebbe molto successo in quanto ben fatto e perfettamente in linea con la filosofia di Chapman. Da qui vennero in seguito sviluppate la Lotus Exige e le loro successive serie. Un altro passaggio di propriet\u00e0 avvenne gradualmente a partire proprio dal 1996 alla malese Proton, in quanto, a seguito dei problemi con la Bugatti, Artioli fu costretto a vendere pian piano la propriet\u00e0 della Lotus per pagare le pesanti perdite con la Bugatti. Da allora la produzione di Elise ed Exige \u00e8 continuata nelle varie serie (con il cambio, nel 2001, del fornitore dei propulsori, da Rover a Toyota) con l\u2019aggiunta della Lotus Evora e della Evija. Nel 2012 strinse un accordo con il preparatore svizzero Mansory nominandolo proprio elaboratore ufficiale.\nNel 2014 furono diffuse le immagini della Lotus C-01, un prototipo di motocicletta di cui fu dichiarato ne sarebbero stati realizzati 100 esemplari dall'azienda tedesca Kodewa utilizzando il marchio \"Lotus Motorcycles\".\nNel maggio del 2017, Lotus viene acquistata dalla cinese Geely ed entra a far parte del suo gruppo assieme al gi\u00e0 presente marchio Volvo. La Geely annuncia che intender\u00e0 produrre il primo SUV della casa a partire dal 2021 nel nuovo stabilimento cinese di Wuhan.\nL'attivit\u00e0 sportiva.\nNel 1958 la Lotus debutt\u00f2 in Formula Uno col nome Team Lotus e nel corso degli anni divenne uno dei Team pi\u00f9 vittoriosi di sempre, riuscendo ad aggiudicarsi 79 Gran Premi e sette titoli mondiali. Nel 1965 una Lotus 38 pilotata da Jim Clark vinse la rinomata 500 Miglia di Indianapolis: fu la prima volta che una vettura a motore posteriore si impose sul catino dell'Indiana e l'evento port\u00f2 prestigio al marchio inglese nell'automobilismo mondiale, a soli 13 anni dalla sua fondazione.\nLa sua attivit\u00e0 si svolgeva anche nelle gare di Formula 2, che a quei tempi riscuoteva abbastanza successo ed era considerata una buona fucina di preparazione per piloti destinati alla serie maggiore.\nFurono molti i piloti di Formula 1 che divennero famosi grazie ai successi con la scuderia britannica; tra questi Jim Clark che trov\u00f2 la morte a bordo di una Lotus da Formula 2, Jochen Rindt che fu il primo pilota a vincere il titolo di campione mondiale postumo, dopo aver perso la vita in un incidente all'Autodromo Nazionale di Monza nel 1970, e poi Emerson Fittipaldi, Mario Andretti, Nigel Mansell, e Ayrton Senna.\nApplicava naturalmente lo stesso concetto di leggerezza alle sue auto da Formula 1 dove fu forse il pi\u00f9 grande innovatore. Le sue vetture si dimostravano infatti sempre un passo avanti e sono sue intuizioni importanti che tutt\u2019oggi costituiscono l\u2018essenza delle vetture da corsa: leggerezza, come gi\u00e0 detto, l\u2019uso del motore centrale posteriore (visibile, in una sua stradale, nella Lotus Europa), tutto lo studio sulla deportanza che porta ad aggiungere alle auto elementi come spoiler, splitter e minigonne per migliorare l\u2019aerodinamica, l\u2019introduzione degli sponsor sulle auto con la Lotus 72, l\u2019uso dei radiatori laterali, il telaio monoscocca, il motore con funzione portante Furono molte le auto prodotte da Lotus e tutte basate su questi concetti.\nAlla morte del fondatore, avvenuta per infarto nel 1982, segu\u00ec un lento declino e la Lotus usc\u00ec dalla scena della Formula 1 nel 1994 a causa di problemi finanziari. La scuderia ha fatto ritorno in Formula 1 nel 2010, grazie a un consorzio composto dal governo malese e dal gruppo Proton.\nNel 2011 la Lotus Cars diventa sponsor della Lotus Renault GP, mentre dal 2012 scompare il nome Renault dalla denominazione del team che si chiamer\u00e0 semplicemente Lotus F1 Team, per poi ritornare nuovamente Renault dal 2016.\nModelli.\nPassati.\nModelli primordiali"}
{"id": "488073", "revid": "4711", "url": "https://it.wikipedia.org/wiki?curid=488073", "title": "Gebhard Furst Blucher von Wahlstatt", "text": ""}
{"id": "488074", "revid": "4711", "url": "https://it.wikipedia.org/wiki?curid=488074", "title": "Gebhard von Blucher", "text": ""}
{"id": "488079", "revid": "1522738", "url": "https://it.wikipedia.org/wiki?curid=488079", "title": "Partito della Sinistra Cristiana", "text": "Il Partito della Sinistra Cristiana \u00e8 stato un partito politico italiano, che coniug\u00f2 i valori cattolici con l'ideologia marxista. Il partito venne fondato nel 1939 da Franco Rodano e Adriano Ossicini; nel dicembre 1945 conflu\u00ec nel PCI. Rodano fu un ascoltato consigliere di Enrico Berlinguer ed \u00e8 passato alla storia come uno degli ideologi della strategia del compromesso storico.\nProcesso di formazione del partito.\nI cattolici filo-marxisti, inizialmente, si organizzarono in un gruppo composto, oltre che da Rodano, anche da Ossicini, Marisa Cinciari, le sorelle Laura e Silvia Garroni, Romualdo Chiesa, Mario Leporatti e Tonino Tat\u00f2. Nella primavera del 1941, Franco Rodano, don Paolo Pecoraro e Adriano Ossicini elaborarono il \u201cManifesto del Movimento cooperativista\u201d, in cui si sostenne la necessit\u00e0 di un immediato impegno dei cattolici contro il fascismo, tentando di conciliare i concetti di propriet\u00e0 e di libert\u00e0 con quelli di un socialismo umanitario. Dopo di ci\u00f2, il gruppo si costitu\u00ec in Partito Cooperativista Sinarchico (PCS) e cominci\u00f2 a collaborare clandestinamente e dall'esterno con il Partito Comunista Italiano. Nel 1942, il PCS divenne Partito Comunista Cristiano (PCC): aderirono al movimento Felice Balbo e Fedele D'Amico; Ossicini, insieme a Lucio Lombardo Radice (PCI) e Amedeo Coccia, fond\u00f2 il giornale clandestino \"Pugno chiuso\".\nAttivit\u00e0 antifascista dei cattolici comunisti.\nIl 5 maggio 1941, all'universit\u00e0, gli studenti del PCC organizzarono un lancio di \u201cstelle filanti\u201d recanti scritte antifasciste; furono arrestati Mario Leporatti, Giorgio Castaldo, Tullio Migliori e Romualdo Chiesa; quest'ultimo, pur essendo trattato con durezza, non fece alcun nome e venne scarcerato.\nIl 18 maggio 1943, a seguito di una retata furono arrestati e incarcerati Rodano, Ossicini e la Cinciari. Pur essendo violentemente malmenato per alcuni giorni, Ossicini ammise soltanto di aver espresso critiche alla legislazione razziale del fascismo in un colloquio avuto alcuni giorni prima con monsignor Domenico Tardini, in quanto contrastante - a suo parere - con la dottrina cristiana. Non essendo emersi elementi probanti del suo coinvolgimento nella lotta antifascista e grazie all'intercessione del Vaticano, Ossicini fu scarcerato il 23 luglio successivo, in attesa di essere condannato al confino politico. La caduta del fascismo vanific\u00f2 anche tale evenienza ma il giovane antifascista fu ammonito da papa Pio XII a non commettere ulteriori errori per il futuro.\nI cattolici comunisti e la Resistenza.\nIn relazione alla lotta partigiana, il contributo dei comunisti cattolici si mostr\u00f2 progressivamente pi\u00f9 visibile e concreto ed il movimento partecip\u00f2 attivamente alla battaglia di S. Paolo del 9 settembre 1943, in cui cadde un membro autorevole di tale gruppo, il professore Raffaele Persichetti.\nIl 10 settembre 1943, con i tedeschi alle porte, due gruppi di volontari, aderenti al movimento, si dettero appuntamento in Via Galvani, per armarsi e combattere in difesa di Roma. Il primo gruppo, formato da studenti, era comandato da Romualdo Chiesa; il secondo, di operai di Monte Mario, era comandato da Adriano Ossicini e da Armando Bertuccioli. Il movimento ebbe il battesimo del fuoco a porta San Paolo e, immediatamente dopo la resa di Roma, prese il nome di Movimento dei Cattolici Comunisti (MCC).\nIl 30 settembre Giulio Andreotti con lettera agli esponenti del movimento espresse \"a nome del Papa\" la contrariet\u00e0 a una collaborazione \"sic et simpliciter\" tra cattolici e Partito Comunista. Contemporaneamente De Gasperi e Spataro formularono a Ossicini e Rodano la richiesta di far confluire il movimento nella Democrazia Cristiana; Ossicini rifiut\u00f2 e Rodano prospett\u00f2 addirittura un ingresso del movimento nel PCI; ci\u00f2 cre\u00f2 la prima frattura tra i due.\nIl nuovo soggetto politico chiese di aderire al Comitato di Liberazione Nazionale ma non venne ammesso per l'opposizione della Democrazia Cristiana; gli si consent\u00ec, peraltro, di essere rappresentato, in seno al comitato, dal Partito Democratico del Lavoro di Meuccio Ruini. Il movimento si dot\u00f2 anche di un giornale clandestino, \"Voce Operaia\", pubblicato a cura di Amedeo Coccia.\nNella sagrestia della chiesa di Santa Maria in Cappella fu ricavato un deposito di armi del MCC. Ossicini svolse anche alcune azioni nel viterbese, nelle Marche e ai Castelli romani; il 1\u00ba febbraio 1944 fu arrestato in una retata in via del Corso. Condotto in questura, riusc\u00ec a evadere beffando la polizia fascista.\nRomualdo Chiesa, dopo essere sfuggito tre volte alla cattura, fu arrestato dai tedeschi il 15 febbraio 1944, a seguito di una denuncia da parte di una spia delle SS. Condotto nel carcere di via Tasso, venne torturato per giorni, fino quasi a perdere la vista. Il 24 marzo venne portato nelle cave di pozzolana lungo la via Ardeatina, dove venne fucilato nell'eccidio delle Fosse Ardeatine, conseguenza dell'azione partigiana in via Rasella.\nNascita e dissoluzione di Sinistra Cristiana.\nDopo la liberazione di Roma, gli spazi politici del movimento si restrinsero per il rafforzarsi della DC come unica rappresentanza dei cattolici italiani; tale linea era condivisa dallo stesso Togliatti. \nIl 9 settembre 1944, il MCC divenne Partito della Sinistra Cristiana, con la confluenza del movimento cristiano-sociale di Gabriele De Rosa ma, tra il gennaio e il maggio del 1945, \"L'Osservatore Romano\" riafferm\u00f2 che solo la DC aveva titolo di rappresentare i cristiani in politica. \nIl 7 dicembre 1945, un congresso straordinario decret\u00f2 lo scioglimento definitivo della Sinistra cristiana; Rodano, Balbo, De Rosa, Tonino Tat\u00f2, Marisa Cinciari, Giglia Tedesco e Luciano Barca entrarono nel PCI; essi costituirono una corrente minoritaria ma fondamentale del partito, evolutasi anche, dopo lo scioglimento del PCI, nei partiti che da esso sono scaturiti. Ossicini abbandon\u00f2 temporaneamente la politica poi, dal 1968 al 1992, fu eletto al Senato come indipendente di Sinistra, nelle liste del PCI.\nLa confluenza nel partito di Togliatti segn\u00f2 la rottura dei cattolici comunisti con un altro gruppo politico della sinistra cristiana, il Partito Cristiano Sociale di Gerardo Bruni, che mantenne una posizione di autonomia a sinistra.\nI membri della Sinistra Cristiana furono spesso definiti cattocomunisti.\nIdeologia.\nIl Partito della Sinistra Cristiana si basava sia sul marxismo che sul leninismo. Esso interpretava per\u00f2 tali ideologie in senso eterodosso, e sulla chiave del revisionismo del marxismo (propugnato specialmente da Rodano). Il partito faceva suo il concetto marxista di materialismo storico, considerandolo conciliabile con la religione cattolica, ma rifiutava categoricamente (come anche Amadeo Bordiga) la teoria di Engels del materialismo dialettico, considerato non solo anticristiano ma anche dannoso nei confronti del movimento comunista.\nProgramma.\nIl programma venne redatto da Adriano Ossicini, Franco Rodano e Paolo Pecoraro, documento in cui erano esposte le finalit\u00e0 che tale movimento si proponeva in quanto comunista e cristiano erano considerati termini antitetici.\nIl programma, dopo aver interpretato il fascismo come \u201d ultima forma politica del capitalismo borghese\u201d e sottolineato l\u2019incapacit\u00e0 per \u201d inettitudine psicologica\u201d della piccola e media borghesia di liberarsi da \u201d un\u2019educazione e mentalit\u00e0 borghese, affermava che \u201d il proletariato e i contadini poveri, le classi fondamentali della produzione moderna, sono le vere forze rivoluzionarie direttamente interessate alla distruzione della societ\u00e0 borghese e capaci, per la loro stessa realt\u00e0 di classe\u201d di fondare il nuovo ordinamento sociale basato sulla gestione sociale dei mezzi di produzione per l\u2019abolizione delle classi e l\u2019instaurazione di una societ\u00e0 senza sfruttatori e sfruttati\u201d.\nQuindi il programma proseguiva sostenendo che il Partito Comunista Cristiano era \u201c il partito del proletariato e dei contadini poveri. Esso \u00e8 l\u2019avanguardia organizzata e cosciente di queste classi; pertanto, mentre ne esprime le pi\u00f9 profonde esigenze e i pi\u00f9 concreti bisogni, guida operai e contadini al conseguimento dei loro storici obiettivi\u201d.\nQuindi l\u2019ideologia socialdemocratica era vista come una forza che aveva tradito la classe operaia e i contadini, armando i nemici del proletariato. Il primo obiettivo della lotta politica degli operai e dei contadini doveva essere \u201c la distruzione dello Stato borghese e la dittatura del proletariato\u201d\nLa seconda parte del documento affrontava o temi pi\u00f9 spinosi inerenti i rapporti con la Chiesa e la religione, sostenendo che non ci fosse alcuna antitesi fra comunismo e cristianesimo e lo stesso cattolicesimo in quanto \u201c la religione cattolica non \u00e8 uno strumento della reazione ma pu\u00f2 essere fonte delle pi\u00f9 estreme ed energiche iniziative rivoluzionarie.\nInfatti per il partito la religione deve essere al di sopra delle classi, ma nel contempo identificarsi sul terreno sociale \u201c via via storicamente con l\u2019interesse delle classi oppresse, dato che \u201c il suo insegnamento si identifica con la carit\u00e0 e la giustizia\u201d.\nInoltre, se si prendeva in considerazione la libert\u00e0 di religione e di culto nell\u2019ambito di un accordo tra Stato rivoluzionario e Chiesa per la soluzione \u201cdei gravi problemi dei beni ecclesiastici a gestione capitalistica e feudale\u201d, parimenti si riconosceva la difesa della famiglia e l\u2019indissolubilit\u00e0 del matrimonio celebrato con rito religioso."}
{"id": "488083", "revid": "287204", "url": "https://it.wikipedia.org/wiki?curid=488083", "title": "Maurice Evans", "text": ""}
{"id": "488084", "revid": "3591716", "url": "https://it.wikipedia.org/wiki?curid=488084", "title": "Palomar Observatory", "text": ""}
{"id": "488086", "revid": "1718925", "url": "https://it.wikipedia.org/wiki?curid=488086", "title": "Inghisaggio", "text": "Il lemma \"inghisaggio\" \u00e8 di derivazione dialettale dell'Italia settentrionale (Trentino?) e non compare nei pi\u00f9 autorevoli dizionari della lingua italiana (Battaglia, Treccani e altri); esso sta a significare ci\u00f2 che in italiano corretto corrisponde a \"sigillatura\", nettamente da preferire.\nCon il termine sigillatura, o grouting in edilizia, viene indicato l'ancoraggio di strutture in acciaio (ad esempio un macchinario o tirafondo metallici di fondazione - \"grouting of steel items\") o elementi prefabbricati in calcestruzzo armato (ad esempio un pilastro prefabbricato) in strutture in c.a. gettate in opera o prefabbricate (ad esempio un plinto di fondazione). \nTale collegamento viene effettuato mediante l'utilizzo di malte cementizie, betoncini o calcestruzzi a ritiro compensato.\nLa sigillatura si esegue colando il materiale di collegamento di consistenza fluida nell'interstizio lasciato libero dalle parti da collegare previa pulitura e bagnatura delle superfici.\nIl grouting nel tunnelling.\nDurante la realizzazione di gallerie, spesso vengono effettuate delle iniezioni di una miscela liquida sotto pressione al fine di riempire gli spazi vuoti nel suolo, le fessurazioni delle rocce, le cavit\u00e0 dietro il rivestimento definitivo delle gallerie, ecc.\nIl liquido iniettato col tempo tende a solidificare, per effetto di reazioni chimiche o fisiche, determinando un riempimento delle cavit\u00e0 e l'incremento della resistenza del terreno al fine di prevenire il passaggio di acqua durante lo scavo e di aumentare la resistenza dello stesso scongiurando i dissesti durante le operazioni di scavo.\nViene applicato anche per ridurre la subsidenza che potrebbe danneggiare le strutture adiacenti o sovrastanti la galleria.\nLe boiacche da iniezione devono possedere una bassa viscosit\u00e0 per essere iniettate e pompate facilmente, anche a distanza, ed inoltre devono essere prive di effetti segregativi come il bleeding.\nLe malte da iniezione inoltre devono possedere elevate prestazioni meccaniche a compressione ed avere un ritiro controllato."}
{"id": "488088", "revid": "125653056", "url": "https://it.wikipedia.org/wiki?curid=488088", "title": "Presidenti dell'Algeria", "text": "I presidenti dell'Algeria dal 1962 (data di indipendenza dalla Francia) ad oggi sono elencati nella lista che segue. Essa comunque include anche i Presidenti Provvisori che precedettero la carica vera e propria dal momento dell'indipendenza.\nPrimo presidente del Governo provvisorio della Repubblica algerina (GPRA) dal 1958 al 1961, Ferhat Abbas, fu eletto nel 1962 Presidente dell'Assemblea costituente e divenne cos\u00ec il primo Capo di Stato della Repubblica algerina democratica e popolare.\nAhmed Ben Bella ebbe accesso alla presidenza della Repubblica nel 1962 e mantenne la carica fino al 1965.\nEgli \u00e8 considerato il primo Presidente della Repubblica algerina democratica e popolare. Houari Boum\u00e9di\u00e8ne, dopo il colpo di Stato del 19 giugno 1965, assunse la carica di Presidente del Consiglio della Rivoluzione, che mantenne fino al 1976 ed ebbe un secondo mandato fino al 1978, diventando cos\u00ec il secondo Presidente della Repubblica algerina democratica e popolare.\nL'Alto Comitato di Stato, organo provvisoriamente incaricato della gestione dello Stato, \u00e8 un presidente collegiale di transizione. Posto in carica per la prima volta il 14 gennaio 1992, dopo le dimissioni di Chadli Bendjedid, presidente dal 1979 al 1992, fu disciolto il 30 gennaio 1994 e rimpiazzato da Liamine Z\u00e9roual. \nDal 12 dicembre 2019, a seguito delle elezioni presidenziali, Abdelmadjid Tebboune \u00e8 capo dello Stato."}
{"id": "488090", "revid": "300279", "url": "https://it.wikipedia.org/wiki?curid=488090", "title": "Coro Ars Cantica", "text": "Ars Cantica \u00e8 un coro polifonico con sede a Milano, fondato nel 1988.\nStoria.\nSotto la direzione di Marco Berrini, Ars Cantica ha conseguito nel 2003 ad Arezzo la seguente serie di premi: 1\u00ba Premio assoluto al LI Concorso Corale Internazionale \u201cGuido d'Arezzo\u201d, il Gran Prix \u201cCitt\u00e0 di Arezzo\u201d assegnato al miglior coro nell'ambito del medesimo concorso, il 1\u00ba Premio assoluto al XX Concorso Corale Nazionale \u201cGuido d'Arezzo\u201d. Nel luglio 2004 ha vinto il II premio \"ex \u00e6quo\" al XVI Gran Premio Europeo di Canto Corale.\nArs Cantica Choir annovera prime esecuzioni assolute di composizioni di Bruno Bettinelli, Orlando Dipiazza, Pietro Ferrario, Bruno Zanolini."}
{"id": "488092", "revid": "287204", "url": "https://it.wikipedia.org/wiki?curid=488092", "title": "Adrien de Gerlache", "text": "Ufficiale della marina militare belga, guid\u00f2 una spedizione belga in Antartide fra il 1897 e il 1899.\nBiografia.\nAdrien de Gerlache de Gomery era figlio primogenito di Auguste de Gerlache de Gomery (1832-1901) un ufficiale di origine nobile e di Emma-Th\u00e9r\u00e8se Biscops (1842-1940). Dopo il trasferimento a Bruxelles e finite le scuole secondarie Adrien espresse il desiderio di una carriera in marina ma il padre, contrario, lo spinse a studiare scienze applicate presso il Politecnico della Vrije Universiteit Brussel. L'attrazione per il mare era per\u00f2 molto forte e durante le vacanze del 1883 Adrien si imbarc\u00f2 come mozzo sulla \"Waesland\", una nave a vapore che percorreva la rotta Anversa-New York.\nIl 22 ottobre 1885 Adrien concluse con successo gli studi presso l'universit\u00e0 e il 19 gennaio 1886 si arruol\u00f2 in marina, nello stesso anno entra come aspirante ufficiale nell'equipaggio di una nave della guardia costiera belga. Per acquisire esperienza sulle rotte di lungo corso de Gerlache si imbarca sulla tre alberi britannica \"Craigie Burn\" che in 12 mesi raggiunge San Francisco.\nNel 1889 de Gerlache venne nominato \"secondo tenente di lungo corso\", trascorse lo stesso in anno in navigazione fra Costantinopoli, il Mar Nero, New York e Buenos Aires, il 1\u00ba ottobre 1890 venne nominato tenente e assegnato alla linea Ostenda-Dover e in seguito (1894) alla guardia costiera. Svolse entrambe le assegnazioni senza molto entusiasmo, Adrien desiderava infatti una vita molto pi\u00f9 avventurosa. Nel 1891 venne a conoscenza dei preparativi dello svedese Adolf Erik Nordenski\u00f6ld che progettava una spedizione in Antartide, Adrien si candid\u00f2 per prendervi parte ma non ottenne risposta, i preparativi della spedizione svedese procedettero per\u00f2 a rilento per problemi di finanziamento e Adrien decise di fare da s\u00e9.\nLa prima spedizione.\nL'ottenimento di finanziamenti non fu impresa facile, gran parte delle risorse nazionali erano infatti destinate alle nuove colonie africane e in particolare al Congo, fortunatamente de Gerlache fu in grado di interessare alla sua impresa la Societ\u00e0 Geografica Belga che organizz\u00f2 una sottoscrizione nazionale alla quale si aggiunse una donazione da parte del parlamento belga.\nNel 1896 De Gerlache acquist\u00f2 in Norvegia la nave \"Patria\", una baleniera a tre alberi da 250 tonnellate costruita per resistere ai ghiacci, dopo una sostanziale ristrutturazione la chiam\u00f2 \"Belgica\". Salp\u00f2 da Anversa il 16 agosto 1897 con un equipaggio composto da persone di diverse nazionalit\u00e0, ne facevano parte anche Roald Amundsen e Frederick Cook.\nIl 29 luglio del 1896 un giovane norvegese scrisse a de Gerlache per chiedergli di aggregarsi, senza compenso, alla spedizione, il venticinquene Roald Amundsen entr\u00f2 quindi a far parte dell'equipaggio.\nAlla spedizione della Belgica, salpata da Anversa il 16 agosto 1897, spetta il primato di essere la prima spedizione scientifica in Antartide e la prima spedizione che trascorse un inverno nel continente, i membri provenivano da diversi paesi, lo zoologo era il rumeno Emil Racovi\u0163\u0103, a lui si deve l'individuazione di oltre 1600 specie, ne scrisse in dettaglio nella sua pubblicazione \"La vie des animaux et des plantes dans l'Antarctique\" del 1900. Il geologo della spedizione era il polacco Henryk Arctowski, l'ufficiale di navigazione e astronomo era il belga George Lecointe, medico di bordo era lo statunitense Frederick A. Cook, l'assistente di laboratorio era russo ed insieme ad Amundsen vi erano altri norvegesi.\nNel gennaio del 1898, la Belgica raggiunse la costa della Terra di Graham, navig\u00f2 tra la Terra di Graham e la striscia di isole situate ad occidente, de Gerlache chiam\u00f2 il tratto di mare stretto Belgica, in seguito venne chiamato stretto di Gerlache. Tracci\u00f2 la costa e nel corso di una ventina di sbarchi diede il nome a diverse isole, attraversarono il Circolo polare antartico il 15 febbraio del 1898.\nIl 28 febbraio 1898 la nave rimase intrappolata dal ghiaccio nel mare di Bellingshausen, poco distante dall'isola Pietro I. Nonostante gli sforzi dell'equipaggio per liberare la Belgica, esso fu costretto a trascorrere l'inverno intrappolato dai ghiacci. Diverse settimane dopo, il 17 maggio inizi\u00f2 la notte polare che dur\u00f2 fino al 23 luglio. Seguirono sette mesi di tentativi di liberare la nave. Molti membri dell'equipaggio ebbero problemi di scorbuto e disturbi nervosi, un marinaio belga lasci\u00f2 la nave dicendo che voleva fare ritorno a casa a piedi.\nIl 15 febbraio 1899 riuscirono a percorrere un canale che avevano sgomberato nelle settimane precedenti, fu necessario circa un mese per percorrere 7 miglia e il 14 marzo riuscirono a liberarsi dai ghiacci. La spedizione torn\u00f2 ad Anversa il 5 novembre 1899.\nAltre spedizioni.\nIl 30 giugno 1898 Gerlache fu nominato primo tenente, rientrato in patria e trascorso un lungo periodo di riposo nel 1900 si diresse nuovamente verso sud a bordo della \"Selika\" con l'obiettivo di esplorare l'arcipelago delle Kerguelen, durante la navigazione giunge per\u00f2 la notizia che il governo francese non aveva concesso il permesso per accedere all'arcipelago, la spedizione si ferma quindi nel Golfo Persico.\nNel 1902 il suo libro \"Quinze Mois dans l'Antarctique\" (pubblicato l'anno precedente) fu premiato dall'Acad\u00e9mie Fran\u00e7aise.\nIn seguito De Gerlache partecip\u00f2 ad altre spedizioni fra le quali la spedizione in Antartico di Jean-Baptiste Charcot che abbandon\u00f2 sbarcando nel porto brasiliani di Pernambuco a causa di disaccordi con Charcot e della nostalgia per la moglie. Nel 1904 de Gerlache spos\u00f2 infatti la francese Suzanne Poulet con la quale ebbe due figli: Philippe (1906) e Marie-Louise (1908).\nNel 1905 il principe Filippo d'Orl\u00e9ans era alla ricerca di una nave con la quale recarsi nel Mare di Groenlandia a caccia di orsi polari, de Gerlache riesce a convincere il nobile a trasformare la spedizione di caccia in una di ricerca e il 3 giugno 1905 la Belgica salpa dal porto norvegese di Troms\u00f8. L'esplorazione della Groenlandia orientale e delle isole Svalbard fu un successo tanto che il duca decise di acquistare la \"Belgica\" e di organizzare una nuova spedizione nel Mare di Barents e nel Mar di Kara (1907) e nell'estate del 1909 nel Mare di Groenlandia, Svalbard e Terra di Francesco Giuseppe.\nDopo il divorzio nel 1913, de Gerlache spos\u00f2 Elisabeth H\u00f6jer, svedese. Con lei ebbe un altro figlio, Gaston de Gerlache (1919-2006) che negli anni cinquanta segu\u00ec le orme paterne e prese parte ad un'altra spedizione di ricerca belga in Antartide.\nAdrien de Gerlache mor\u00ec di paratifo a Bruxelles il 4 dicembre del 1934 e ricevette sepoltura nel cimitero comunale."}
{"id": "488096", "revid": "125771673", "url": "https://it.wikipedia.org/wiki?curid=488096", "title": "Fussballclub Z\u00fcrich", "text": "Il Fussballclub Z\u00fcrich, noto in italiano come Zurigo, \u00e8 una societ\u00e0 calcistica svizzera con sede nella citt\u00e0 di Zurigo. Milita nella Super League, la massima divisione del campionato svizzero.\nFondata il 1\u00ba agosto 1896, annovera nel suo palmar\u00e8s 12 titoli di massima serie, 10 coppe nazionali e 1 Coppa di Lega. A livello internazionale vanta diverse partecipazioni alla Coppa UEFA/Europa League e alla Coppa dei Campioni (ove \u00e8 approdata per ben due volte in semifinale, contro il Real Madrid nel 1963-1964 e contro il Liverpool nel 1976-1977, grazie anche alle 5 reti di Franco Cucinotta, che fu capocannoniere della competizione alla pari con Gerd M\u00fcller) e una partecipazione alla fase a gironi della Champions League, nell'annata 2009-2010.\nIl club \u00e8 rivale storico del Grasshoppers, squadra concittadina, e del .\nStoria.\n1896-1930.\nNell'agosto 1896, su iniziativa di alcuni studenti e componenti del club Fussball-Club Excelsior, che esisteva dal 1893, nacque il Fussball-Club Turicum (dal nome latino di Zurigo). Alla fine del mese quasi tutto il parco giocatori delle giovanili dell'Excelsior si un\u00ec ai giocatori del Turicum per formare il Fussball-Club Z\u00fcrich. Il primo calciatore e capitano della storia del club fu il cofondatore Hans Gamper, che divenne noto qualche anno pi\u00f9 tardi per aver fondato il Futbol Club Barcelona. La data di fondazione, 1\u00ba agosto 1896, fu stabilita in seguito.\nNel 1898 l'FC Excelsior si fuse con l'FC Z\u00fcrich, mantenendo i colori (bianco e rosso) e il nome di quest'ultimo club. Poco dopo alla squadra si unirono anche i membri del FC Viktoria.\nLa squadra si impose subito come una delle migliori del panorama calcistico svizzero e vinse il primo titolo nazionale nel 1901-1902, successo bissato nel 1902-1903 e ripetuto nel 1910-1911 e nel 1923-1924.\n1930-1960.\nFino al 1930 la squadra era una polisportiva attiva, oltre che nel calcio, nel canottaggio, del pugilato, nell'atletica, nella pallamano. A causa di difficolt\u00e0 finanziarie, le sezioni dei vari sport, come l'LC Z\u00fcrich o la sezione di canottaggio, si separarono da quella calcistica. Nel 1930 Il Fussball-Club Z\u00fcrich divenne dunque un club esclusivamente calcistico.\nNel 1934, 1946 e 1957 la squadra retrocesse nella seconda divisione nazionale. Nel 1941, 1947 e 1958 ottenne la promozione in massima serie.\n1960-1980.\nSotto la presidenza di Edwin N\u00e4geli la squadra conobbe l'epoca d'oro della propria storia, grazie a calciatori quali Klaus St\u00fcrmer, Jakob Kuhn, Fritz K\u00fcnzli, Ilija Kati\u0107 e Ren\u00e9 Botteron. In un ventennio arrivarono sette titoli nazionali e cinque coppe nazionali. Quanto alle coppe europee, la squadra giunse in semifinale nella Coppa dei Campioni 1963-1964 (eliminata dal ) e in semifinale nella Coppa dei Campioni 1976-1977 (eliminata dal ), competizione di cui l'italiano Franco Cucinotta, attaccante dello Zurigo, fu capocannoniere con 5 reti, alla pari con Gerd M\u00fcller.\n1980-2005.\nNegli anni '80 il rendimento della squadra conobbe un calo che la condusse alla retrocessione in Lega Nazionale B a causa dell'ultimo posto ottenuto nella stagione 1987-1988 della Lega Nazionale A. Dopo aver mancato il ritorno in massima serie l'anno successivo (non bastarono il terzo posto nel gruppo est e il terzo posto nella poule promozione), lo Zurigo centr\u00f2 la promozione in Lega Nazionale A nel 1989-1990 grazie al secondo posto nel gruppo est e al secondo posto nella poule promozione.\nDal 1980 al 2005 la squadra conobbe un periodo di insuccessi. Ottenne, infatti, solo due Coppe di Svizzera, vinte nel 1999-2000 e nel 2004-2005 (dopo la sconfitta nella finale di coppa del 1980-1981). Nel Coppa UEFA 1998-1999 si spinse sino agli ottavi di finale, dove fu eliminata dalla .\n2005-oggi.\nDopo il successo in Coppa di Svizzera nel 2004-2005 (battuto in finale il per 3-0) sotto la guida del nuovo allenatore Lucien Favre, la squadra torn\u00f2 una delle protagoniste del calcio svizzero.\nNel 2005-2006 vinse il suo decimo titolo nazionale, lo scudetto della stella e il primo dopo 25 anni, prevalendo sul grazie alla differenza reti (le due compagini chiusero con gli stessi punti in classifica) dopo averlo sconfitto per 2-1 al St. Jakob-Park all'ultima giornata (gol decisivo di Iulian Filipescu al 93\u00ba minuto di gioco). La squadra zurighese si ripet\u00e9 nel 2006-2007, vincendo l'undicesimo titolo con un punto di vantaggio sul Basilea.\nL'allenatore Lucien Favre lasci\u00f2 il posto a Bernard Challandes. Nel 2007-2008 la squadra fu eliminata al terzo turno preliminare di UEFA Champions League dal e retrocesse in Coppa UEFA, dove giunse fino ai sedicesimi di finale (eliminata dall').\nNel 2008-2009 arriv\u00f2 il dodicesimo titolo nazionale, che consent\u00ec al club di qualificarsi per la UEFA Champions League del 2009-2010.\nNella stagione 2009-2010 la squadra zurighese esord\u00ec cos\u00ec nella manifestazione nata nel 1992 dopo la scomparsa della vecchia Coppa dei Campioni. Sorteggiata in un girone con , e , termin\u00f2 la fase a gruppi all'ultimo posto, frutto di un'inaspettata vittoria a San Siro contro i rossoneri (1-0 il 1\u00ba ottobre 2009), un pareggio (1-1 in casa contro il Milan) e quattro sconfitte. A causa del cattivo rendimento in campionato, Challandes fu esonerato nell'aprile 2010 e sostituito da Urs Fischer, che esord\u00ec con tre sconfitte nelle prime tre partite. La squadra non and\u00f2 oltre il settimo posto in campionato, mentre nel 2010-2011 giunse seconda, a un punto dal Basilea laureatosi campione.\nNell'estate del 2011 lo Zurigo non riusc\u00ec a qualificarsi per la fase a gironi della UEFA Champions League, a causa dell'eliminazione al quarto turno (quello di play-off) contro il . La stagiona, chiuse al sesto posto, rimane memorabile per la pi\u00f9 larga vittoria conseguita in un derby, quella per 6-0 contro il il 7 agosto 2011 al Letzigrund.\nNel 2011-2012 la compagine zurighese chiuse al quarto posto una tribolata stagione, segnata da vari cambi in panchina. Nell'aprile 2012 fu reso noto che al termine della stagione il tecnico Urs Fischer sarebbe stato sostituito dall'austriaco Rolf Fringer.\nLa gestione Fringer fu molto breve: il 26 novembre 2012 il tecnico austriaco fu esonerato, con lo Zurigo settimo in campionato. Al suo posto fu ingaggiato Urs Meier, il quale condusse la squadra al quarto posto in campionato nel 2012-2013 e al quinto nel 2013-2014, annata impreziosita dalla vittoria dell'ottava Coppa di Svizzera (2-0 in finale al Basilea, poi vincitore del campionato, dopo i tempi supplementari). Nel 2014-2015, malgrado un positivo inizio, la squadra concluse terza in graduatoria.\nLa stagione 2015-2016 non inizi\u00f2 sotto i migliori auspici. Il 3 agosto 2015, dopo la sconfitta interna per 3-2 contro il Grasshoppers, Meier fu esonerato e sostituito dal finlandese Sami Hyypi\u00e4. La stagione dello Zurigo and\u00f2 al di l\u00e0 di qualsiasi pessimistica aspettativa: la squadra stazion\u00f2 nelle zone pericolose della classifica per vari mesi e il 12 maggio 2016 anche il tecnico finlandese fu esonerato per far spazio all'italo-svizzero Uli Forte. La squadra, ormai in caduta libera, retrocesse in seconda divisione dopo 25 anni di permanenza ininterrotta in massima serie. La sintesi della disastosa annata \u00e8 nei numeri delle ultime dieci giornate: una vittoria, tre pareggi e sette sconfitte, sei delle quali consecutive. Qualche giorno dopo la squadra scese in campo nella finale di Coppa di Svizzera contro il , che batt\u00e9 per 1-0, riuscendo cos\u00ec a mitigare in parte la delusione per la retrocessione e a ottenere la qualificazione alla UEFA Europa League 2016-2017.\nNel 2016-2017 lo Zurigo consegu\u00ec una pronta risalita in massima serie vincendo, alla trentatreesima giornata, il campionato di Challenge League, con tre giornate di anticipo rispetto alla fine della stagione. Nella Super League 2017-2018 raggiungono il quarto posto in classifica, ma trionfano in Coppa Svizzera 2017-2018, la decima della loro storia, battendo per 2-1 lo Young Boys. Grazie a questa vittoria si qualificano automaticamente alla fase a gironi di UEFA Europa League 2018-2019, precisamente nel gruppo A con Bayer Leverkusen, AEK Larnaca e Ludogorets; dopo aver concluso le prime tre giornate a punteggio pieno, il club ottiene il pass per i sedicesimi di finale con due giornate di anticipo, assieme ai tedeschi.\nStrutture.\nStadio.\nIl FC Zurigo gioca le partite casalinghe al Stadio Letzigrund, ricostruito completamente in solo due anni ed inaugurato nel 2007 in previsione degli Europei 2008, e ha ad oggi una capienza di 30\u00a0000 spettatori seduti. Le dimensioni sono 105\u00a0m per 68\u00a0m.\nOrganico.\nRosa 2021-2022.\n\"Aggiornata al 24 agosto 2021\".\nNella cultura di massa.\nNei primi anni 1970 vi ha militato l'attore Urs Althaus, noto per aver interpretato il personaggio immaginario Aristoteles (calciatore brasiliano) nel film \"L'allenatore nel pallone\" (1984)."}
{"id": "488097", "revid": "1305772", "url": "https://it.wikipedia.org/wiki?curid=488097", "title": "Graf Zeppelin (portaerei)", "text": "La portaerei Graf Zeppelin fu una nave della Marina da guerra tedesca che rimase non completata. Il nome le derivava dal costruttore di dirigibili Ferdinand Graf von Zeppelin.\nStoria.\nPrima della guerra.\nLa \"Graf Zeppelin\" venne commissionata su volere di Adolf Hitler il 16 novembre 1935 e la costruzione della chiglia cominci\u00f2 il 28 dicembre dell'anno successivo. Nel 1937 l'ammiraglio Erich Raeder present\u00f2 un progetto, il \"piano Z\", per la costruzione di altre quattro portaerei da costruirsi entro il 1945 ma due anni dopo, il piano venne ridimensionato in due esemplari. L'incarico di costruire la \"Flugzeugtr\u00e4ger A\" (\"portaerei A\"), pi\u00f9 tardi battezzata \"Graf Zeppelin\", fu assegnato ai cantieri navali \"Deutsche Werke AG\" di Kiel e contemporaneamente fu assegnata la commessa per la gemella \"Flugzeugtr\u00e4ger B\" (\"portaerei B\") al cantiere \"Friedrich Krupp Germaniawerft AG\", sempre di Kiel.\nEra usuale che con la commessa non venisse comunicato il nome della nave; questo non per ragioni di segretezza, bens\u00ec perch\u00e9 il comandante supremo della Marina aveva il diritto di scegliere il nome, che per lo pi\u00f9 veniva assegnato solo poco prima del varo, e sicuramente non senza influssi da parte della politica. Il varo della prima, e finora unica, portaerei tedesca ebbe luogo l'8 dicembre 1938, con un discorso tenuto dal comandante supremo della Luftwaffe Hermann G\u00f6ring, nonostante alla nave mancasse ancora gran parte degli allestimenti.\nLa decisione di costruire le navi fu contestata: Hermann G\u00f6ring, Comandante in capo della Luftwaffe non vedeva di buon occhio le intrusioni nella sua aviazione e non perse occasione per mettere in discredito Raeder. Inoltre, l'ammiraglio Karl D\u00f6nitz apr\u00ec un \"fronte interno\" alla marina stessa, spingendo verso una maggiore attenzione all'arma sottomarina.\nLe manovre di G\u00f6ring erano tese a ritardare l'entrata in servizio della nave, per mettere il progetto in cattiva luce: la costruzione della nave fu interrotta nell'ottobre 1939.\nDurante la guerra.\nAlla fine del 1942 furono apportate delle modifiche allo scafo, e furono preparate le turbine per farla entrare in servizio.\nLa costruzione fu piagata da carenze di materiali e lavoratori, che portarono all'abbandono della costruzione della nave gemella.\nSu consiglio di Raeder, Hitler offr\u00ec a G\u00f6ring l'incarico di costruire gli aerei per la nuova nave, sperando di placarne l'avversit\u00e0: il maresciallo offr\u00ec una nuova versione degli Junkers Ju 87B e dei Messerschmitt Bf 109E-3. Raeder fu costretto ad accettare anche la clausola per cui il personale di volo sarebbe dovuto rimanere sotto il controllo delle forze aeree. L'inadeguatezza degli aerei forniti costrinse a riprogettare gli impianti del ponte di volo.\nNel 1943 Raeder si dimise dall'incarico e D\u00f6nitz prese il suo posto. Perseguendo la sua strategia incentrata sugli U-Boot, D\u00f6nitz il 2 febbraio sospese la costruzione della portaerei, nonostante fosse completa al 95%.\nIl 21 aprile 1943 la portaerei, ancora non terminata, fu trainata a Stettino. Qui fu affondata con cariche esplosive il 25 aprile 1945 in acque basse, per evitare che cadesse in mani nemiche.\nDopo la guerra.\nLa sua storia successiva \u00e8 poco chiara: stando ai patti internazionali la nave avrebbe dovuto essere distrutta o affondata in acque profonde il 15 agosto 1946. I russi invece la ripararono e la riportarono a galla nel marzo 1946. L'ultima foto nota della nave la vede a Swinem\u00fcnde (oggi \u015awinouj\u015bcie) il 7 aprile 1947, impegnata nel trasporto di parti di fabbriche polacche smantellate e portate in Russia.\nProbabilmente serv\u00ec anche come nave-alloggio per un reparto speciale, impiegato nell'analisi dei documenti di progettazione della stessa \"Graf Zeppelin\" e delle altre navi catturate ai tedeschi.\nVi furono numerose voci non confermate sul destino finale della nave: nascosta a Leningrado, affondata per un guasto tra Swinem\u00fcnde e Leningrado, affondata dopo un urto con una mina a R\u00fcgen il 15 agosto 1947 (ma la rotta per Leningrado non passava da R\u00fcgen, per cui sembrava pi\u00f9 probabile che fosse affondata nel Golfo di Finlandia, una zona pesantemente minata).\nCon l'apertura degli archivi sovietici, si \u00e8 saputo che venne trainata a Leningrado, dove giunse sana e salva, e venne riclassificata come \"PO-101\" (Base Galleggiante 101). Venne tentata una riparazione, ma risult\u00f2 impossibile e il relitto venne trainato in mare aperto presso Swinem\u00fcnde e usato come bersaglio per una esercitazione di tiro combinata di marina e aviazione, il 16 agosto 1947. I sovietici caricarono esplosivi sulla nave per simularne il carico di munizioni: in questo modo l'operazione avrebbe potuto passare per una demolizione, come richiesto dai trattati di fine guerra, ma avrebbe dato ai sovietici una preziosissima esperienza nell'attacco contro questo tipo di navi, fatto assai importante dato che la strategia marittima degli USA si basava primariamente sulle portaerei ed ormai gi\u00e0 si profilava lo scenario della Guerra Fredda.\nGi\u00e0 colpita da 24 bombe, la nave venne affondata coi siluri.\nIl ritrovamento.\nIl 12 luglio 2006 una nave di prospezione della compagnia petrolifera polacca Petrobaltic ha trovato un relitto lungo 265 metri nei pressi del porto di \u0141eba, dalla sagoma somigliate alla \"Graf Zeppelin\". Il 26 luglio gli specialisti della marina polacca ORP Arctowski entrarono nel relitto per confermarne l'identit\u00e0 e il giorno seguente la Marina Militare ha confermato l'identit\u00e0 del relitto.\nCommento ai dati tecnici.\nComplessivamente la progettazione della nave non pu\u00f2 esser definita come ben riuscita. Il numero degli aerei imbarcati era modesto per il suo dislocamento; in confronto, le portaerei alleate e giapponesi avevano una capacit\u00e0 di circa il doppio di apparecchi. Questo era causato, tra le altre cose, da una dotazione di artiglierie relativamente potente e assai ingombrante, cui le altre marine avevano rinunciato gi\u00e0 dal 1940, avendo capito che l'impiego delle vulnerabilissime portaerei, in uno scontro di artiglierie, era inconcepibile."}
{"id": "488102", "revid": "339392", "url": "https://it.wikipedia.org/wiki?curid=488102", "title": "Campione svizzero", "text": ""}
{"id": "488104", "revid": "1842072", "url": "https://it.wikipedia.org/wiki?curid=488104", "title": "Alienazione (diritto)", "text": "Alienazione, nel linguaggio giuridico, \u00e8 il negozio con il quale un soggetto (detto \"\"alienante\") attribuisce a un altro (detto \"alienatario\"\") una propriet\u00e0 o un diritto su beni del proprio patrimonio. In questo senso l'alienazione \u00e8 un esempio di acquisto a titolo derivativo.\nOggetto dell'alienazione.\nSoltanto i diritti disponibili possono essere oggetto di alienazione mentre i cosiddetti diritti indisponibili, per il fatto di essere strettamente inerenti alla persona che ne \u00e8 titolare, si acquistano con la nascita e si estinguono con la morte.\nForme di alienazione.\nL'alienazione pu\u00f2 avvenire o a titolo oneroso (verso un corrispettivo suscettibile di valutazione economica) o a titolo gratuito (per spirito di liberalit\u00e0). Nella prima fattispecie rientrano, tra le altre, compravendita, permuta, datio in solutum. Nella seconda il contratto di donazione.\nL'alienazione come concetto contabile.\nIl termine alienazione viene utilizzato anche in contabilit\u00e0 generale per definire la cessione a terzi di un cespite o bene posseduto da una societ\u00e0 o privato gratuita."}
{"id": "488107", "revid": "320578", "url": "https://it.wikipedia.org/wiki?curid=488107", "title": "F.C. Zurigo", "text": ""}
{"id": "488110", "revid": "122246", "url": "https://it.wikipedia.org/wiki?curid=488110", "title": "Castel Capuano", "text": "Castel Capuano \u00e8, dopo il Castel dell'Ovo, il pi\u00f9 antico castello di Napoli. Di origine normanna, \u00e8 situato allo sbocco dell'attuale via dei Tribunali ed \u00e8 stato sede della sezione civile e penale del tribunale di Napoli (oggi al Centro direzionale). Deve il suo nome al fatto di essere ubicato a ridosso di Porta Capuana, che si apre sulla strada che conduceva all'antica Capua.\nLa storia.\nLe origini.\nLa sua costruzione fu avviata nel 1160 dall'architetto Buono per volere del re di Sicilia Guglielmo I detto il \"Malo\", figlio di Ruggero il Normanno. L\u2019edificio aveva funzioni difensive caratterizzato da robuste fortificazioni, dall'austerit\u00e0 degli ambienti e la sua vocazione naturale di presidio militare. Scavi effettuati nel XIX secolo hanno dimostrato che il castello fu eretto sull'area in cui nella Napoli romana sorgeva il \"Gymnasium\", trasformato nei secoli successivi in cimitero, come provano le numerose tombe rinvenute.\nNel 1231, per iniziativa di Federico II, si ebbe il primo intervento di trasformazione del castello, che pur conservando le sue indispensabili fortificazioni, fu reso pi\u00f9 ospitale e meglio rispondente ad ospitare momentaneamente il sovrano di passaggio da Napoli.\nIl periodo angioino.\nCon l'avvento degli Angioini inizi\u00f2 l'edificazione (1279-82) di una nuova fortezza, Castel Nuovo (o Maschio Angioino), che divenne dimora dei sovrani di Napoli. Castel Capuano continu\u00f2 ad ospitare fra le sue mura alcuni membri della famiglia reale nonch\u00e9 funzionari e altri illustri ospiti come Francesco Petrarca, che vi soggiorn\u00f2 nel 1370 in qualit\u00e0 di legato di Clemente VI. Durante il regno di Giovanna I (1343-1382) il castello fu sottoposto a nuovi restauri, resi necessari dalle conseguenze del devastante saccheggio sub\u00ecto ad opera delle truppe di Luigi I d'Ungheria, che furono poi costrette ad abbandonare la citt\u00e0 per l'arrivo della peste nera.\nPur rimanendo in secondo piano rispetto alla maestosa sede della corte reale, l'imponente Maschio Angioino, il castello capuano fece da cornice a molti importanti eventi, come lo sfarzoso matrimonio di Carlo di Durazzo, che tanta impressione suscit\u00f2 negli osservatori del tempo. Fu proprio il figlio di Carlo, Ladislao il Magnanimo (1399-1414), a riprendere brevemente Castel Capuano come propria residenza, mentre sua sorella Giovanna II (1414-1435) fu costretta a rifugiarsi fra le sue mura durante lo scontro con Alfonso V d'Aragona, che aveva stabilito la propria corte in Castel Nuovo. La fortezza sub\u00ec in questo periodo l'assedio dell'Aragonese, che dovette per\u00f2 arrendersi di fronte all'inespugnabilit\u00e0 della residenza in cui Giovanna aveva trovato riparo. Da qui, la sovrana part\u00ec poi alla volta di Aversa, dove nomin\u00f2 suo erede Luigi III d'Angi\u00f2 in opposizione al ripudiato Alfonso.\nSempre in Castel Capuano, il 23 agosto 1433 mor\u00ec assassinato il \"favorito\" della regina Sergianni Caracciolo, mandato a morte dalla stessa sovrana.\nPeriodo aragonese e trasformazione da reggia a tribunale.\nSotto il regno degli Aragonesi, il Castel Capuano venne inglobato dentro la nuova cinta muraria, perdendo il ruolo di baluardo difensivo. Negli anni successivi alla conquista della citt\u00e0, Alfonso d'Aragona, nell'attesa del completamento della ricostruzione del Castel Nuovo, lo us\u00f2 come principale dimora dinastica, facendolo abbellire con cicli di affreschi commissionati al quotato pittore valenciano Jacomart Baco. Il castello visse certamente la sua ora pi\u00f9 splendida nella veste di edificio di rappresentanza tra gli anni '70 e '90 del XV secolo, quando Alfonso II di Napoli, duca di Calabria ed erede al trono, profuse enormi somme nel dare vita a un sistema di dimore di \"svago\" interconnesso nell'area orientale della citt\u00e0, comprendente anche le ville di Poggioreale e della Duchesca e il cui \"fulcro\" era proprio il grande maniero di fondazione normanna. L'architetto a cui fu affidato il compito di costruire le due ville (oggi non pi\u00f9 esistenti) con i loro grandi giardini e la nuova Porta Capuana e di modificare ulteriormente il Castello fu probabilmente Giuliano da Maiano. La documentazione rinvenutaci sui molteplici interventi decorativi \u00e8 purtroppo molto frammentaria, tuttavia \u00e8 certo che vi lavorarono gli stessi artisti (Antonello del Perrino, Giacomo Parmense, Calvano da Padova, Luigi La Bella) attivi nell'adiacente Villa della Duchesca.\nNei decenni a cavallo tra i secoli XV e XVI, fu anche scenario di memorabili eventi mondani, come i festeggiamenti delle nozze tra Federico III d'Asburgo e Eleonora d'Aviz (risalenti all'anno 1452), quelli delle nozze tra Sigismondo I di Polonia e Bona Sforza (risalenti al 1517), e alcune rappresentazioni teatrali di opere del Sannazaro accompagnate da fastosi apparati scenografici.\nCon l'annessione del Regno di Napoli alla corona di Spagna e la sua costituzione in Vicereame (1503), tutte le dimore abitate in precedenza dai sovrani e dai principi aragonesi (castelli, palazzi e ville) andarono incontro a un inesorabile destino di decadenza. Per il Castel Capuano il canto del cigno nel suo ruolo da reggia lo si ebbe nel 1535, anno nel quale Carlo V d'Asburgo vi dimor\u00f2 per alcuni mesi di ritorno dalla memorabile impresa della Riconquista di Tunisi, ricevendovi varie delegazioni da altri stati italiani e celebrandovi un ulteriore matrimonio sontuoso di quell'epoca, quello tra il principe di Sulmona, Filippo di Lannoy (a cui lo don\u00f2 nel momento della partenza) e Isabella Colonna.\nUn cambiamento di funzione che inaugur\u00f2 una nuova epoca nella storia dell'edificio lo si ebbe nell'anno 1537, quando il vicer\u00e9 don Pedro de Toledo, dopo averlo confiscato al proprietario, decise di trasformarlo nel tribunale del Regno, riunendovi tutte le corti di giustizia sparse in diverse sedi in tutta la citt\u00e0: il Sacro Regio Consiglio, la Regia Camera della Sommaria, la Gran Corte Civile e Criminale della Vicaria e il Tribunale della Zecca. Per adattarlo al suo nuovo ruolo di grande palazzo di Giustizia, fu radicalmente modificato dagli architetti Ferdinando Manlio e Giovanni Benincasa: furono eliminate tutte le strutture tipicamente militari e fu ripensato nei suoi spazi interni, mentre i sotterranei furono destinati a prigione dotata di attrezzatissime camere di tortura.\nTrasformazioni e restauri.\nNella sua lunga storia, Castel Capuano ha subito numerosi interventi di trasformazione e restauro che ne hanno profondamente cambiato la fisionomia. Gi\u00e0 sotto Federico II furono rifatte le mura esterne, con l'apertura delle finte finestre della facciata principale. Durante il periodo aragonese, come \u00e8 stato detto sopra, venne inglobato dentro la nuova cinta muraria cittadina ed ebbe, prima sotto Alfonso il Magnanimo e poi sotto il duca di Calabria, consistenti interventi di abbellimento prettamente legati alle decorazioni dei saloni, delle logge e del giardino. Il grande rifacimento commissionato da Don Pedro de Toledo utilizz\u00f2 l'antico impianto della fabbrica, mantenendone la monumentalit\u00e0, ma privandolo del giardino e di tutti gli abbellimenti decorativi e strutturali fatti appore dagli Aragonesi. Nei decenni successivi vi furono commissionati molteplici interventi decorativi, legati alla sua nuova funzione di tribunale; come non citare al riguardo gli affreschi eseguiti dallo spagnolo Pedro de Rubiales (in precedenza collaboratore del Vasari a Roma) negli ambienti della Regia Camera della Sommaria nel biennio 1547-1548 (pervenutici oggi sono nello spazio dell'Oratorio) e quelli realizzati nel 1608 dal greco-napoletanizzato Belisario Corenzio in quattro \"rote\" del Sacro Regio Consiglio, visibili ancora in ben tre sale. Nel breve periodo vicereale-austriaco (nonostante la scarsit\u00e0 di notizie) \u00e8 certo che vennero commissionate ulteriori aggiunte decorative, ispirate nell'esecuzione al nascente gusto rococ\u00f2, come testimoniato da un superstite bodouir del 1725 affrescato sulle volte e sulle pareti da Antonio Maffei e Tommaso Alfano, sotto la direzione di Ferdinando Sanfelice. Anche nel periodo borbonico gli interventi si limitarono all'aggiunta di nuovi affreschi di carattere prettamente profano: nel 1752 il Salone del Sacro Regio Consiglio venne dipinto negli ornati parietali (tutt'ora sopravvissuti) da Carlo Amalfi e Giovan Battista Natali, mentre della volta (perduta e sostituita a met\u00e0 '800 da un cassettonato ligneo) se ne occup\u00f2 il solimenesco Leonardo Olivieri; nel 1770 Antonio Cacciapuoti affresc\u00f2 insieme ad una squadra di pittori \"ornamentisti\" il Salone della Sommaria (oggi noto come Salone dei Busti).\nAl triennio 1856-1858 va ricondotta l'opera di modifica del castello pi\u00f9 profonda dai tempi di Don Pedro: sotto la guida dell'architetto Giovanni Riegler fu rinnovata la facciata principale e i balconi furono ritrasformati in finestre, scomparvero le arcate dei pianterreno e fu costruito un marciapiede lungo tre lati. Il Salone dei Busti che aveva perso gli affreschi della volta a causa di infiltrazioni d'acqua non contrastate per decenni, venne ridecorato (rispettando le parti superstiti) dai pittori pugliesi Biagio Molinaro e Ignazio Perricci. Dopo l'Unit\u00e0 d'Italia sulla facciata esterna fu affisso lo scudo di Casa Savoia, in sostituzione di quello borbonico. Nel corso di ulteriori e meno significativi lavori d'inizio Novecento furono eseguiti presso le fondazioni del castello alcuni scavi, che portarono alla luce dei frammenti di iscrizioni lapidee che hanno confermato la presenza nei pressi dell'antico Gymnasium. Da scavi effettuati nel 1913 sono emerse invece delle tombe con vasi in terracotta e lapidi con iscrizioni latine, che proverebbero il successivo adattamento dell'area alla funzione di cimitero.\nAttualmente il castello \u00e8 interessato da complessi restauri conservativi (finanziati da fondi europei), al termine dei quali verr\u00e0 riaperto al pubblico.\nL'architettura.\nEsterno.\nSul portale d'ingresso di Castel Capuano campeggia una lapide che celebra la vittoria di Carlo V a Tunisi e la data in cui il castello divenne sede della Corte di Giustizia. Il portale \u00e8 poi sormontato da una grande aquila bicipite, stemma della casa reale di Spagna, opera del Sangallo, e da colonne d'Ercole binate col motto \"Plus ultra\". A un livello superiore domina lo stemma dei Savoia, affisso dopo l'Unit\u00e0 d'Italia in sostituzione di quello dei Borbone. L'orologio della facciata risale invece al 1858.\nSuperato il portale si accede ad un cortile circondato da un portico sostenuto da pilastri di ordine dorico. Questo spazio rappresenta il nucleo del castello: \u00e8 qui che si riunivano avvocati, giudici, imputati, testimoni e le folle di cittadini coinvolti nelle vicende giudiziarie o semplicemente curiosi. Da qui si aprono le scalinate che conducono agli ambienti interni del castello.\nSul retro del Castello sorge infine la fontana detta \"del Formiello\". Costruita nel 1490 come abbeveratoio per i cavalli, fu rifatta nel 1583 da Michele de Guido che vi appose gli stemmi del vicer\u00e9 Pedro d'Aragona. La fontana fu chiamata cos\u00ec in quanto alimentata dalle acque dell'omonimo acquedotto.\nInterno.\nFra le sale interne di Castel Capuano, una delle pi\u00f9 interessanti \u00e8 certamente il Salone della Corte d'Appello, con affreschi di Antonio Cacciapuoto e altri artisti, eseguiti alla fine del XVIII secolo. Il ciclo raffigura allegorie delle province del regno: la provincia dei Marsi, dei Vestini, dei Picentini, degli Irpini, la Lucania, il \"Brutium Citerius\" e il \"Brutium Ulterius\".\nLa sala dei Busti, situata al primo piano, ospita oggi i busti in marmo degli avvocati pi\u00f9 famosi del foro di Napoli. In precedenza era la sala dove si tenevano le udienze pubbliche della Camera della Sommaria. Considerato il cuore del castello, oggi vi si celebrano gli avvenimenti solenni e si convocano riunioni straordinarie. Anche in questa sala gli affreschi ripropongono dodici figure femminili rappresentanti le province del regno: le figure poggiano su altrettanti piedistalli, intervallati fra loro da finte colonne. Il soffitto fu affrescato da Ignazio Perricci e Biagio Molinaro ed \u00e8 diviso in tre campi, ciascuno dei quali celebra la forza ed il trionfo della Giustizia. \nDalla sala dei Busti (o salone dei Busti) si accede alla cappella della Sommaria, una sala a pianta quadrata con pareti cieche realizzata verso la met\u00e0 del Cinquecento.\nLa sala che oggi ospita la biblioteca fu sede del Gran Consiglio durante il regno degli Angioini, poi sala di udienza della Gran Corte Criminale nel periodo borbonico. Qui furono processati anche i patrioti che parteciparono alla rivoluzione del 1848 contro Ferdinando II. La Biblioteca, trasferita qui da ambienti adiacenti, fu inaugurata il 19 luglio 1896 ed ospita circa 80.000 volumi tra cui rarissime opere dei secoli XVI, XVII e XVIII che costituiscono nel loro insieme il cosiddetto \"Fondo Antico\"."}
{"id": "488111", "revid": "320578", "url": "https://it.wikipedia.org/wiki?curid=488111", "title": "F.C. Z\u00fcrich", "text": ""}
{"id": "488112", "revid": "643662", "url": "https://it.wikipedia.org/wiki?curid=488112", "title": "FC Z\u00fcrich", "text": ""}
{"id": "488113", "revid": "149485", "url": "https://it.wikipedia.org/wiki?curid=488113", "title": "Fussball Club Z\u00fcrich", "text": ""}
{"id": "488114", "revid": "3115", "url": "https://it.wikipedia.org/wiki?curid=488114", "title": "Auxiliary power unit", "text": "La Auxiliary Power Unit (APU) \u00e8 un'unit\u00e0 di potenza ausiliaria installata a bordo di un veicolo per la produzione di energia non direttamente utilizzata a scopo propulsivo. \u00c8 in genere presente su aeroplani da trasporto, ma anche su alcuni veicoli terrestri ibridi o di grandi dimensioni .\nAeromobili.\nUna moderna APU impiegata in campo aeronautico \u00e8 costituita da una turbina a gas di dimensioni contenute, che, collegata all'impianto elettrico e pneumatico del velivolo, consente di fornire energia agli impianti di bordo quando i motori sono spenti o in caso di avaria dei sistemi principali.\nStoria.\nUna delle prime APU ad essere usata su un aereo \u00e8 stato un motore bicilindrico a benzina da 5 hp, montato sull'aereo da ricognizione Pemberton-Billing P.B.31 Nighthawk, nel 1916. Il Boeing 727, nel 1963, fu il primo aereo jet di linea ad utilizzare una turbina a gas come APU, permettendogli di operare nei piccoli aeroporti regionali senza l'ausilio delle attrezzature di terra. Anche se le APU sono state, in passato, installate in diverse parti di vari aeromobili militari e commerciali, nei moderni aerei di linea sono montate nella coda. Lo scarico dell'APU, un piccolo tubo che esce dalla coda dell'aereo, pu\u00f2 essere notato nella maggior parte dei moderni aeroplani di linea.\nLe APU che equipaggiano gli aeromobili ETOPS (Extended-range Twin-engine Operations, aeromobili bimotori con autonomia estesa) sono dispositivi di sicurezza fondamentali, in quanto forniscono una riserva di elettricit\u00e0 ed aria compressa in caso di un'avaria ad un motore o di un generatore. Mentre alcune APU non possono accendersi mentre l'aereo \u00e8 in volo ad alta quota, questo tipo di APU devono potersi accendere fino ad altitudini pari alla massima raggiungibile dall'aereo. Applicazioni recenti hanno richiesto l'accensione dell'APU fino a .\nNel caso di un'avaria all'APU \u00e8 richiesta un'unit\u00e0 di avviamento esterna (ground power unit) per alimentare i sistemi dell'aereo ed avviare i motori a terra.\nTecnica.\nUna tipica APU installata su un velivolo da trasporto commerciale \u00e8 costituita da tre parti principali: il generatore di gas, il sistema di spillamento dell'aria compressa e la scatola ad ingranaggi.\nIl generatore di gas \u00e8 la turbina a gas vera e propria che trasforma l'energia chimica del combustibile rendendola disponibile sotto forma di energia pneumatica o meccanica. L'energia pneumatica (aria compressa) \u00e8 ottenuta spillando aria dal compressore del generatore di gas mediante valvole regolatrici.\nUn gruppo di riduzione ad ingranaggi collega l'albero motore del generatore di gas a delle prese di potenza sulle quali possono essere montati generatori elettrici o pompe idrauliche e agli accessori necessari al funzionamento dell'APU stessa, come la pompa dell'impianto di lubrificazione e dell'iniezione di carburante. Su alcune APU il generatore elettrico pu\u00f2 funzionare anche da motorino di avviamento, eliminando cos\u00ec la necessit\u00e0 di collegare un motore aggiuntivo per la sua accensione.\nSono allo studio anche APU costituite da pile ad ossido solido in grado di fornire l'energia elettrica necessaria.\nFunzioni dell'APU.\nLa funzione principale dell'APU di un aeroplano \u00e8 quella di fornire l'energia necessaria all'avviamento dei motori principali. Per avviare un motore a turbina \u00e8 necessario portare la sua velocit\u00e0 di rotazione ad un valore tale (tipicamente tra il 20 ed il 30% della velocit\u00e0 massima) che permetta una compressione sufficiente ad assicurare l'accensione del combustibile in camera di combustione e garantire l'autosostentamento. Da quella velocit\u00e0 di rotazione in su il motore \u00e8 in grado di accelerare autonomamente al regime di funzionamento desiderato senza apporto esterno di energia. I motori a turbina pi\u00f9 piccoli sono in genere avviati da un motore elettrico che, attraverso una scatola ad ingranaggi, mette in rotazione l'albero motore. I motori pi\u00f9 grandi impiegano, al posto del motore elettrico, una turbina mossa da aria compressa fornita dall'impianto pneumatico. Dal momento che l'energia necessaria per raggiungere la velocit\u00e0 di rotazione minima per l'autosostentamento di un motore di grandi dimensioni \u00e8 superiore a quella immagazzinabile in una batteria o serbatoio d'aria compressa di dimensioni e peso ragionevoli, \u00e8 necessario provvedere ad un impianto di potenza in grado di fornire l'energia necessaria all'avviamento dei motori principali del velivolo.\nL'APU risolve questo problema in due stadi: dapprima l'APU viene accesa da un motore elettrico, con l'energia proveniente da una batteria, o una sorgente esterna (\"ground power unit\"), poi accelera alla velocit\u00e0 massima, fornendo un quantitativo di energia molto pi\u00f9 grande, sufficiente a mettere in moto i motori principali dell'aereo.\nLe APU hanno anche altre funzioni ausiliarie. L'energia elettrica e pneumatica \u00e8 utilizzata per il funzionamento dei sistemi di riscaldamento, condizionamento e ventilazione, prima della messa in moto dei motori. Questo permette alla cabina di essere confortevole mentre i passeggeri si imbarcano, senza la spesa, il rumore ed il pericolo di far funzionare uno dei motori dell'aereo. L'energia elettrica \u00e8 anche utilizzata per far funzionare i sistemi per i controlli pre-volo o in caso di avaria di uno dei generatori collegati ai motori principali. Alcune APU sono anche connesse ai sistemi idraulici, permettendo agli addetti alla manutenzione e all'equipaggio di agire sui comandi di volo ed ai sistemi elettrici senza l'ausilio dei motori principali. Questa stessa funzione \u00e8 anche usata in volo, in caso di avaria di un motore o di una pompa idraulica.\nVeicoli ibridi.\nL'unit\u00e0 di potenza ausiliaria \u00e8 anche montata su veicoli ibridi \"in serie\", nei quali il motore (elettrico) che muove il veicolo \u00e8 meccanicamente scollegato dal motore che genera l'energia elettrica necessaria al suo funzionamento. Su questi veicoli le unit\u00e0 ausiliarie sono in genere costituite da motori a pistoni o Wankel collegati ad un generatore elettrico per ricaricare la batteria o per alimentare direttamente (o anche solo parzialmente) il motore elettrico.\nL'efficienza dei motori a combustione interna cambia al variare del numero di giri; nei sistemi ibrido serie i giri del motore ausiliario termico vengono impostati per ottenere sempre la massima efficienza (alla loro potenza nominale) non dovendo subire n\u00e9 accelerazioni n\u00e9 decelerazioni. L'APU viene quindi attivata solo quando \u00e8 necessario ricaricare la batteria o fornire la massima potenza al motore elettrico.\nRecentemente, anche nel campo automobilistico, sono stati sperimentati veicoli ibridi in cui la ricarica della batteria principale \u00e8 assicurata da pile a combustibile.\nAltri veicoli terrestri.\nLe APU possono essere installate anche su autocarri convenzionali per alimentare l'impianto di condizionamento e/o di refrigerazione e tutte le altre utenze elettriche del veicolo quando il mezzo \u00e8 fermo.\nSu diversi carri armati sono installate delle unit\u00e0 di potenza ausiliarie che forniscono l'energia elettrica necessaria senza l'elevato consumo ed impronta infrarossa del motore principale. L'M1 Abrams, ad esempio, ha un'APU costituita da un motore Wankel montato nella parte posteriore del mezzo.\nSpace Shuttle.\nAnche la navetta spaziale Space Shuttle era provvista di APU che rappresentavano uno dei componenti pi\u00f9 critici. Data la loro importanza, a bordo ne erano presenti tre ridondanti per aumentare la sicurezza (una sarebbe stata sufficiente). A differenza degli aerei, le APU installate sullo Space Shuttle, provvedevano a fornire esclusivamente pressione idraulica e non energia elettrica. Erano utilizzate soltanto durante il lancio e durante la fase di rientro e atterraggio ed erano alimentate ad idrazina, lo stesso propellente ipergolico utilizzato nei sistemi R.C.S. della navetta.\nDurante la missione STS-9, due delle tre APU dello Space Shuttle Columbia presero fuoco, ma nonostante ci\u00f2 la navetta atterr\u00f2 alla base aerea di Edwards."}
{"id": "488117", "revid": "320578", "url": "https://it.wikipedia.org/wiki?curid=488117", "title": "Football Club Zurigo", "text": ""}
{"id": "488122", "revid": "536103", "url": "https://it.wikipedia.org/wiki?curid=488122", "title": "Pavese (territorio)", "text": "Il Pavese (\"Pavees\" in dialetto pavese) corrisponde a una delle tre principali aree in cui si suole suddividere la provincia di Pavia, oltre alla Lomellina e all'Oltrep\u00f2 Pavese. Il territorio in questione, comprendente i comuni pi\u00f9 prossimi a Pavia, \u00e8 situato a nord del Po e prevalentemente a est del Ticino.\nLa zona \u00e8 interamente pianeggiante, eccetto un breve tratto che fa parte del Colle di San Colombano al Lambro. \u00c8 attraversata dal corso inferiore dell'Olona, dal Lambro meridionale, dal Naviglio Pavese, dal Naviglio di Bereguardo e da numerose rogge.\nOltre alla citt\u00e0 di Pavia, comprende la \"Campagna Pavese\", tradizionalmente divisa in Campagna Soprana (a nord della citt\u00e0) e Campagna Sottana (a est) (vedi Provincia di Pavia). Vi risiedono circa 189.394 abitanti.\nTendenzialmente il Siccomario, piccola regione a ovest del Ticino, potrebbe essere considerata parte del Pavese per la prossimit\u00e0 a Pavia, sebbene da un punto di vista geografico faccia parte della Lomellina. Inoltre, per il catasto di Maria Teresa d'Austria era ascritto all'Oltrep\u00f2 Pavese.\nComuni.\nComuni della Campagna Soprana (compresi il Parco Visconteo e il Vicariato di Settimo)\nComuni della Campagna Sottana \nComuni gi\u00e0 appartenenti alla pieve milanese di San Giuliano\nComuni gi\u00e0 appartenenti al Vicariato di Binasco (milanese)"}
{"id": "488123", "revid": "1265762", "url": "https://it.wikipedia.org/wiki?curid=488123", "title": "William Turner Walton", "text": "Biografia.\nSir William Walton \u00e8 nato in una famiglia di musicisti; suo padre era il direttore del coro della chiesa locale. Tramite la sua esperienza nel coro si appassion\u00f2 alla \"Creazione\" di Haydn, al \"Messiah\" di Georg Friedrich H\u00e4ndel e a molti degli altri lavori tipicamente allestiti nelle chiese.\nQuando ebbe compiuto i dieci anni, fu accettato come corista nella cattedrale cristiana dell'universit\u00e0 di Oxford, il che fu per lui una grande opportunit\u00e0. Trascorse moltissime ore tra i libri di musica conservati ad Oxford, studiando interi volumi di composizioni di autori quali Gustav Holst, Igor' F\u00ebdorovi\u010d Stravinskij, B\u00e9la Bart\u00f3k, Sergej Prokof'ev, Richard Strauss e Arnold Sch\u00f6nberg, formandosi cos\u00ec nella composizione da autodidatta.\nWalton compose diversi brani in quel periodo. Hugh Allen, l'organista della chiesa, e Thomas Strong, decano della chiesa cristiana, notarono in lui un gran talento, del quale furono molto comprensivi. Nel 1918, mentre si trovava ancora ad Oxford, Walton cominci\u00f2 a scrivere un quartetto con pianoforte, che diventer\u00e0 poi uno dei suoi pezzi pi\u00f9 apprezzati. Nel frattempo strinse una profonda amicizia con il poeta Sacheverell Sitwell.\nWalton lasci\u00f2 Oxford nel 1920 senza aver ancora conseguito la laurea. Quando lasci\u00f2 l'universit\u00e0, Sacheverell Sitwell ospit\u00f2 il giovane William nella sua famiglia come un fratello \"adottivo\". L\u00ec Walton incontr\u00f2 molti importanti musicisti e soprattutto la sorella di Sacheverell, Edith Sitwell, sulle cui poesie Walton compose \"Fa\u00e7ade - An Entertainment\", oggi considerato uno dei suoi lavori pi\u00f9 rappresentativi bench\u00e9 al suo debutto nel 1922 sia stato completamente stroncato dalla critica musicale. Complet\u00f2 inoltre la stesura del quartetto con pianoforte, che presenter\u00e0 poi a Salisburgo nel 1923.\nIn questo periodo Walton suonava in una jazz-band, ma continuava a comporre. Iniziava a crescere la sua fama di compositore significativo. La sua \"Portsmouth Point Overture\" divenne popolare negli Stati Uniti d'America, e l'Orchestra Sinfonica di Chicago la incluse nel suo repertorio gi\u00e0 nell'autunno del 1929.\nAll'inizio del 1929, intanto, Walton compose un concerto per viola e orchestra per Lionel Tertis. Tertis inizialmente rifiut\u00f2 il pezzo, che venne poi eseguito da Paul Hindemith. Esso fu subito riconosciuto come un capolavoro. Tertis esegu\u00ec di nuovo il pezzo nel 1930.\nLe colonne sonore.\nSempre in questo periodo compose la sua prima colonna sonora per il film \"Non mi sfuggirai (Escape Me Never)\". Nel 1935 esegu\u00ec la sua prima sinfonia. Dopo altri successi, Jascha Heifetz e il British Council gli commissionarono un concerto per violino e orchestra: present\u00f2 il pezzo a Heifetz nel 1939, riscuotendo molto entusiasmo, ma lo scoppio della Seconda guerra mondiale ritard\u00f2 l'esecuzione del concerto. Negli stessi anni Walton ebbe le sue prime esperienze di direzione d'orchestra, che poi maturarono fino a farlo diventare un direttore molto stimato, in particolarmente per la sua musica.\nNel 1941 Walton fu richiamato dal servizio militare, e fu incaricato di comporre colonne sonore per film patriottici. Scrisse anche le musiche per l\"'Enrico V\", il primo dei tre film ispirati dal lavoro di William Shakespeare diretti da Laurence Olivier, grazie al quale Walton fu anche nominato per il Premio Oscar.\nFinita la guerra, compose una sonata per violino per Yehudi Menuhin e due lavori per commemorare l'incoronazione della Regina Elisabetta II, finch\u00e9 nel 1951 ricevette il titolo di baronetto.\nNel 1955, Walton compose le musiche per un altro film shakespeariano di Laurence Olivier, \"Riccardo III\". Scrisse poi per Gregor Piatigorsky un concerto per violoncello e orchestra, eseguito nel 1956, a cui seguirono pezzi corali e orchestrali e un ciclo di canzoni d'amore. Nel 1967, diventato ormai un compositore di chiara fama mondiale, fu ammesso nell'Ordine del Merito.\nSul finire della vita, comporre per Walton divenne sempre pi\u00f9 difficile. Prov\u00f2 a scrivere una terza sinfonia, ma l'abbandon\u00f2. I suoi ultimi lavori sono per lo pi\u00f9 rimaneggiamenti di lavori precedenti, come pezzi corali liturgici.\nWalton mor\u00ec nella sua residenza La Mortella, a Forio, comune dell'isola d'Ischia, l'8 marzo 1983.\nFilmografia da compositore.\nAttore"}
{"id": "488125", "revid": "124247696", "url": "https://it.wikipedia.org/wiki?curid=488125", "title": "Sandy dai mille colori", "text": " \u00e8 un anime \"mah\u014d sh\u014djo\", prodotto dallo Studio Pierrot e trasmesso in Giappone su Nippon Television tra il marzo e l'agosto 1986. In Italia \u00e8 stato trasmesso su Italia 1 tra il gennaio e il marzo 1987. La serie gode anche di una trasposizione manga, distribuita dalla Shogakukan parallelamente alla trasmissione.\n\"Sandy dai mille colori\" (\"Mah\u014d no idol Pastel Yumi\") \u00e8 la quarta serie della saga delle maghette dello Studio Pierrot, ed \u00e8 preceduta da \"Magica magica Emi\" (\"Mah\u014d no star Magical Emi\") e seguita da \"Fancy Lala\" (\"Mah\u014d no stage Fancy Lala\").\nTrama.\nFiglia di due giovani fiorai, Yumi Hanazono (Sandy, in Italia), \u00e8 una simpatica bambina amante dei fiori. Non va bene a scuola, ma ama disegnare, e sogna di diventare mangaka. Il giorno del Carnival Flower, la festa annuale della sua citt\u00e0, la ragazzina dopo essere riuscita per caso a non fare recidere un dente di leone, riceve la visita di due folletti provenienti dalla Terra dei Fiori: Kashimaru e Kakimaru (Pico e Paco). Le due buffe creature pelose, rimanendo colpite dal grande affetto di Yumi per i fiori, regalano alla bambina una bacchetta e un ciondolo fatati con i quali potr\u00e0 disegnare nel vuoto qualsiasi cosa rendendola reale.\nI poteri mostreranno per\u00f2 subito i loro limiti creando non poche disavventure alla protagonista: ogni oggetto disegnato, infatti, svanisce dopo un certo tempo, non pu\u00f2 essere ripetuto pi\u00f9 di una volta e non pu\u00f2 essere fatto un nuovo disegno senza che prima sia scomparso il precedente.\nAlla vita della protagonista si affiancheranno quelle del suo compagno di classe Kenta Misawa (Ciccio), che ha un fratello maggiore Ky\u014dhei (Roby), affascinante ragazzo che lavora come commesso presso il negozio degli Hanazono e della buffa signora Fukurok\u014dji (Trudy), tanto grassa quanto ricca, che sembra essere allergica a tutti i fiori della citt\u00e0 affiancata dal fido maggiordomo Saburo Kunimitsu (Carmelo).\nDopo numerose e variopinte avventure, l'intero gruppo si immerge in una calda estate fino a quando verso fine agosto, inizia a cadere misteriosamente sulla citt\u00e0 una fitta neve. Mentre nessun meteorologo riesce a spiegare lo strano fenomeno, Yumi comincia a notare che la sua magia diventa sempre pi\u00f9 debole. Parlando coi due folletti la bambina arriva a sapere che anche nella Terra dei Fiori sta nevicando e che \u00e8 per questa ragione che i suoi disegni fatati non possono pi\u00f9 prendere vita. Le due creature, seguite dalla bambina, decidono cos\u00ec di tornare nel loro mondo che sembra essere una dimensione parallela, legata inesorabilmente alla citt\u00e0 di Yumi. Giunti nella misteriosa dimensione, una intera massa di folletti spiega alla protagonista che, senza saperne la ragione, la regina dei fiori, addormentandosi in un enorme tulipano, ha fatto cadere il loro mondo in un freddissimo inverno, stagione fino a quel momento inesistente, rischiando non solo di distruggere la loro terra ma anche la citt\u00e0 di Yumi. L'unico modo per salvare entrambe le dimensioni sembra essere quello di risvegliare la regina con delle gocce argentate che appaiono sul monte dell'Alba al primo bagliore del sole; la ragazzina aiutata da tutti i protagonisti della serie, si mette cos\u00ec alla ricerca delle gemme, in una vera e propria avventura, che si concluder\u00e0 con il risveglio della regina.\nAlla fine della vicenda tutti i protagonisti si ritroveranno in un campo di tulipani della loro stessa citt\u00e0, quasi come se la Terra dei Fiori non fosse altro che l'intero microcosmo naturale della citt\u00e0 di Yumi. Gli unici a non essere tornati indietro sembrano per\u00f2 essere proprio Keshimaru e Kakimaru, i quali spiegano telepaticamente alla ragazzina che non \u00e8 conveniente che gli uomini sappiano dell'esistenza dei folletti e che per questo la devono salutare, lasciandole per\u00f2 come regalo i poteri magici per sempre.\nAnime.\nL'anime, prodotto dallo Studio Pierrot, \u00e8 composto da 25 episodi, andati in onda su Nippon Television dal 7 marzo al 29 agosto 1986. L'elemento pi\u00f9 evidente che lo caratterizza, rispetto ai precedenti, \u00e8 legato all'incapacit\u00e0 della protagonista di trasformarsi in una controparte magica adulta, e che rispetto a serie analoghe la permanenza dei poteri della protagonista rimane oltre il termine della storia. Gli episodi sono stati pubblicati prima in VHS e poi in DVD, mentre negli LD \u00e8 stato incluso come bonus un piccolo videoclip musicale dal titolo \"Chapter True Love\".\nIn Italia \u00e8 stato acquistato da Mediaset ed \u00e8 stato trasmesso su Italia 1 dal 26 gennaio al 23 marzo 1987 all'interno del contenitore \"I Cartonissimi\" (spin-off della trasmissione \"Bim Bum Bam\"). La serie ottenne un discreto successo, nonostante i temi apparentemente pi\u00f9 innocui e leggeri affrontati. La versione italiana non presenta gravi censure, ma cambia tutti i nomi originali dei personaggi. La Yamato Video ne ha distribuito i DVD.\nColonna sonora.\nLa sigla italiana, scritta da Alessandra Valeri Manera con la musica di Giordano Bruno Martelli ed interpretata da Cristina D'Avena, presenta un arrangiamento completamente diverso dalle originali e viene usata sia in apertura che in chiusura.\nManga.\nIn contemporanea alla trasmissione dell'anime, nel 1986, \u00e8 stato pubblicato in Giappone sulla rivista \"Ciao\" un adattamento manga in due tank\u014dbon editi dalla Shogakukan, scritto e disegnato da Kiyoko Arai.\nIn Italia non \u00e8 mai arrivato, ma sulla rivista \"Corriere dei Piccoli\" sono usciti dei fotogrammi dell'anime a cui sono stati aggiunti i fumetti che riportano i dialoghi. Il discreto successo della serie ha permesso, inoltre, la pubblicazione di un album di figurine Panini.\nOAV.\nPastel Yumi compare in , un team-up del 1987 in cui sono presenti anche le altre tre eroine della Pierrot (Creamy, Evelyn e Emi).\nTrasmissioni e adattamenti nel mondo.\nL'anime \u00e8 stato trasmesso, oltre che in Giappone e in Italia, anche in diversi Paesi in tutto il mondo. In Francia e in Spagna \u00e8 stata trasmessa la stessa edizione mandata in onda in Italia, poich\u00e9 le reti televisive La Cinq e Telecinco sono di propriet\u00e0 di Fininvest; la sigla utilizzata da entrambe ha come base quella italiana, ma il testo tradotto ed \u00e8 cantata da Claude Lombard per la prima e da Soledad per la seconda."}
{"id": "488133", "revid": "84604", "url": "https://it.wikipedia.org/wiki?curid=488133", "title": "Coro Stelutis", "text": "Il Coro Stelutis (Bologna, 1947) \u00e8 stato fondato e diretto fino al gennaio del 2008 dal Maestro Giorgio Vacchi, coadiuvato dal 1999 dalla figlia Silvia Vacchi. Il repertorio attinge dal canto popolare e folcloristico della tradizione dell'Emilia-Romagna e dell'Italia settentrionale, con numerose armonizzazioni dello stesso maestro Vacchi.\nStoria.\nDopo le prime esperienze di canti montanari, con un organico tutto maschile, negli anni '60 il coro cominci\u00f2 ad assumere una propria identit\u00e0 artistica.\nNegli anni '70 il maestro Vacchi si convinse dell'importanza della ricerca della tradizione contadina e popolare del territorio emiliano.\nDa allora il lavoro incessante del Coro Stelutis e dei suoi collaboratori (fra cui altri gruppi musicali regionali), effettuato autonomamente, ma con criteri scientifici, ha portato alla catalogazione di oltre cinquemila canti.\nDalla memoria di anziani testimoni di un mondo contadino e popolare ormai scomparso, moltissimi di questi canti sono stati \"riportati in vita\" e armonizzati dal maestro Vacchi, andando a comporre in massima parte l'attuale repertorio del Coro.\nMoltissimi di questi brani sono entrati nel repertorio di altri cori, e per questo lavoro di ricerca e di composizione Giorgio Vacchi ha avuto numerosi premi e riconoscimenti nazionali.\nFra le file del Coro Stelutis cantarono, negli anni '70, anche alcuni personaggi poi diventati noti come i due attori comici Gigi e Andrea ed alcune collaborazioni con il cantautore Francesco Guccini.\nNel 1990 il Coro introdusse oltre alle voci maschili due sezioni femminili (soprani e contralti) ampliando l'espressivit\u00e0 e le potenzialit\u00e0 polifoniche.\nNel 2000 il Coro ha spostato la sua sede in un'antica casa colonica alla periferia est di Bologna, denominata la \"T\u00eez\" (\"fienile\", in dialetto bolognese): la sede, ricavata appunto da un vecchio fienile acquistato con il contributo volontario dei coristi, fu completamente ristrutturata nel giro di tre anni dal lavoro dei componenti e amici del Coro, oltre che con l'aiuto economico di alcune fondazioni.\nDal 2008 Silvia Vacchi dirige il coro, raccogliendo l'eredit\u00e0 artistica del padre, maestro Giorgio Vacchi.\nTourn\u00e9e e concerti.\nSono oltre seicento i concerti eseguiti dal Coro, quasi tutti registrati e documentati.\nIl coro si \u00e8 esibito in importanti teatri italiani: al Filarmonico di Verona, al S. Babila di Milano, al Teatro Regio di Parma, al Teatro Comunale di Bologna, alla Haus der Cultur di Bolzano, al Teatro Bonci di Cesena e al Rossini di Pesaro.\nFra le tourn\u00e9e all'estero:"}
{"id": "488136", "revid": "767487", "url": "https://it.wikipedia.org/wiki?curid=488136", "title": "Nevil Shute", "text": "Fu grande viaggiatore e prolifico scrittore, autore di oltre 25 romanzi.\n\u00c8 ricordato soprattutto come autore del romanzo post apocalittico \"L'ultima spiaggia\" (\"On the Beach\", 1957), che fu adattato al cinema da Stanley Kramer nel film omonimo del 1959. Nel 2000 ne \u00e8 stato tratto un remake per la regia di Russell Mulcahy. \u00c8 autore anche di \"Una citt\u00e0 come Alice\", che ispir\u00f2 l'omonimo film di Jack Lee con Virginia McKenna e Peter Finch in Italia noto come: La mia vita comincia in Malesia (1956), e nel 1981 una serie televisiva di produzione australiana.\nBiografia.\nFu ingegnere aeronautico, specializzato nei Zeppelin. Lavor\u00f2 per la de Havilland Aircraft Company nel 1922 e successivamente per la Airspeed.\nFu militare durante le due guerre mondiali, partecipando tra i volontari dei Royal Naval Volunteer Reserve allo sbarco in Normandia come corrispondente."}
{"id": "488138", "revid": "1718925", "url": "https://it.wikipedia.org/wiki?curid=488138", "title": "Mull\u0101", "text": "Il mull\u0101 ( o \u0645\u064c\u0644\u0651\u0629 , plur. ; in turco: \"molla\"), in italiano anche mull\u00e0 o moll\u00e0, \u00e8 un uomo di religione musulmana particolarmente esperto sulla teologia dell'Islam e la \"shar\u012b\u02bfa\" (un equivalente del sostantivo \"\u02bf\u0101lim\"). \nLa parola deriva dall'arabo \"mawl\u0101\", termine presente del Corano che, a causa della polisemia del termine, alcuni editori hanno considerato un titolo religioso. Il titolo, dato ad alcuni \"\u02bf\u0101lim\", deriva dall'arabo \u0645\u064e\u0648\u0652\u0644\u064e\u0649 (\"mawl\u0101\"), che per\u00f2, in questo caso, vuol dire \"maestro\" o \"custode\".\nIl termine riguarda particolarmente il contesto sciita ed \u00e8 questo il sostantivo che in una parte del mondo islamico - soprattutto in Iran, Pakistan, Azerbaigian, Afghanistan, Arabia orientale, Penisola balcanica, Asia centrale e Asia meridionale - viene comunemente attribuito al capo della comunit\u00e0 religiosa locale o al \"Kha\u1e6d\u012bb\" della moschea locale.\nIl titolo \u00e8 anche usato da alcuni ebrei sefarditi, sempre per indicare una figura di riferimento dottrinario nella comunit\u00e0 religiosa.&lt;br&gt; \nResta inteso, soprattutto nel mondo musulmano, il senso di rispetto e la saggezza espressa dalla figura cui si riferisce."}
{"id": "488139", "revid": "767487", "url": "https://it.wikipedia.org/wiki?curid=488139", "title": "Mulla", "text": "Mulla, in montenegrino Muo (\u041c\u0443\u043e), \u00e8 un centro abitato del Montenegro, compreso nel comune di Cattaro.\nFu un comune della Provincia di Cattaro, suddivisione amministrativa del Governatorato della Dalmazia, dipendente dal Regno d'Italia dal 1941 al 1943."}
{"id": "488140", "revid": "124866220", "url": "https://it.wikipedia.org/wiki?curid=488140", "title": "Narciso e Boccadoro", "text": "Narciso e Boccadoro (\"Narzi\u00df und Goldmund\", 1930) \u00e8 un romanzo del noto scrittore tedesco Hermann Hesse.\nPresentazione.\nNarciso \u00e8 un giovane monaco diligente e contemplativo, amante della lingua greca e delle scienze. \u00c8 spirituale e si dedica completamente alla religione. Nonostante la sua giovane et\u00e0, ha gi\u00e0 l'incarico di assistente di greco nella scuola del monastero, dove un giorno arriva un nuovo allievo, Boccadoro.\nBoccadoro \u00e8 un artista, con il grande senso di amare e di sentire le emozioni, che riesce con un solo sguardo a conquistare il cuore di tutte le donne. Ha lo spirito del vagabondo, ereditato dalla madre, che cerca di ritrovare, e durante il suo viaggio affronta varie avventure.\nTrama.\nL'ascetico Narciso era destinato ad una brillante carriera religiosa. In principio egli compare come un giovane maestro nel convento di Mariabronn (Maulbronn), temuto e assai stimato persino dai suoi superiori per via delle sue conoscenze. Aveva inoltre la capacit\u00e0 di leggere con straordinaria precisione l'animo delle persone. La pi\u00f9 clamorosa applicazione di tale dote invest\u00ec con violenza Boccadoro, un giovane e talentuoso scolaro inviato al monastero dall'arido padre al fine di espiare la congenita anima peccaminosa ereditata dalla madre. \nLa madre era per Boccadoro una figura poco chiara, delineata per lo pi\u00f9 dai racconti del padre. Narciso, accortosi di tale lacuna nel cuore dell'amico, rievoca i suoi ricordi e gli rivela una sua profonda convinzione secondo la quale egli non sarebbe mai potuto diventare un erudito o un uomo religioso perch\u00e9 ci\u00f2 non corrispondeva alla sua natura. Il giovane Boccadoro, fortemente scosso dalle parole dell'amico, incontra una donna di nome Lisa, si congeda e lascia il monastero. L'intrapresa vita di vagabondo insegna al giovane ad amare, a soffrire, a gioire, a cercare: in poche parole gli insegna a vivere.\nDopo alcuni anni di disperata ricerca Boccadoro scopre la sua natura di artista, cos\u00ec brillantemente intuita dall'amico Narciso. Egli diventa allievo del celebre maestro Nicola per poter raffigurare le immagini createsi dentro di lui dall'esperienza sensibile del mondo. Appresa l'arte e ottenuto prematuramente il diploma di maestro (grazie alla realizzazione del suo apostolo Giovanni, a immagine dell'amico Narciso), rifiuta l'eredit\u00e0 della bottega del maestro Nicola e la mano della bella figlia Elisabetta.\nBoccadoro riprende cos\u00ec la sua vita errabonda. Nel corso del suo pellegrinaggio Boccadoro conosce gli orrori del mondo, ma conosce anche l'amore; ama molte donne, ma solo alcune di esse resteranno per sempre nel suo cuore: la zingara Lisa, Lidia, la figlia del cavaliere che lo ospit\u00f2 in cambio del suo latino, Giulia, sua sorella, Lena, la fanciulla morta di peste che lo am\u00f2 pi\u00f9 sinceramente di qualsiasi altra donna, Agnese, la bella e glaciale amante del conte. Ma una sola figura lo accompagn\u00f2 per tutta la sua esistenza dal momento dell'addio al monastero: l'Eva-Madre, immagine vaga, sfuocata, eternamente in mutazione, che alla fine risult\u00f2 essere l'immagine di sua madre. Per tutta la vita Boccadoro ricerc\u00f2 tale immagine. La trov\u00f2 solo in vecchiaia durante il suo ultimo pellegrinaggio, in cui spezzatosi il cuore per il mancato amore di Agnese, si ruppe alcune costole cadendo da cavallo.\nPer tutta la vita il sogno di Boccadoro fu quello di cogliere con chiarezza l'immagine della Madre eterna e di rappresentarla; ma una volta colta, il piacere derivante dalla pace interiore che ne consegu\u00ec fece scemare in Boccadoro il desiderio di rappresentarla. Ora pu\u00f2 morire sereno, poich\u00e9 ha ritrovato sua madre, e ha scoperto l'amore, perch\u00e9 senza madre non si pu\u00f2 amare.\nPersonaggi.\nNarciso \u00e8 aurora di tutta la vicenda. Egli si presenta come un ragazzo dotato di straordinario talento, che persino i suoi superiori temono. \u00c8 un colosso, \u00e8 il vero detentore del potere nel monastero. Egli controlla e governa tutto e tutti con le sue stupefacenti capacit\u00e0. Futili si rivelano alcuni provvedimenti che l'abate Daniele prende nei confronti del giovane per rammentargli la sua posizione nel monastero e il rispetto per la gerarchia.\nAl termine della vicenda egli \u00e8 abate del monastero. Ma proprio quando le sue potenzialit\u00e0 sono finalmente esplose trovando realizzazione nella figura dell'abate (l'abate Giovanni, stupefacentemente profetizzato dalla statua dell'apostolo Giovanni di Boccadoro), egli lascia trapelare tutta la sua umanit\u00e0 e con essa le sue incertezze e le sue debolezze. Egli \u00e8 vittima della filosofia, di cui si sentiva l'assoluto padrone, e della verit\u00e0. Grazie a Boccadoro si rende conto che la ricerca della verit\u00e0 tramite il totale controllo dello spirito non \u00e8 l'unica via, e non \u00e8 necessariamente pi\u00f9 efficace della via dei sensi.\nBoccadoro \u00e8 il mezzo di cui si serve l'autore per esprimere il dissidio fra spiritualit\u00e0 e mondanit\u00e0, fra eros e logos. L'unico tratto del suo carattere che emerge con energica chiarezza \u00e8 la sua incertezza psicologica che lo porta a condurre continuamente una vita da vagabondo.\nTutti gli altri personaggi sono un semplice condimento alla storia, senza il quale nulla avrebbe senso e tutto resterebbe insapore. \u00c8 elemento indispensabile ma che non contiene in s\u00e9 la sostanza della storia.\nFilosofia e morale.\nLa morale \u00e8 ben descritta negli ultimi due capitoli, in cui Hermann Hesse pu\u00f2 esporre (con la bocca di Narciso) la sua filosofia dopo aver terminato di raccontare i fatti.\nIl contrasto fra natura e spirito, fulcro del romanzo, consiste nella via per la ricerca della verit\u00e0. Tanto Narciso, che rappresenta lo spirito, quanto Boccadoro, che rappresenta la natura, si sentono insoddisfatti della loro ricerca perch\u00e9 adoperano come mezzo solo lo spirito o solo i sensi, e ci\u00f2 si rivela insufficiente. Infatti Boccadoro perde la sua spiritualit\u00e0 e la fede in Dio, mentre Narciso, abate, perde la capacit\u00e0 di conoscere con i sensi; ma dopotutto entrambi trovano la pace perch\u00e9 imparano a vivere secondo la loro natura, e in essa trovano la piena realizzazione. \nNarciso con lo spirito e Boccadoro con i sensi spiegano il mondo nella sua essenza: questo \u00e8 ci\u00f2 che Hermann Hesse intende per \"verit\u00e0\". \u00c8 altres\u00ec facile riscontrare in quest'opera l'influenza su Hesse del Nietzsche della \"Nascita della tragedia\" - con il suo contrasto di \"apollineo e dionisiaco\", razionalit\u00e0 e istinto. Inoltre, l'autore mostra una grande dimestichezza con la teoria degli \"archetipi\" dell'inconscio collettivo di Jung, con il quale fu in contatto epistolare, e di un allievo del quale fu paziente - in particolare quelli relativi ad \"Anima e Animus\", rispettivamente l'inconscio maschile e quello femminile).\nTrasposizioni.\nNel 2020 ne \u00e8 stato tratto un film da Stefan Ruzowitzky con protagonisti Jannis Niew\u00f6hner e Sabin Tambrea."}
{"id": "488141", "revid": "254059", "url": "https://it.wikipedia.org/wiki?curid=488141", "title": "Pietro Farnese (disambigua)", "text": ""}
{"id": "488142", "revid": "1318658", "url": "https://it.wikipedia.org/wiki?curid=488142", "title": "Daihatsu Copen", "text": "La Daihatsu Copen (contrazione di Compact e Open) \u00e8 una piccola coup\u00e9-cabriolet prodotta dalla casa giapponese Daihatsu.\nPrima generazione (2002-2012).\nPresentata al salone dell'automobile di Tokyo del 2001 e commercializzata dal giugno 2002, la piccola auto rispettava le limitazioni giapponesi delle vetture Keicar, sia nelle dimensioni sia adottando propulsori di piccola cilindrata (659\u00a0cm\u00b3 turbo). Nei primi due anni furono prodotte oltre 20.000 vetture.\nNel 2003 inizi\u00f2 a essere esportata nel Regno Unito e dal 2004 arriv\u00f2 in tutta Europa inclusa l\u2019Italia, ancora con guida a destra e motore 659 cm\u00b3 turbo. Nel maggio 2006 arriv\u00f2 il modello 1.300 aspirato quattro cilindri da 87 cavalli con guida a sinistra. L'abitacolo era per 2 passeggeri, con bagagliaio ridotto, visto lo spazio necessario al ripiegamento del tetto rigido nella trasformazione a spider.\nL'abitabilit\u00e0 all'interno era discreta, e i consumi contenuti grazie alla ridotta cilindrata e al peso ridotto dell'auto, assemblata in modo semi artigianale in uno stabilimento dedicato.\nDalla fine del 2010 su alcuni mercati europei non fu pi\u00f9 disponibile e alla fine del 2012 \u00e8 stato comunicato il termine della produzione con un'ultima edizione, la Copen 10th Anniversary, limitata a 500 esemplari.\nGi\u00e0 alla fine del 2013 \u00e8 stata presentata la concept car che prefigura la seconda serie dell'auto.\nSeconda generazione (dal 2014).\nDopo meno di un anno dalla sospensione della produzione Daihatsu annunci\u00f2 che la Copen sarebbe stata sostituita da un nuovo modello. Al Motor Show di Tokyo 2013, Daihatsu ha presentato due concept car chiamate Kopen, con lo slogan \"Future Included\"; Il nome \"Kopen\" era una combinazione delle parole \u201c\"kei\"\u201d e \u201c\"open\"\u201d dove \u201ckei\u201d indica il segmento di appartenenza alle vetture keicar mentre \"open\" indica \"vettura aperta\". L'ortografia \u00e8 stata modificata da \"k\" a \"c\" per mantenere continuit\u00e0 con il modello precedente che riscosse un buon successo commerciale. \nLa presentazione della Copen di seconda generazione \u00e8 avvenuta nei primi mesi del 2014 e la produzione \u00e8 partita il 19 giugno 2014 nello stabilimento Daihatsu di Ikeda (Osaka).\nLa nuova Copen \u00e8 frutto del progetto LA400, \u00e8 stata disegnata da Hirofumi Wada e possiede una nuova struttura del telaio monoscocca chiamata \"D-Frame\" su cui poggiano i pannelli della carrozzeria intercambiabili. La struttura consente ai proprietari di selezionare il design degli interni e degli esterni dell'auto in base alle proprie preferenze. I pannelli della carrozzeria sono costituiti da 13 componenti in resina separati, 11 dei quali sono intercambiabili per modificare design e colori.\nLa Copen resta omologata come keicar e possiede una lunghezza pari a 3.395 metri con trazione anteriore e dispone anche di un nuovo sistema di sospensioni completamente riprogettate, nonch\u00e9 di un nuovo motore KF-DET turbo a tre cilindri da 660 cc con fasatura variabile, inedito impianto di scarico dal suono migliore e un peso ridotto. In Giappone, i modelli venduti al lancio erano la Copen Xplay dall\u2019estetica pi\u00f9 sportiva e la Copen Robe pi\u00f9 elegante. Questa nuova serie viene venduta solo in Giappone e non \u00e8 prevista l\u2019esportazione verso altri paesi, tuttavia la Copen Robe \u00e8 stata ufficialmente venduta in Indonesia tra il 2015 e il 2019.\nNel giugno 2015, Daihatsu ha rilasciato la Copen Cero, una nuova versione (che affianca la Xplay e le Robe) con fanali circolari e design tondeggiante ispirato alla prima generazione.\nVersione Coup\u00e9.\nAnticipata nel 2016 dall\u2019omonimo prototipo, Al Tokyo Auto Salon 2019, Daihatsu ha presentato la Copen Coup\u00e9, una versione coup\u00e9 a tetto fisso della Copen Cero. Nello specifico questa versione possiede il tetto in fibra di carbonio e optional \u00e8 disponibile anche un tettuccio in vetro apribile. Il motore e le trasmissioni restano le medesime della versione cabrio. La dotazione di serie include il volante in pelle Momo, differenziale a slittamento limitato (sulla manuale), cerchi in alluminio BBS e targhetta numerica dell\u2019esemplare sulla console centrale. Le opzioni includono lo scarico sportivo e sospensioni pi\u00f9 rigide HKS. Daihatsu ha prodotto questa versione in tiratura limitata di 200 unit\u00e0 nell'aprile 2019 in coincidenza con il quinto anniversario della Copen di seconda generazione.\nCopen GR Sport.\nLa Copen GR Sport \u00e8 stata sviluppata dalla divisione Gazoo Racing del gruppo Toyota (cui Daihatsu fa parte) ed \u00e8 stata messa in vendita in Giappone il 15 ottobre 2019. La commercializzazione avviene sia nelle reti di concessionarie Daihatsu che dalla Toyota (come Toyota Copen GR Sport). Questa variante possiede una estetica specifica con il frontale e la coda ridisegnati e presentano il classico family feeling degli altri modelli Gazoo Racing con mascherina rimpicciolita e una maxi presa d\u2019aria frontale con estrattori aerodinamici laterali, fanali anteriori e posteriori a LED, minigonne frontali, laterali e posteriori. La vettura non possiede ne il logo Daihatsu ne quello Toyota ma utilizza un logo Copen specifico a forma ovale con la lettera 'C'. La Copen GR Sport inoltre ha di serie cerchi in lega BBS, volante Momo, sedili Recaro, strumentazione con logo GR, nuovo impianto multimediale touchscreen stile tablet e sospensioni specifiche e pi\u00f9 rigide con assetto sportivo. Il motore reta il 660 turbo limitato a 64 cavalli con cambio manuale a cinque rapporti o automatico CVT a sette rapporti con paddle al volante."}
{"id": "488164", "revid": "1791", "url": "https://it.wikipedia.org/wiki?curid=488164", "title": "Rendite finanziarie", "text": ""}
{"id": "488167", "revid": "484362", "url": "https://it.wikipedia.org/wiki?curid=488167", "title": "Coro Musicanova", "text": "Il Coro Musicanova \u00e8 un coro polifonico con sede a Roma, fondato nel 1999 da Fabrizio Barchi.\nStoria e curriculum.\nSin dai suoi esordi concertistici, che risalgono al 1990, sotto il nome di Corale San Filippo, il coro Musicanova ha dedicato particolare attenzione alla esecuzione di musica contemporanea; sull'esempio di paesi europei con tradizioni corali molto radicate, il gruppo ha stretto frequenti collaborazioni con diversi autori creando una virtuosa sinergia tra compositore ed esecutori. \u00c8 con questi intenti che nasce il CD \u201cHaec dies\u201d, primo progetto discografico in Italia a raccogliere 12 brani inediti, scritti da vari compositori italiani per il coro Musicanova (Edizioni Erreffe - 2001). Tra le varie collaborazioni realizzate vi \u00e8 la partecipazione alla messa celebrata nella Basilica di San Pietro nel 2014 per Nostra Signora di Guadalupe, animata dalla Misa Criolla di Ariel Ramirez, e nel 2016 il Musicanova ha preso parte all'evento Music For Mercy in compagnia di Andrea Bocelli, Carly Paoli e tanti altri ospiti.\nOltre alla normale programmazione concertistica, che ha portato il gruppo ad esibirsi in molte regioni italiane, il Coro Musicanova, aderendo ai suoi principi associativi, \u00e8 molto impegnato sul fronte della diffusione della coralit\u00e0 tra i giovani realizzando collaborazioni con varie scuole romane dalle quali provengono la maggior parte dei suoi cantori. Nell'associazione omonima prendono parte anche due cori dei licei Primo Levi ed Enriques, il coro giovanile Iride, il femminile Eos e due cori di voci bianche, il Primavera e il Notine, aggiuntisi nel 2016.\nRiconoscimenti.\nIl Coro Musicanova ha ottenuto numerosi riconoscimenti, tra i quali:\nObiettivo di rilievo per il gruppo \u00e8 la realizzazione di eventi frutto dell'incontro fra musica e teatro: in particolare il coro Musicanova ha presentato in questi anni \u201cRoma che in\u2026canta\u201d, spettacolo che ha ottenuto importanti riconoscimenti tra i quali il 1\u00ba premio al Concorso Internazionale \u201cSeghizzi\u201d di Gorizia (2007, 2000) e il 1\u00ba premio al Festival Internazionale di Canto popolare nell'ambito della LIII edizione del Concorso Internazionale Polifonico Guido d'Arezzo (2005), riconoscimento mai assegnato ad un coro italiano nelle precedenti edizioni.\nConcerti e tourn\u00e9e.\nL'attivit\u00e0 concertistica ha portato spesso il coro Musicanova a confrontarsi anche con realt\u00e0 di altri paesi europei: di particolare rilievo i tour in Francia, Danimarca, Finlandia, Grecia, Svezia e i premi ottenuti in alcuni fra i pi\u00f9 importanti Concorsi corali internazionali - Tours (Francia), Maribor (Slovenia), Marktoberdorf (Germania), Cork (Irlanda). Oltre all'attivit\u00e0 concertistica che il gruppo svolge sia in Italia che all'estero, si evidenziano le partecipazioni alle pi\u00f9 importanti manifestazioni corali nazionali ed internazionali come nel 2010 la prestigiosa Rassegna internazionale di canto corale di Mel dove il Musicanova ha ottenuto importanti risultati.\nDiscografia.\nLa discografia del coro Musicanova comprende vari titoli tra i quali si sottolineano le collaborazioni alle produzioni dei musicisti Ennio Morricone, Leo Brouwer e Marco Frisina, e dei cantanti Mina (\u201cDalla terra\u201d), Andrea Bocelli (\u201cSogno\u201d) e Angelo Branduardi (\u201cL'infinitamente piccolo\u201d); completano la discografia del coro il CD d'esordio \u201cDeveribest\u201d, la \u201cMisa Andina\u201d del compositore peruviano Nunes Allauca, e gli \u201cHaiku\u201d, testi giapponesi musicati per coro e strumenti da Carlo Franci (Edizioni Giadamaster \u2013 2004). Punta di diamante il cd Whiteinblack, pubblicato nel 2006, che contiene la Messa Jazz di Steve Dobrogosz e spiritual di apprezzati autori contemporanei. Al 2009 invece corrisponde l'uscita di In Concerto (Polifonia Antica), cd contenente alcuni tra i pi\u00f9 famosi ed indubbiamente superbi brani di Polifonia antica, tutti registrati in presa diretta nell'arco di alcuni anni di concerti del coro.\nA Natale 2011 il Coro Musicanova, in collaborazione con il Coro Eos, ha pubblicato il cd Singing Christmas, raccolta di brani dal tema natalizio dal rinascimento ai giorni nostri.\nIl coro Musicanova, iscritto all'Arcl, Associazione Regionale Cori del Lazio, ha ricoperto nel 2005-2006 l'incarico di Corale della Basilica di S. Paolo fuori le mura."}
{"id": "488174", "revid": "729019", "url": "https://it.wikipedia.org/wiki?curid=488174", "title": "Isole dello Stagnone", "text": "Le isole dello Stagnone prendono il nome dallo \"Stagnone\", la laguna pi\u00f9 vasta della Sicilia, caratterizzata da acque basse (1\u20132\u00a0m e spesso non pi\u00f9 di 50\u00a0cm) e compresa tra le quattro isole di San Pantaleo (Mozia), Isola Grande, Schola e Santa Maria, nel libero consorzio comunale di Trapani. Geograficamente fanno parte dell'arcipelago delle Egadi.\nSono comprese nella Riserva naturale orientata \"Isole dello Stagnone di Marsala\"."}
{"id": "488189", "revid": "3592652", "url": "https://it.wikipedia.org/wiki?curid=488189", "title": "Anni '70", "text": ""}
{"id": "488192", "revid": "196390", "url": "https://it.wikipedia.org/wiki?curid=488192", "title": "Rock-blues", "text": ""}
{"id": "488196", "revid": "78273", "url": "https://it.wikipedia.org/wiki?curid=488196", "title": "Rock blues", "text": ""}
{"id": "488197", "revid": "125244993", "url": "https://it.wikipedia.org/wiki?curid=488197", "title": "Blues rock", "text": "Il blues rock (o rock blues) \u00e8 un genere di musica rock con forti influenze del blues.\nStoria.\nAnni sessanta.\nIl blues rock cominci\u00f2 a svilupparsi come genere originale a s\u00e9 stante sin dalla met\u00e0 degli anni '60, attraverso le sonorit\u00e0 di band come i The Doors, The Yardbirds e Rolling Stones (che a loro volta traevano spunto da vecchi maestri quali Elmore James, Howlin' Wolf e Muddy Waters). Anche i Beatles hanno sperimentato il blues rock nei loro due ultimi album: \"Abbey Road\" e \"Let It Be\".\nIl genere \u00e8 caratterizzato da improvvisazioni \"blueseggianti\", ovvero jam principalmente focalizzate sugli assoli di chitarra elettrica con un sound \"pesante\" che riprende il Chicago Blues, ma \u00e8 abbastanza frequente la presenza aggiuntiva di strumenti a tastiera come il pianoforte e l'organo elettrico (quest'ultimo soprattutto in chiave rock psichedelico, usato in maniera massiccia da band come i sopracitati The Doors). Consuetudine \u00e8 inoltre l'uso dell'armonica a bocca, elemento cardine del blues tradizionale. \nIl genere originariamente britannico, con artisti come John Mayall &amp; the Bluesbreakers forma la base per Free, Savoy Brown e Fleetwood Mac.\nAnni settanta.\nNegli anni settanta il genere si diffonde ulteriormente; le principali band che lo rappresentano sono Led Zeppelin, Wishbone Ash, Deep Purple, Bad Company, Thin Lizzy."}
{"id": "488202", "revid": "15756", "url": "https://it.wikipedia.org/wiki?curid=488202", "title": "Tabernacolo delle Fonticine", "text": "Il tabernacolo delle Fonticine \u00e8 uno dei pi\u00f9 bei tabernacoli di Firenze. Composto da una grande pala robbiana e dotato anche di una vasca con fontanelle, si trova in via Nazionale, sull'asse di via dell'Ariento, a pochi passi dal mercato di San Lorenzo.\nStoria.\nRealizzato da Girolamo e forse Giovanni della Robbia nel 1522, fu cos\u00ec chiamato per la presenza delle sette teste di cherubino che versano, attraverso delle cannelline sulle bocche, altrettanti flutti d'acqua nella vasca marmorea.\nIl tabernacolo si trovava in origine nella vicina via Santa Caterina d'Alessandria e fu smontato e qui ricomposto, in asse con via dell'Ariento sul muro dell'orto del soppresso convento di Fuligno, attorno al 1850, in occasione dei lavori di allargamento di quella strada. Pur tenendo presente come alcuni testi datino lo spostamento al 1905 (anno che \u00e8 invece da interpretare in relazione a un intervento di restauro e ricomposizione del complesso in posizione arretrata rispetto alla precedente sistemazione), sembrerebbe inequivocabile la testimonianza della \"Nuova Guida della citt\u00e0 di Firenze\" del 1850 che lo indica appunto \"dirimpetto a via dell'Ariento\" precisando: \"Al di fuori s'inalzano due colonne corintie di pietra, le quali prima sostenevano una volta semicircolare che sporgeva molto infuori, e che attualmente per comodo di allargare la strada \u00e8 stata ridotta quasi a niente; e la pila di marmo che esisteva nel prospetto, entro alla quale gettavano acqua otto cannelle poste nella bocca di altrettante teste scolpite a basso rilievo in un gran lastrone \u00e8 stata divisa in due pile e poste ciascuna alle parti laterali del tabernacolo\".\nUlteriori notizie sono offerte da vari articoli apparsi su \"Arte e Storia\" degli anni 1885-1886, relativi a un involontario ma grave danneggiamento del complesso, risarcito da un restauro attuato nel 1886 e affidato a Cosimo Conti. Le lunghe iscrizioni che ricorrono sul basamento informano tra l'altro come l'opera fosse stata eseguita nel 1522 e voluta dal \"Reame di Biliemme\" (o 'Bailamme') - come reca l'iscrizione alla base: \"Questo devoto tabernacholo ano fatto fare gluomini del reame di Belieme. Posto in via sancta Catherina. MDXXII\" - una delle pi\u00f9 importanti brigate rionali di popolo minuto, dette \"Potenze festeggianti\", che si riunivano per esibirsi, fare festa, affrontarsi in \"armeggerie\" nelle varie ricorrenze cittadine e che contribuirono talvolta ad abbellire il proprio rione di opere d'arte, prima di essere sciolte dal granduca Cosimo II nel 1629 per motivi di ordine pubblico.\nIl penultimo restauro documentato al tabernacolo \u00e8 quello condotto dalla ditta P.T. Color nel 1997, su interessamento dell'Industria Alberghiera, Gruppo Industria dei Viaggi di Assindustria Firenze. \u00c8 stato oggetto di un ulteriore e profondo restauro concluso alla fine del 2016 grazie all'impegno e alla collaborazione di alcune associazioni presenti nel rione di San Lorenzo in particolare \"I sopravvissuti del San Lorenzo\" composta da ambulanti del mercato di San Lorenzo esterno, \"Associazione di Pinocchio\" e infine la scuola \"Lorenzo de' Medici\", che ha finanziato e realizzato il restauro di consolidamento del monumento.\nDescrizione.\nIl carattere architettonico del tabernacolo \u00e8 reso evidente dalle sue inusuali dimensioni. \"Il basamento \u00e8 costituito da una vasca marmorea sostenuta da tre mensole foggiate a zampe leonine. Sopra di essa, da una lastra dello stesso materiale, sette protomi angeliche versano nella vasca getti d'acqua (il che ha valso al tabernacolo la denominazione popolare \"delle Fonticine\"). Da un davanzale di pietra si ergono due colonne appoggiate a due lesene retrostanti, fornite tutte di capitelli di ordine composito. Sul dado sopra i capitelli sono scolpite testine d'angeli. La cornice soprastante sorregge un arco a tutto sesto, sorretto da tegole\" (Santi).\n\u00c8 modellato in terracotta invetriata policroma, nello stile ricco di colore di Giovanni, e raffigura nella parte centrale la \"Madonna col Bambino fra i santi Jacopo, Lorenzo e Giovannino\", con inoltre le sante \"Barbara e Caterina d'Alessandira\" in nicchie laterali; in alto sono il \"Padre Eterno con lo Spirito Santo ed angeli adoranti\" e lungo la cornice, tra serti di frutta e fogliami, si vedono testine e figure di santi: Sebastiano (in una piccola nicchia a sinistra), Antonio Abate, Domenico, Stefano, un santo vescovo (Zanobi?), Francesco, Filippo Benizzi (questa testa \u00e8 frutto di un restauro del 1886 dopo che and\u00f2 frantumata) e Rocco (a figura intera nella nicchietta in basso a destra)."}
{"id": "488203", "revid": "36426", "url": "https://it.wikipedia.org/wiki?curid=488203", "title": "Tabernacolo delle fonticine", "text": ""}
{"id": "488204", "revid": "36426", "url": "https://it.wikipedia.org/wiki?curid=488204", "title": "Mercato di San Lorenzo", "text": ""}
{"id": "488206", "revid": "767487", "url": "https://it.wikipedia.org/wiki?curid=488206", "title": "1855 - La prima grande rapina al treno", "text": "1855 - La prima grande rapina al treno (\"The First Great Train Robbery\") \u00e8 un film del 1979, diretto da Michael Crichton, interpretato da Sean Connery, Donald Sutherland e Lesley-Anne Down. Il film \u00e8 basato sul romanzo \"La grande rapina al treno\" (\"The Great Train Robbery\"), scritto nel 1975, dallo stesso Crichton.\nTrama.\nNel 1855 il mezzo di locomozione pi\u00f9 veloce e moderno al mondo \u00e8 il treno a vapore. La banca inglese \"Hundleston &amp; Bradford\" utilizza abitualmente il treno per trasferire da Londra al porto di Folkestone le casse contenenti le paghe dei soldati inglesi impegnati nella guerra di Crimea. Il prezioso carico \u00e8 costantemente presidiato da guardie armate e custodito in una cassaforte con quattro serrature. Le possibilit\u00e0 di appropriarsi dei soldi durante il tragitto sembrano inesistenti, ma Edward Pierce, dai suoi semplicemente conosciuto come l'\"armatore\", non crede che ci\u00f2 sia irrealizzabile. Usando ingegno, pazienza, audacia ed un ristretto numero di aiutanti, Pierce compir\u00e0 un'impresa ben presto definita da tutti i giornali \"storica\".\nProduzione.\nLa parte di \"Clean\" Willy \u00e8 stata interpretata da Wayne Sleep, un ballerino della \"Royal Ballett Company\", che ha realmente compiuto molte delle prodezze del personaggio del romanzo, anche quella di scalare le pareti della prigione di Newgate, con il rischio di cadere e ferirsi.\nLa locomotiva a vapore utilizzata nelle riprese esterne non forniva potenza sufficiente per trainare le carrozze del treno. Cos\u00ec \u00e8 stato utilizzato un locomotore Diesel, camuffato da furgone merci, allo scopo di fornire la spinta supplementare necessaria allo scopo. \u00c8 stata l'ultima pellicola di Peter Butterworth e l'ultima interpretata da Andr\u00e9 Morell.\nFatto storico.\nSia il romanzo sia il film sono basati sulla vera rapina al treno del 1855, ma nel film gli eventi sono molto romanzati dagli sceneggiatori. Nel film i protagonisti incontrano molti ostacoli, quando in realt\u00e0 l'unico problema fu di dover rimandare il colpo diverse volte per vari imprevisti, ma una volta sul treno la rapina si rivel\u00f2 molto semplice da compiere e non present\u00f2 alcun problema."}
{"id": "488209", "revid": "834", "url": "https://it.wikipedia.org/wiki?curid=488209", "title": "All Star Game", "text": ""}
{"id": "488215", "revid": "1745361", "url": "https://it.wikipedia.org/wiki?curid=488215", "title": "Zeppelin (disambigua)", "text": ""}
{"id": "488219", "revid": "729019", "url": "https://it.wikipedia.org/wiki?curid=488219", "title": "Mikoyan-Gurevich Ye-8", "text": "Il Mikoyan-Gurevich Ye-8 era un prototipo di monomotore a getto da caccia ad ala a delta progettato dall'OKB 155, diretto congiuntamente da Art\u00ebm Ivanovi\u010d Mikojan e Michail Iosifovi\u010d Gurevi\u010d, e sviluppato in Unione Sovietica nei primi anni sessanta.\nStoria.\nSviluppo.\nDurante il 1961 l'OKB MiG progett\u00f2 un caccia intercettore monoposto ridisegnando la configurazione alare e conseguentemente la presa d'aria del MiG-21PF, in particolare si adott\u00f2 una configurazione canard. Furono costruiti due prototipi, lo Ye-8/1 e lo Ye-8/2, ed entrambi gli aerei ricevettero la designazione da parte dell'aviazione di MiG-23 (notare che poi il MiG-23 fu un altro).\nLo Ye-8 aveva ipersostentatori soffiati (sistema di ipersostentazione che riceveva un flusso pressurizzato spillato al compressore del motore), alette canard come detto ed era propulso da una nuova versione del Tumanskij R-11F (sviluppato dall'ing. Metskhvarisvili), chiamato R-21F. Il primo prototipo (con il numero in codice 81 stampato in rosso sulla fusoliera) comp\u00ec il suo primo volo il 17 aprile 1962 con il pilota collaudatore G. K. Mossolov ai comandi. A causa di problemi ai motori, Mossolov fu costretto ad eiettarsi l'11 settembre, rimanendo gravemente ferito. Il nuovo motore infatti mancava di affidabilit\u00e0, su quaranta voli si ruppe ben 11 volte. I progettisti ed i meccanici erano costretti a sistemarlo addirittura sulla pista, cambiando compressore, pompe, iniettori, regolatori di flusso e persino tutto il motore. Era tutto inutile: il turbogetto era particolarmente delicato e sensibile alle alte velocit\u00e0. L'incidente, infatti, occorse a Mach 1,8 ad una quota di 15\u00a0000 metri in accelerazione: una girante del sesto stadio del compressore collass\u00f2. Tutto il disco attravers\u00f2 il motore, la fusoliera e tranci\u00f2 di netto mezza semiala destra. Inevitabilmente l'aeroplano perse il controllo ed inizi\u00f2 a precipitale a spirale verso il suolo, lasciando una scia di fumo. Il pilota non aveva altra scelta che eiettarsi ad una velocit\u00e0 di circa 1\u00a0200 km/h. Ci volle un mese e mezzo per riuscire a strappare alla morte il povero Molosov. In totale il primo prototipo accumul\u00f2 16 ore di volo e 22 minuti per un totale di circa 100 voli di collaudo.\nIl secondo prototipo aveva il numero 82. L'aeroplano era stato sviluppato dal MiG-21 dal quale era stata modificata anche la presa d'aria, spostata appena sotto l'ala, mentre il naso era a punta per il cono che ospitava il radar \"Sapphire 23\". La presa d'aria era a geometria variabile e l'ala aveva la pianta a delta.\nQuesto nuovo impianto aerodinamico era stato studiato per rendere il caccia molto pi\u00f9 efficace nei \"dogfight\" (combattimento manovrato dove si usa il solo cannone).\nIl \"rosso 82\" vol\u00f2, con ai comandi il pilota collaudatore A. Fedotov, il 29 giugno 1962 e fece ben 13 prove di volo prima che l'incidente del \"rosso 81\" lo facesse rimanere a terra.\nAlla fine si decise, sia da parte degli ufficiali della VVS che da parte degli ingegneri, di abbandonare il lavoro. Alcuni giornalisti statunitensi riuscirono comunque a sottrarre qualche informazione sullo Ye-8."}
{"id": "488220", "revid": "123273566", "url": "https://it.wikipedia.org/wiki?curid=488220", "title": "La grande rapina al treno", "text": "La grande rapina al treno (titolo originale \"The Great Train Robbery\") \u00e8 un romanzo scritto nel 1975 dallo scrittore statunitense Michael Crichton. \u00c8 una ricostruzione di un fatto realmente avvenuto nel 1855.\nTrama.\nIntroduzione.\nL'autore, in questa parte del libro, spiega a grandi linee, il motivo per cui questa rapina, ancora oggi, \u00e8 ricordata come il furto dell'epoca. Spiega anche il pensiero dell'Inghilterra vittoriana al riguardo del treno e della rivoluzione culturale, e non solo culturale, che il treno ha portato. Accenna alle opinioni degli inglesi dell'epoca al riguardo alla criminalit\u00e0. Queste opinioni, ovviamente non vere, erano che i delitti venivano commessi dalle persone in stato di povert\u00e0 e di bisogno, che i criminali erano di intelligenza limitata e che i reati erano, alla fine risolti e spiegati. Pochi anni dopo Arthur Conan Doyle scriveva i suoi romanzi e racconti con il protagonista Sherlock Holmes. Per effettuare questo furto, invece, hanno partecipato alcune persone altolocate ed \u00e8 servito tanto tempo per pianificarlo e tanta audacia per portarlo a compimento. Un vero smacco per gli inglesi dell'epoca. L'autore, con i resoconti dei giornali dell'epoca e con le testimonianze date in tribunale ha ricostruito i vari fatti e scritto questo avvincente e coinvolgente romanzo.\nParte prima - Preparativi (maggio-ottobre 1854).\nEdward Pierce era un uomo alto, una bella e folta barba rossa, ben vestito, di circa 30 anni con una grande disponibilit\u00e0 di denaro. Si vestiva e si comportava da vero gentiluomo. Aveva delle conoscenze altolocate. Viveva in uno dei quartieri pi\u00f9 eleganti di Londra. Viaggiava moltissimo, sia in Europa che negli Stati Uniti. Non si conosce assolutamente nulla di lui prima del 1850. \u00c8 da tener presente che i certificati di nascita non esistevano ancora, la fotografia era appena nata e le impronte digitali completamente sconosciute.\nRobert Agar era un grande specialista in serrature e in chiavi. Conosceva Edward Pierce di fama e aveva sentito dire in giro che stava organizzando un grande colpo.\nHenry Fowler direttore generale della banca Huddleston &amp; Bradford. 47 anni, conosceva il gentiluomo Edward Pierce di persona e spesso andavano a cena insieme.\nEdward Pierce, grazie alla conoscenza con Henry Fowler, viene a sapere che occorrono quattro chiavi per aprire le due casseforti che sono sul treno che parte con regolarit\u00e0 da Londra, contenenti l'oro per finanziare la guerra in Crimea. Due chiavi per ogni singola cassaforte; due di queste si trovavano negli uffici ferroviari, una era in possesso di Henry Fowler (la portava sempre con s\u00e9) e l'altra era in possesso di Edgar Trent.\nInizio del mese di luglio del 1854 - Pierce e Agar incominciano a sorvegliare gli uffici ferroviari per poter capire dove sono nascoste le due chiavi. Dopo alcuni giorni di appostamento si rendono conto che hanno bisogno di una \"biscia\", cio\u00e8 di una persona che entri e che apra gli uffici dall'interno tra un passaggio della ronda della polizia e il successivo. Valutano che la miglior \"biscia\" che faccia al loro scopo sia Clean Willy Williams che per\u00f2 in quel momento si trova in galera. \u00c8 da tener presente che Alfred Nobel non aveva ancora inventato la dinamite, per cui una cassaforte chiusa era un vero ostacolo, soprattutto se era molto pesante e intrasportabile manualmente. All'epoca esistevano solo tre soluzioni per aprire una cassaforte.\n1.- Portare via la cassaforte e aprirla con comodo.\n2.- Usare un trapano a mano per praticare un foro sulla cassaforte e attraverso il foro far scattare la serratura.\n3.- Usare le chiavi e con esse aprirla.\nIl primo metodo non era molto semplice da applicare, visto il grande peso e l'ingombro di ognuna delle due casseforti. Per il secondo metodo occorreva molto tempo e un'attrezzatura piuttosto ingombrante e pesante e non era esente da problemi di tipo meccanico. Il terzo metodo era ed \u00e8 il metodo migliore, anche se non semplice da applicare, visto la necessit\u00e0 di procurarsi le chiavi necessarie. Per molti ladri dell'epoca una cassaforte ingombrante e molto pesante era un ostacolo talmente tanto insormontabile da rinunciare immediatamente al possibile colpo.\nMet\u00e0 del mese di luglio del 1854 - Pierce \u00e8 a conoscenza di dove si trovano tre delle quattro chiavi di cui ha bisogno. Sa anche chi \u00e8 in possesso della quarta chiave ma non sa dove l'ha nascosta. Grazie a un borseggiatore di nome Teddy Burke, incaricato espressamente da Edward Pierce, esclude che Edgar Trent si porti la quarta chiave dietro. Nel frattempo Pierce si mette in contatto con Maggie, la donna di Clean Willy Williams, e gli chiede di informare il suo uomo che, se vuole partecipare a un colpo, deve fuggire di galera \"alla prima forca\".\nPierce si informa su Edgar Trent per cercare eventuali punti deboli per poterci entrare in confidenza e cercare di capire dove poteva aver nascosto la quarta chiave. Dopo vari giorni di appostamenti infruttuosi, un colpo di fortuna, Edgar Trent \u00e8 un appassionato di \"caccia al topo con il cane\". All'epoca questo \"sport\" era molto diffuso e molto apprezzato, sia dalle classi agiate che dalle classi umili della popolazione. Si poteva anche scommettere su questi combattimenti. Grazie a questo e a un altro colpo di fortuna, Pierce riesce a diventare amico di Edgar Trent e della sua famiglia.\nLa mattina del 28 agosto del 1854 viene impiccata Emma Barnes e, in contemporanea, Clean Willy Williams riesce a fuggire dalla prigione di Newgate. La prigione di Newgate era conosciuta come una delle prigioni pi\u00f9 sicure di tutta l'Inghilterra. Clean Willy Williams si deve nascondere, almeno per un po' di tempo, torna dalla sua amante Maggie, ma la trova con un altro uomo e decide di sostituirla con un'altra ragazza di nome Louise. Pierce continua a frequentare casa Trent e una mattina di ottobre del 1854 riesce a intuire, grazie a Elizabeth, dove il signor Edgar Trent ha nascosto la quarta chiave.\nParte seconda - Le chiavi (novembre 1854-febbraio 1855).\nAltro colpo di fortuna per Edward Pierce e la sua banda di ladri. Henry Fowler ha preso la malattia francese (sifilide) e lo comunica, con molto disagio, a Pierce. All'epoca non esistevano cure alle malattie veneree e si credeva che avendo un rapporto sessuale con una ragazza vergine la malattia sparisse.\nPierce riesce a procurare a Henry una ragazzina di 12 anni e mentre Henry e la ragazza sono in una camera per appuntamenti una mano furtiva riesce a effettuare un duplicato, in cera, della chiave in possesso a Henry Fowler. Il duplicato della prima chiave \u00e8 stato fatto.\nAttraverso un semplice trucco Pierce e Agar riescono ad entrare, furtivamente, in casa di Trent e si dirigono al nascondiglio della chiave. Altro colpo di fortuna, riescono a trovare la chiave e a farne un duplicato in cera. Ora sono in possesso anche del duplicato della seconda chiave.\nOra mancano solamente le due chiavi che sono custodite negli uffici ferroviari. Ora c'\u00e8 una novit\u00e0 rispetto al sopralluogo, negli uffici c'\u00e8 un uomo di guardia. Sono costretti a effettuare un nuovo sopralluogo per capire le sue abitudini. Dopo un accurato sopralluogo, Agar e Pierce, riescono ad escogitare un nuovo piano. Con un'operazione molto temeraria, al limite dell'incredibile e con molta preparazione, anche fisica, Agar, con la collaborazione di Clean Willy Williams, riesce ad entrare negli uffici ferroviari e ad impossessarsi dei calchi in cera delle due chiavi che ancora mancavano. Ora hanno tutte e quattro i calchi in cera delle chiavi necessarie. Alcuni giorni dopo, Pierce si rivolge ad alcuni Pelanguille per ordinare, nel complesso, 125\u00a0kg di pallini di piombo.\nPierce contatta la guardia, di nome Burgess, che effettua sul treno, la scorta alle casseforti che contengono l'oro. Visto che lo stipendio della guardia \u00e8 uno stipendio misero, riesce a corromperla per poter provare l'efficacia delle quattro chiavi. Le chiavi ottenute attraverso i calchi in cera sono molto simili agli originali, ma le piccole differenze esistenti ne impedirebbero il regolare funzionamento. Per questo motivo, per essere certi che nel momento del bisogno non ci siano ritardi, vanno provate e limate nei punti giusti. Questo lavoro \u00e8 molto delicato e deve essere effettuato da un vero professionista delle serrature. Ovviamente \u00e8 Agar che si occupa di effettuare questa rifinitura alle chiavi delle casseforti. Riesce ad aprire entrambe le casseforti ma le richiude senza prelevare nulla. All'arrivo del treno alla stazione di Folkestone, Agar scende dal treno con le sue quattro chiavi funzionanti e Pierce gli conferma che il colpo consiste nel rubare l'oro diretto in Crimea.\nParte terza - Ritardi e difficolt\u00e0 (marzo-maggio 1855).\nIl piano originale era quello di salire sul treno con delle grandi valigie piene di piombo, aprire le casseforti con le quattro chiavi, sostituire l'oro con il piombo, richiudere le casseforti e scendere dal treno. Quando si fossero resi conto del furto sarebbe stato molto difficile capire dove era avvenuta la sostituzione. \u00c8 da tener presente che l'oro veniva spedito in Crimea passando attraverso la Francia. I rapporti tra Inghilterra e Francia erano molto tesi, sia per i risultati (molto deludenti) della guerra, sia perch\u00e9 non era passato ancora molto tempo da quando questi alleati erano nemici giurati. Questo fatto avrebbe ingarbugliato cos\u00ec tanto le indagini da rendere praticamente impossibile rintracciare i colpevoli del furto e le loro complicit\u00e0.\nIl colpo era previsto per il 14 marzo del 1855, ma per vari motivi, a volte esterni, a volte interni alla banda di ladri, il tempo passa e il colpo non si effettua. Pierce riusciva a sapere le date delle spedizioni grazie ad una sua amica, Susan Lang, che era molto intima di Henry Fowler. Il 10 maggio 1855, Pierce e compagni, vengono a sapere che le due casseforti sono state rimosse, dal vagone ferroviario, e portate ad una revisione dal fabbricante. Il panico si diffonde su Agar e Pierce, forse mesi e mesi di duro lavoro sono andati in fumo. Per sapere il motivo di questa revisione inviano da Chubb (il costruttore delle casseforti) una bella signora a investigare. Il responso \u00e8 ininfluente per le serrature. Tranquillizzati da questa informazione decidono di attuare il piano il 22 maggio del 1855.\nIl 17 maggio 1855 i piani vengono nuovamente scompigliati, Clean Willy Williams si \u00e8 trasformato da biscia a soffia. (Nel libro c'\u00e8 un piccolo pezzo dove l'autore spiega il motivo per cui la polizia inglese si chiami anche Scotland Yard N.d.C.). Pierce e Agar decidono di uccidere Clean Willy Williams. Visto che ormai la polizia \u00e8 sulle loro tracce cercano di sviarne le indagini e ci riescono grazie alla complicit\u00e0 involontaria di Chokee Bill.\nSharp e Harranby, grazie alle informazioni (involontariamente false) ricevute da Chokee Bill riescono a ipotizzare il colpo, che Pierce e compagni si apprestano a compiere. Rubare le paghe del personale che lavora a Greenwich, alla posa del cavo telegrafico sottomarino che collegher\u00e0 l'Inghilterra a New York. Ovviamente \u00e8 Pierce, che grazie alla sua astuzia e alla complicit\u00e0 involontaria di Chokee Bill, \u00e8 riuscito a far credere la polizia di questo colpo. Il loro colpo rimane sempre il furto dell'oro diretto in Crimea.\nPer colpa di una cassa di vino sparita misteriosamente (per modo di dire) le ferrovie cambiano le regole di sorveglianza delle merci trasportate, compreso il trasporto dell'oro. Il 21 maggio 1855 (la sera precedente il colpo) Burgess informa Pierce che ci sono nuovi problemi. Il colpo sembra sfumato per l'ennesima volta, ma Pierce riesce ad elaborare un piano per poter superare questi nuovi ostacoli.\nLa mattina del 22 maggio 1855 l'oro viene caricato regolarmente sul carro merci del treno. Mentre Pierce e Miriam, dopo aver inscenato l'ennesimo trucco per poter eludere la sorveglianza aggiuntiva all'oro, si apprestano a salire sul treno compare Henry Fowler. Questo \u00e8 l'ennesimo ostacolo tra la banda e l'oro. Tutti e tre salgono sul treno che li porter\u00e0 a Folkestone. Pierce riesce a liberarsi di Henry con l'aiuto della sua amante Miriam.\nParte quarta - La Grande Rapina al Treno (maggio 1855).\nNel percorso tra Londra e Folkestone l'armatore Pierce e il collega Agar riescono a effettuare il colpo del secolo. Per poterlo effettuare Pierce \u00e8 dovuto salire sul tetto del treno (con quello che comporta, visto che il treno viaggiava a 80\u00a0km/h) e, dopo aver fatto il colpo, gli si \u00e8 presentato un altro intoppo che \u00e8 riuscito a risolvere con una bella dose di fantasia. Quando il treno arriva a destinazione vengono scaricate le cassette blindate, contenute nella casseforti e caricate sul piroscafo diretto in Francia. Il 23 maggio 1855 i francesi, aprendo le cassette blindate, si rendono conto che sono piene di piombo e non d'oro. I francesi accusano gli inglesi che contraccusano i francesi. Il 17 giugno, su insistenza francese, vengono esaminate le serrature delle casseforti e viene scoperto che sono state manomesse quelle del treno. La polizia emette un mandato di cattura per Burgess. Burgess riesce a scappare con la moglie e i figli.\nParte quinta - L'arresto e il processo (novembre 1856-luglio 1857).\nIl 5 novembre 1857 viene arrestata Alice Nelson, la donna di Robert Agar, con l'accusa di borseggio. Dopo poche ore lei confessa di avere delle notizie sulla rapina al treno pur di non finire in prigione. In realt\u00e0 lei sapeva ben poco, ma accus\u00f2 il suo uomo di aver partecipato al colpo. Scotland Yard dopo aver interrogato Agar per alcuni giorni riesce a farlo confessare. Confessa che il cervello del furto si chiama Edward Pierce. Il 13 novembre Scotland Yard arresta Edward Pierce che era a vedere un combattimento di pugilato (all'epoca era uno sport molto diverso da quello di oggi e anche illegale, ma non per questo non praticato). Il 6 febbraio anche il recalcitrante Pierce confessa di aver ideato il furto. Il 12 luglio 1857 incominci\u00f2 il processo ad Pierce, Agar e compagni. Alla fine del processo tra Pierce e Harranby era nato un rispetto reciproco. Il 2 agosto 1857 Pierce viene condannato e durante il trasporto verso la prigione di Coldbath Fields riesce a fuggire con la complicit\u00e0 di Barlow.\nBurgess fu condannato a due anni di prigione da scontarsi a Marshalsea dove mor\u00ec di colera.\nRobert Agar fu deportato in Australia, mor\u00ec nel 1902 a Sydney, ma nel frattempo era diventato ricchissimo. Un suo nipote fu sindaco di Sydney.\nHarranby mor\u00ec nel 1879 cadendo da cavallo.\nSharp mor\u00ec nel 1919, ma nel frattempo era riuscito a diventare capo di Scotland Yard.\nEdgar Trent mor\u00ec nel 1857 di malattia.\nElizabeth Trent si spos\u00f2 nel 1858.\nLa signora Trent mor\u00ec di polmonite nel 1884 dopo aver avuto molteplici amanti.\nHenry Fowler mor\u00ec nel 1858.\nDi Edward Pierce, Barlow e Miriam si sono perse tutte le tracce.\nSi sono perse tutte le tracce anche dell'oro per un valore, all'epoca, di 12.000 sterline.\nIl linguaggio della malavita.\nL'autore del romanzo usa il gergo della gente di Londra per narrare dei metodi di vita del popolo. A volte il discorso dei personaggi risulta criptico, non comprensibile a chi non sia poliziotto o popolano, ma termini e situazioni citate sono presto spiegati al lettore con brevi descrizioni dagli stessi personaggi.\nEcco cos\u00ec emergere le figura de:\nL'Inghilterra vittoriana.\nIl racconto si compie nello stesso arco di tempo della guerra di Crimea (1853-1856). L'autore nel romanzo compie una sottile analisi dei costumi e delle idiosincrasie del periodo storico conosciuto come Inghilterra vittoriana.\nIl film.\nNel 1979 \u00e8 stata realizzata la pellicola \"1855 - La prima grande rapina al treno\", con interpreti principali Sean Connery nella parte di Edward Pierce e Donald Sutherland nella parte di Robert Agar."}
{"id": "488221", "revid": "1028651", "url": "https://it.wikipedia.org/wiki?curid=488221", "title": "Ottanitrocubano", "text": "L\u2019ottanitrocubano, comunemente conosciuto come ONC \u00e8 un potente esplosivo avente una bassa sensibilit\u00e0 agli urti, come il trinitrotoluene. La molecola dell'ONC ha la stessa struttura chimica come la molecola del cubano C8H8 per\u00f2 gli atomi di idrogeno sono stati sostituiti dai gruppi NO2 (gruppi nitro). Ha VoD tra 10000 e 11000 m/s ovvero 10 - 11 km/s.\nUtilizzi.\nSi presume che l'ottanitrocubano sia oltre 28% pi\u00f9 potente dell'HMX, l'esplosivo in uso dai militari dal 2000. Questa potenza superiore \u00e8 caratterizzata dal fatto che l'ONC ha un peso molecolare pi\u00f9 alto dell'HMX, una espansione dei gas pi\u00f9 alta (dando come sottoprodotti di esplosione 8CO2 + 4N2) e alla presenza di legami chimici pi\u00f9 resistenti nella molecola. L'ONC rispetto all'HMX ha anche degli altri vantaggi sostanziali che lo rendono molto pi\u00f9 adatto in ambito militare, dato che non richiede ossigeno atmosferico per decomporsi esplosivamente, non produce vapore acqueo (quest'ultimo aumenta la visibilit\u00e0 dell'esplosione e la riduce ai militari) e sia il prodotto chimico, che i prodotti di decomposizione sono considerati non tossici.\nInoltre l'ONC possiede al suo interno tutti gli elementi in quantit\u00e0 stechiometrica pronti a trasformarsi in prodotti, infatti non necessita di O2 dall atmosfera per degradarsi a (8CO2 + 4N2). Questa propriet\u00e0 lo rende un esplosivo ancora pi\u00f9 potente dato che la sovrappressione che genera nel decomporsi non \u00e8 accoppiata ad un consumo di ossigeno atmosferico (ovvero una depressione). Una scala utilizzata per la potenza degli esplosivi \u00e8 il consumo in grammi di O2 per ogni 100g di esplosivo, pi\u00f9 il numero \u00e8 basso pi\u00f9 la potenza \u00e8 alta, nel caso dell'ottanitrocubano il valore \u00e8 0.\nSintesi.\nPiccole quantit\u00e0 possono essere prodotte in laboratorio, ma a basse quantit\u00e0 le sue prestazioni non sono sufficienti per essere catalogato come esplosivo.\nLa prima sintesi dell'ottanitrocubano risale al 1999, da Philip Eaton e da Mao-Xi Zhang nell'Universit\u00e0 di Chicago, con i test della struttura chimica dal cristallografo Richard Gilardi nel laboratorio di ricerca navale degli Stati Uniti. \nIl Fattore R.E. (simile a quello del blocco di Trauzl) \u00e8 circa 2,8."}
{"id": "488223", "revid": "287204", "url": "https://it.wikipedia.org/wiki?curid=488223", "title": "Anderson Varejao", "text": ""}
{"id": "488224", "revid": "834", "url": "https://it.wikipedia.org/wiki?curid=488224", "title": "Anderson Fran\u00e7a Varej\u00e3o", "text": ""}
{"id": "488228", "revid": "858648", "url": "https://it.wikipedia.org/wiki?curid=488228", "title": "Massimo Ghini", "text": "Biografia.\nNato e cresciuto a Roma da padre parmense e da madre romana, separatisi quando lui non aveva che 3 anni d'et\u00e0, inizia la sua carriera come animatore in villaggi turistici. Poi come attore di teatro dove ottiene i primi elogi, recitando con registi del calibro di Franco Zeffirelli, Giorgio Strehler, Giuseppe Patroni Griffi e Gabriele Lavia. \u00c8 a fianco di Vittorio Gassman nell'Otello di Shakespeare diretto dallo stesso Gassman.\nNei primi tempi lavora anche come doppiatore e speaker radiofonico, stringendo amicizia con altri due aspiranti attori, Fabrizio Bentivoglio e Maurizio De Razza.\nNel 1979 ottiene la sua prima parte al cinema nel film \"Speed Cross\" di Stelvio Massi. Del 1984 il secondo film, \"Segreti segreti\" di Giuseppe Bertolucci in cui interpreta il capitano Felici; nello stesso anno gira lo sceneggiato \"La neve nel bicchiere\" di Florestano Vancini. Nel 1988 recita nella commedia \"Compagni di scuola\" di Carlo Verdone, dove interpreta l'affascinante e cinico onorevole Valenzani. Sempre in quello stesso anno recita nel film tv \"La sposa era bellissima\" al fianco di Stefania Sandrelli e Angela Molina.\nNel 1990 Andrea Barzini lo dirige in \"Italia-Germania 4-3\", dove interpreta uno degli ex compagni di scuola sessantottini, Federico. Intanto continua a lavorare anche come doppiatore, prestando la voce a numerosi attori di Hollywood, su tutti Nicolas Cage in \"Via da Las Vegas\" (1995), ruolo che \u00e8 valso allo stesso attore il Premio Oscar al miglior attore nel 1996. Ghini sar\u00e0 in seguito interprete di numerosi registi del nuovo cinema italiano come ad esempio Paolo Virz\u00ec che lo diriger\u00e0 nella sua pellicola d'esordio del 1994, \"La bella vita\".\nSi dimostra attore completo e versatile quando gli vengono offerti ruoli pi\u00f9 impegnativi come nel film \"Senza pelle\" di Alessandro D'Alatri, dove veste i panni di un autista di autobus, sposato con una bellissima donna, corteggiata da un ragazzo con turbe psichiche, oppure in \"Celluloide\" (1996) di Carlo Lizzani, dove ripercorre, nella parte di Roberto Rossellini, le fasi della lavorazione di \"Roma citt\u00e0 aperta\". Grazie al film di Francesco Rosi, \"La tregua\" (1997), ottiene primi riconoscimenti anche a livello internazionale.\nFranco Zeffirelli, che gi\u00e0 aveva lavorato con lui ai tempi del teatro, gli affida nel 1999 il ruolo di suo padre nel film autobiografico \"Un t\u00e8 con Mussolini\" tratto dal libro scritto dallo stesso regista. Nello stesso anno, assieme a Valentina Cervi, \u00e8 diretto da Francis Ford Coppola in uno spot pubblicitario di Illycaff\u00e8 che omaggia Federico Fellini e \"Lo sceicco bianco\". Nel 2000 lavora accanto a star come Sean Penn e Anne Bancroft in \"Una notte per decidere\" di Philip Haas, nella parte di Beppino Leopardi, un gerarca fascista nella Firenze alle soglie della seconda guerra mondiale, mentre nel 2003 Carlo Vanzina lo chiama tra gli interpreti principali per il suo \"Il pranzo della domenica\".\nMa \u00e8 alle produzioni televisive che si dedica prevalentemente negli anni 2000: nel 2001 interpreta il giovane Angelo Roncalli in \"Papa Giovanni\"; nel 2002 il dottor Manson nel remake di Fabrizio Costa del celebre sceneggiato \"La cittadella\"; nel 2005 l'inventore italiano del telefono, Antonio Meucci, in uno sceneggiato televisivo, e Galeazzo Ciano nella mini serie su Edda Ciano. Nel 2006 insieme a Lunetta Savino \u00e8 protagonista della fiction \"Raccontami\", con la regia di Riccardo Donna e Tiziana Aristarco; nel 2007 appare in \"Piper\", di Carlo Vanzina; nel 2008 in \"Dottor Clown\"; nel 2009 in \"Sui tuoi passi\" e \"Enrico Mattei - L'uomo che guardava al futuro\", nel 2010 in \"Gli ultimi del Paradiso\".\nAl cinema, in tempi recenti ha partecipato ai cinepanettoni di Neri Parenti \"Natale a Miami\" (2005), \"Natale a New York\" (2006), \"Natale a Rio\" (2008), \"Natale a Beverly Hills\" (2009) e \"Natale in Sudafrica\" (2010), sostituendo Massimo Boldi al fianco di Christian De Sica; ma anche a film pi\u00f9 impegnati come \"Guido che sfid\u00f2 le Brigate Rosse\" (2007), di Giuseppe Ferrara, dove si racconta della vita dell'operaio sindacalista Guido Rossa e della sua tragica fine, e \"Tutta la vita davanti\" (2008), di Paolo Virz\u00ec, per il quale ottiene la sua prima candidatura al Nastro d'Argento come migliore attore non protagonista. Nel 2011 partecipa come concorrente e vince a \"Lasciami cantare!\". Nel 2012 recita e canta del musical \"La cage aux folles\".\nConvinto da Sabrina Ferilli, prende parte al progetto del nuovo canale Agon Channel conducendo il 26 novembre 2014 la serata-lancio del canale insieme a Simona Ventura.\nNel 2015, di nuovo in coppia con Christian De Sica, torna al cinema con il cine-panettone \"Vacanze ai Caraibi\" per la regia di Neri Parenti.\nNel 2016 \u00e8 protagonista accanto a Vincenzo Salemme del film \"Non si ruba a casa dei ladri\", diretto da Carlo Vanzina.\nNel 2018 partecipa al film corale \"A casa tutti bene\", diretto da Gabriele Muccino. Sempre nel 2018 \u00e8 protagonista del film \"Natale a 5 stelle\".\nVita privata.\nNel 1986 ha una relazione con l'attrice Sabrina Ferilli, che finisce soltanto un anno dopo, quando sposa l'attrice Nancy Brilli, conosciuta nello stesso 1987 sul \"set\" della miniserie televisiva diretta da Alberto Lattuada \"Due fratelli\": il matrimonio dura tre anni.\nDa una brevissima relazione con Federica Lorrai nascono i gemelli Camilla e Lorenzo, nel 1994.\nDal 2002 \u00e8 sposato con Paola Romano, da cui ha avuto i figli Leonardo (1996) e Margherita (1999)."}
{"id": "488243", "revid": "63760", "url": "https://it.wikipedia.org/wiki?curid=488243", "title": "Anni '50", "text": ""}
{"id": "488244", "revid": "1305772", "url": "https://it.wikipedia.org/wiki?curid=488244", "title": "Jean-Cyril Spinetta", "text": "Biografia.\nNasce in una famiglia di origine corsa e socialista, suo nonno era il responsabile SFIO del dipartimento di Tarn, e suo padre, Joe, \u00e8 stato un parente di Guy Mollet, che lo ha nominato Segretario di Stato per la ricostruzione e gli alloggi nel 1956.\nSi \u00e8 laureato presso l'Institut d'\u00e9tudes politiques de Paris e si \u00e8 diplomato anche presso l'\u00c9cole nationale d'administration.\nDal 1972 \u00e8 responsabile del dipartimento investimento e sviluppo del Ministero dell'Educazione.\nNel 1981 \u00e8 a capo del dipartimento informazione del primo ministro.\nDal 1984 si lega al politico Michel Delebarre di cui ricoprir\u00e0 il ruolo di capo dello staff al Ministero del Lavoro e successivamente a quello degli Affari Sociali e Trasporti.\nDal 1990 intraprende la carriera manageriale, ricoprendo il ruolo di Presidente e Amministratore Delegato della compagnia aerea francese Air Inter.\nNel 1997 con la stessa carica trasloca alla guida della prima compagnia aerea del paese: l'Air France.\nDal 2004 \u00e8 Presidente e Amministratore Delegato anche della nuova compagnia nata dopo la fusione con KLM: Air France-KLM.\nDal 2002 al 2007 siede anche nel consiglio di amministrazione di Alitalia \u2013 Linee Aeree Italiane in virt\u00f9 dello scambio azionario del 2% tra le due aziende, sancito al momento dell'accordo commerciale.\nDal 2009 siede nel consiglio di amministrazione di Alitalia - Compagnia Aerea Italiana in virt\u00f9 dell'acquisto da parte di Air France-KLM del 25% della compagnia aerea italiana."}
{"id": "488247", "revid": "123607107", "url": "https://it.wikipedia.org/wiki?curid=488247", "title": "Principio di irretroattivit\u00e0 (ordinamento italiano)", "text": "Il principio di irretroattivit\u00e0, nell'ordinamento giuridico italiano, \u00e8 contemplato:\nMentre in ambito penalistico l'irretroattivit\u00e0 si manifesta come un principio inderogabile dalla legge ordinaria in forza della sua cristallizzazione in una fonte del diritto di rango gerarchicamente sovraordinato, negli altri settori dell'ordinamento giuridico tale principio \u00e8 suscettibile di deroga, in applicazione del canone \"lex posterior derogat priori\" (le \"Preleggi\" sono infatti una fonte equiordinata alla legge ordinaria).\nNel diritto in generale.\nLa successione tra leggi di pari rango comporta, in linea di principio, la libera travolgibilit\u00e0 dei diritti posti da leggi di pari rango precedenti (abrogazione espressa, contemplata all'art. 15 dalle stesse \"Preleggi\"). L'ordinamento italiano, invero, ammette la possibilit\u00e0 di retroattivit\u00e0 delle leggi amministrative, tributarie e previdenziali, sebbene la norma incida su diritti di natura economica e situazioni cristallizzate nel tempo. \nLa norma tributaria retroattiva \u00e8 illegittima se viola la capacit\u00e0 contributiva del cittadino (art. 53 costituzione). La norma previdenziale retroattiva pu\u00f2 ridurre l'importo del trattamento previsto, mentre \u00e8 illegittima se elimina del tutto prestazioni previdenziali gi\u00e0 conseguite in ragione del quadro normativo esistente prima della norma. Le sentenze si riferiscono a titolari di pensione gi\u00e0 iniziate a liquidare prima della norma retroattiva, ma fanno riferimento anche a persone in possesso dei requisiti minimi contributivi per la relativa liquidazione in base alle leggi vigenti prima della norma retroattiva (e, a decorrere da una certa data successiva a questa): tuttavia, tutte affermano l'esigenza di tutelare il diritto del cittadino a operare le proprie scelte secondo il quadro legislativo esistente.\nCionondimeno, la giurisprudenza costituzionale ha dichiarato che il \u00abprincipio di irretroattivit\u00e0 della legge\u00bb \u00e8 derogabile solo quando ci\u00f2 sia richiesto dal criterio di ragionevolezza, senza mai \u00abincidere arbitrariamente sulle situazioni sostanziali poste in essere da leggi precedenti\u00bb; una norma retroattiva e non penale pu\u00f2 essere dichiarata legittima se questa non viola il principio generale di ragionevolezza, disparit\u00e0 di trattamento ovvero l'affidamento del cittadino nella sicurezza giuridica quale elemento fondante lo Stato di diritto (art. 3), la coerenza e la certezza dell'ordinamento giuridico, il rispetto delle funzioni costituzionalmente riservate al potere giudiziario. Il problema concerne la tematica pi\u00f9 generale dei diritti acquisiti.\nNel diritto penale.\nNel diritto penale sostanziale.\nTanto la legge nazionale (artt. 25 Cost. e 2 c.p.) quanto l'art. 7 della Convenzione europea sanciscono il principio della irretroattivit\u00e0 delle norme sfavorevoli al reo.\nTuttavia questo principio trova applicazione solo per quanto riguarda le norme penali in \"malam partem\", cio\u00e8 \"sfavorevoli\" al reo: se la legge penale varia in modo \"favorevole\" al reo, essa \u00e8 applicabile anche in via retroattiva (in ossequio al pi\u00f9 ampio principio del \"favor rei\").\nPi\u00f9 specificatamente secondo l'articolo 2, commi 2 e 3 del codice penale nessuno pu\u00f2 essere punito per un fatto che secondo una legge posteriore non \u00e8 reato e se vi \u00e8 stata sentenza di condanna ne cessano gli effetti e l'esecuzione; inoltre se vi \u00e8 stata condanna a pena detentiva e la legge posteriore prevede solo la pena pecuniaria la pena detentiva si converte in pena pecuniaria. Se la legge del tempo in cui fu commesso il reato e le posteriori sono diverse, si applica quella le cui disposizioni sono pi\u00f9 favorevoli al reo, salvo che sia stata pronunciata sentenza irrevocabile (art. 2, comma 4 c.p.).\nRiferimenti a tale principio si ritrovano nell'art. 2, comma 1, del Codice penale e nell'art. 25, comma 2, della Costituzione oltre che nell'articolo 14 delle preleggi.\nIl principio di irretroattivit\u00e0 prevede l'impossibilit\u00e0 di punire un comportamento umano per un fatto che, al momento della sua commissione, non era \nsancito come reato da alcuna legge preesistente.\nIl principio di irretroattivit\u00e0 trova i suoi natali dai pensatori illuministi dell'700, i quali ritenevano fosse altamente lesivo delle libert\u00e0 personali punire un comportamento che, per quanto contro la morale comune, non era vietato da alcuna norma precedentemente sancita.\nL'art. 25 co. 2 Cost. e art. 2 co. 1 c.p. impongono il divieto per il legislatore di applicare retroattivamente una legge penale successiva sfavorevole all'agente. Cade sotto il divieto ogni legge di diritto penale sostanziale che:\nLa retroattivit\u00e0 della legge pi\u00f9 mite.\nL'art. 2 co. 2-4 c.p. impone l'obbligo di applicare retroattivamente una legge penale successiva favorevole all'agente, in due casi:\nNon si pu\u00f2 applicare tale principio alle leggi eccezionali e temporanee. Esso incontra inoltre difficolt\u00e0 quando la nuova legge instaura un \"collegamento della non punibilit\u00e0 al rispetto di una determinata procedura\".\nLa disciplina della \"lex mitior\" attiene alla modifica del reato, in ragione di una legge penale sopraggiunta: quando il reato, dapprima punito anche con pena detentiva, diventa punibile con mera pena pecuniaria, la nuova legge si applica retroattivamente, anche in presenza di sentenza definitiva.\nIl principio - ricavato dal principio di irretroattivit\u00e0 per inferenza logica - era stato pi\u00f9 volte affacciato dalla dottrina penalistica, ma \u00e8 stato definitivamente dichiarato dalla sentenza n. 210 del 2013 della Corte costituzionale: essa si \u00e8 fatta forte della Corte EDU che, con la sentenza Scoppola del 17 settembre 2009, aveva ritenuto, mutando il proprio precedente e consolidato orientamento, che \u00abl'art. 7, paragrafo 1, della Convenzione non sancisce solo il principio della irretroattivit\u00e0 delle leggi penali pi\u00f9 severe, ma anche, e implicitamente, il principio della retroattivit\u00e0 della legge penale meno severa\u00bb, che si traduce \u00abnella norma secondo cui, se la legge penale in vigore al momento della commissione del reato e le leggi penali posteriori adottate prima della pronuncia di una sentenza definitiva sono diverse, il giudice deve applicare quella le cui disposizioni sono pi\u00f9 favorevoli all'imputato\u00bb.\nSi tratta, nell'ambito dell'art. 7, paragrafo 1, della CEDU, di un principio analogo a quello contenuto nel quarto comma dell'art. 2 cod. pen., che dalla Corte di Strasburgo \u00e8 stato elevato al rango di principio della Convenzione.\nNel diritto processuale penale.\nSi \u00e8 discusso se applicare o meno il medesimo principio al diritto processuale penale, dato che il legislatore non ha espresso con chiarezza la situazione nella norma.\nIn senso negativo, si \u00e8 sostenuto invece che una norma penale procedurale non pu\u00f2 dirsi sempre favorevole o sfavorevole, al contrario di una norma penale sostanziale: per la procedura penale, vale soltanto il principio \"tempus regit actum\"."}
{"id": "488250", "revid": "2069609", "url": "https://it.wikipedia.org/wiki?curid=488250", "title": "Ciclismo su pista", "text": "Il ciclismo su pista \u00e8 un genere di ciclismo che si svolge in un velodromo, su una pista formata da due rettilinei e da due curve inclinate in modo particolare per vincere la forza centrifuga. \nSi utilizzano biciclette particolari estremamente rigide a scatto fisso, prive di freni e di cambio di velocit\u00e0 e con alta penetrazione aerodinamica. Il ciclista che si cimenta in una delle tante competizioni su pista \u00e8 detto \"pistard\".\nStoria.\nNel 1892 si disput\u00f2 il primo campionato mondiale a Londra, in occasione della fondazione della \"International Cyclist Association.\" Le gare inclusero prove di velocit\u00e0 e di mezzofondo. Nella terza edizione, disputata a Colonia, fece la sua apparizione il professionismo, e di conseguenza alcune gare furono riservate a coloro che percepivano compensi.\nIn Italia la passione per il ciclismo su pista sbocci\u00f2 verso la fine dell'Ottocento grazie alle imprese dei fratelli Nuvolari e di Romolo Buni, detto il \"Piccolo diavolo nero\", celebre anche per la sua memorabile sfida con Buffalo Bill. Dal 1900 al 1915 il ciclismo su strada divenne pi\u00f9 popolare di quello su pista, a causa di maggior interesse della stampa, ed i pistard in quegli anni si dovettero accontentare di grandi accoglienze solo negli Stati Uniti, in Germania, Paesi Bassi, Francia e Danimarca. Tra le gare pi\u00f9 seguite si imposero il mezzofondo (a ruota di una motocicletta guidata dall'allenatore), la velocit\u00e0 ed il record dell'ora, che attir\u00f2 le attenzioni dei pi\u00f9 importanti atleti e fu migliorato una ventina di volte durante il primo decennio del Novecento. Il periodo fra le due guerre espresse un numero elevato di fuoriclasse, a cominciare dal belga Jef Scherens, vincitore di ben sei titoli consecutivi e capace di ritornare al successo anche dopo l'interruzione bellica.\nDagli anni sessanta in poi si sono messi in evidenza atleti di scuole differenti; basti citare l'italiano Antonio Maspes, il francese Daniel Morelon e il giapponese Koichi Nakano nella velocit\u00e0 singola e tandem, la scuola sovietica, tedesca, italiana e francese nell'inseguimento. Alcuni ciclisti su pista professionisti sono stati anche professionisti su strada e viceversa, divenendo a volte anche velocisti di successo: Alfredo Binda, Learco Guerra, Costante Girardengo, Eddy Merckx, Erik Zabel, Mark Cavendish e Bradley Wiggins.\nDescrizione.\nCentri principali.\nIl ciclismo su pista \u00e8 oggi molto popolare nei paesi dell'Europa Centro-occidentale (Francia, Regno Unito, Germania, Paesi Bassi, Belgio), in Giappone (soprattutto per la specialit\u00e0 del keirin) e in Australia e Nuova Zelanda.\nIn passato il ciclismo su pista ha conosciuto una grossa diffusione negli Stati Uniti (con un picco di popolarit\u00e0 negli anni trenta, con la Sei giorni organizzata al Madison Square Garden), in Italia e nell'Unione Sovietica.\nMezzo tecnologico.\nUna bicicletta da pista \u00e8 un tipo di bicicletta a scatto fisso disegnata appositamente per ciclismo su pista in un velodromo. A differenza delle biciclette da corsa, usate per il ciclismo su strada, mancano di cambio e marce multiple nonch\u00e9 dei freni, usano un singolo pignone fisso e nessun meccanismo a ruota libera[1]. Gli pneumatici sono piuttosto stretti e generalmente gonfiati a pressioni ben oltre quelle usate nel ciclismo su strada nel tentativo di minimizzare la resistenza al rotolamento causata dall'attrito e dalla deformazione dell'insieme pneumatico+camera d'aria (in quanto a maggiori pressioni corrisponde una minore impronta a terra, e un relativo minor schiacciamento del copertone).\nSpecialit\u00e0.\nVi sono numerose tipologie di gara nel ciclismo su pista:\nUna competizione su pista molto popolare \u00e8 la Sei giorni, nella quale coppie di corridori si affrontano appunto per sei giorni di gara in alcune delle specialit\u00e0 sopra elencate. Ciascuna gara attribuisce un punteggio. La pi\u00f9 importante \u00e8 l'americana, che ogni giorno conclude il programma, perch\u00e9 i giri conquistati o perduti valgono ai fini della classifica finale: le coppie che hanno dei giri di vantaggio sono classificate per prime anche se hanno meno punti.\nUna tecnica particolare del ciclismo su pista \u00e8 il surplace.\nVa citata infine la disciplina del record dell'ora: non si tratta di una vera e propria gara, ma della prova di un singolo corridore che tenta di coprire in un'ora la maggior distanza possibile (con partenza da fermo).\nCompetizioni.\nIl ciclismo su pista fa parte del programma olimpico estivo fin dalla I Olimpiade dell'era moderna (Atene 1896). La partecipazione fino a Barcellona 1992 era riservata ai soli ciclisti dilettanti, mentre da Atlanta 1996 sono ammessi anche i professionisti.\nIl campionato del mondo si tiene ogni anno in primavera in uno dei maggiori velodromi mondiali; di rilievo anche gli eventi dell'annuale Coppa del mondo. Nel corso dell'anno si corrono varie gare, fra cui anche la Sei giorni."}
{"id": "488252", "revid": "640277", "url": "https://it.wikipedia.org/wiki?curid=488252", "title": "Sekhemra-Khutawy", "text": ""}
{"id": "488255", "revid": "339392", "url": "https://it.wikipedia.org/wiki?curid=488255", "title": "Sesostris IV", "text": ""}
{"id": "488257", "revid": "466539", "url": "https://it.wikipedia.org/wiki?curid=488257", "title": "Cesare Battisti (1954)", "text": "Durante gli anni di piombo, Battisti fu membro del gruppo terrorista Proletari Armati per il Comunismo. Condannato a 12 anni in primo grado per banda armata, evase dal carcere nel 1981. Successivamente \u00e8 stato condannato in contumacia all'ergastolo in via definitiva per quattro omicidi, due commessi materialmente e due in concorso con altri. Ha ricevuto asilo fuori dei confini italiani come rifugiato politico e ha svolto l'attivit\u00e0 di scrittore di romanzi di genere \"noir\".\nPrima della sua ammissione di colpevolezza, avvenuta nel marzo del 2019, Battisti aveva sempre affermato la propria innocenza per quanto riguardava gli omicidi. Trascorse la prima fase della sua latitanza in Messico e in Francia, dove benefici\u00f2 a lungo della dottrina Mitterrand, si spos\u00f2 ed ebbe due figlie, ottenendo la naturalizzazione, poi revocata prima di ottenere il passaporto, infine in Brasile dal 2004 al 2018.\nFu arrestato nel paese sudamericano nel 2007 e rimase in carcere fino al 9 giugno 2011 per ingresso illegale nel paese con documenti falsi. Ha scontato in totale circa sette anni di carcere. Inizialmente gli fu concesso lo status di rifugiato, poi revocato. Il 31 dicembre 2010 il presidente brasiliano Luiz In\u00e1cio Lula da Silva annunci\u00f2 il rifiuto dell'estradizione in Italia e concesse il diritto d'asilo e il visto permanente (status di \"residente permanente\"). Il governo della nuova presidente del Brasile Dilma Rousseff neg\u00f2 di nuovo l'estradizione nel 2011.\nMichel Temer, divenuto nuovo presidente del Brasile, firma l'ordine di estradizione nel 2018 e da quel momento Battisti ritorner\u00e0 latitante. Viene arrestato il 12 gennaio 2019 in Bolivia, da una squadra dell'Interpol (team composto da Polizia italiana, Criminalpol e Antiterrorismo) e il 14 gennaio \u00e8 trasferito in Italia dove sta scontando l'ergastolo. Il 25 marzo 2019 ammette per la prima volta le proprie responsabilit\u00e0 per i crimini imputatigli: si dichiara colpevole di tutti i reati per cui \u00e8 stato condannato e chiede scusa ai famigliari delle vittime. Nell'agosto 2020 anche l'ex presidente del Brasile, Lula, ha chiesto scusa ai familiari delle vittime sostenendo di aver sbagliato nel dare asilo politico a Battisti, scuse estese agli italiani in un'intervista televisiva nell'aprile del 2021.\nBiografia.\nL'adolescenza nell'illegalit\u00e0.\nCesare Battisti nacque a Cisterna di Latina, ma crebbe nella vicina Sermoneta; la sua era una famiglia di estrazione contadina e operaia, con tradizioni comuniste; suoi fratelli sono Vincenzo, Domenico, Assunta, Rita e Giorgio (morto nel 1980).\nDa adolescente si iscrisse al Partito Comunista Italiano e fece parte della FGCI, il gruppo giovanile del PCI, ma ne usc\u00ec poco dopo. Nel 1968 si iscrisse al liceo classico, ma gi\u00e0 nel 1971 abbandon\u00f2 la scuola.\nFu quindi protagonista di una fase giovanile piuttosto burrascosa, segnata da atti di teppismo e di piccola delinquenza, che lo segnalarono pi\u00f9 volte all'attenzione delle forze dell'ordine.\nBattisti fu infatti arrestato per la prima volta nel 1972, per una rapina compiuta a Frascati. Nel 1974 venne nuovamente tratto in arresto per una rapina con sequestro di persona compiuta a Sabaudia ma non scont\u00f2 la pena. Venne denunciato anche per essere scappato in albergo con due ragazze di 16 e 13 anni ma non venne condannato.\nNel 1977 fu arrestato per aver aggredito un sottufficiale dell'Esercito mentre svolgeva il servizio militare, e quindi rinchiuso nel carcere di Udine dove entr\u00f2 in contatto con Arrigo Cavallina, ideologo del gruppo eversivo dei Proletari Armati per il Comunismo, che lo accolse nell'organizzazione; nei PAC era presente anche Pietro Mutti, futuro aderente a Prima Linea, poi collaboratore di giustizia e principale accusatore di Battisti e di altri, e sulla cui testimonianza si basa la quasi totalit\u00e0 delle condanne inflitte.\nIn base a questa sua politicizzazione, descrisse le rapine precedenti come espropri proletari, compiute secondo la prassi e l'ideologia dei gruppi armati dell'epoca.\nA tal proposito, Battisti ha sempre sostenuto di aver militato gi\u00e0 prima di conoscere Cavallina in un gruppo armato, il Fronte Largo, oltre che in Lotta Continua e nell'Autonomia Operaia. In un'intervista del 2014, Battisti ha altres\u00ec negato di essere mai stato un rapinatore o un delinquente abituale, e ha sostenuto di aver effettuato solo alcuni furti, sempre qualificandoli come espropri proletari, anche durante la sua prima militanza nella sinistra extraparlamentare, e di essere sempre stato comunista fin da ragazzino, in quanto figlio di militanti del PCI (suo fratello fu candidato alle elezioni locali), negando la qualifica di \"malavitoso convertito alla politica\" attribuitagli da Cavallina. Battisti cos\u00ec raccont\u00f2, in una lettera ai magistrati brasiliani, la sua entrata nei PAC:\nGli anni dell'eversione e il primo arresto per terrorismo.\nTrasferitosi a Milano, cominci\u00f2 a partecipare alle azioni dei PAC, responsabile prima di varie rapine a banche e supermercati nel quadro di quelli che all'epoca venivano definiti negli ambienti eversivi \"espropri proletari\" (come riconosciuto da Battisti stesso in una lettera del 2009 indirizzata ai giudici della Corte suprema del Brasile), e successivamente anche di alcuni omicidi di commercianti e appartenenti alle forze dell'ordine. Battisti tuttavia, pur riconoscendo la sua precedente militanza nella lotta armata, fatto da cui non si \u00e8 mai dissociato o pentito, nel 2009 dichiar\u00f2 la sua estraneit\u00e0 a essi, e afferm\u00f2 di non avere mai sparato a nessuno.\nIn un'altra intervista dichiar\u00f2 che gi\u00e0 nel 1978 si era distaccato dai PAC, con cui, sempre secondo quanto dichiar\u00f2, collaborava solo al giornale \"Senza galere\". Precis\u00f2 successivamente, nel 2014, di detenere armi, ma di non averle mai usate se non per la caccia o per sparare contro alberi. L'abbandono della lotta armata, secondo sue dichiarazioni, fu dovuto al disgusto per l'assassinio di Aldo Moro, rapito e ucciso dalle Brigate Rosse.\nAvrebbe lasciato i PAC per sempre, sempre secondo la sua versione espressa ai giudici brasiliani, poco dopo l'omicidio Santoro, di cui si dichiara innocente, in quanto avrebbe sostenuto che le armi dovevano essere usate solo per difesa, in conseguenza del delitto Moro.\nSi un\u00ec poi a \"un collettivo di gruppi territoriali\", descritti da lui come \"ugualmente armati ma non offensivi. Vivevo come molti altri clandestini in un vecchio edificio di Milano\".\nA sua difesa afferma di avere cercato di dissuadere l'ex amico Mutti, che lo considerava \"un traditore\", dal continuare gli attentati, ritenendo sbagliati gli obiettivi dei PAC (commercianti che avevano sparato a rapinatori e semplici poliziotti), e di non aver condiviso n\u00e9 partecipato ai quattro omicidi per cui \u00e8 stato condannato.\nSecondo le sentenze, invece, sarebbe rimasto fino al 1979 nei PAC, quando, nell'ambito di un'operazione antiterrorismo di vaste proporzioni, Battisti venne arrestato il 26 giugno, detenuto nel carcere di Frosinone e condannato inizialmente, in primo grado (unico processo in cui non fu contumace) a 12 anni per possesso illegale di armi da fuoco e banda armata con aggravante di associazione sovversiva, nell'ambito del processo per l'omicidio del gioielliere Pierluigi Torregiani, ucciso il 16 febbraio 1979, processo poi esteso anche agli altri omicidi dei PAC.\nIl carcere e l'evasione.\nDurante la carcerazione mor\u00ec suo fratello Giorgio in un incidente sul lavoro, ma lo venne a sapere solo dopo tre mesi a causa della censura nella corrispondenza e il divieto degli incontri con i familiari.\nIl 4 ottobre 1981 Battisti, che afferm\u00f2 di temere per la propria incolumit\u00e0 in prigione, evase assieme a un boss della camorra, Luigi Moccia, legato all'omonimo clan e fugg\u00ec in Francia. Sar\u00e0 condannato in contumacia nel 1985 (sentenza confermata dalla Cassazione nel 1991) perch\u00e9 giudicato responsabile di quattro omicidi e di vari altri reati. Viene inoltre condannato all'ergastolo con sentenza della Corte d'assise d'appello di Milano nel 1988 (sentenza divenuta definitiva in Cassazione nel 1993), per omicidio plurimo, oltre che per i reati di banda armata, rapina e detenzione di armi. Negli anni, sette processi ne hanno dichiarato la colpevolezza. Una volta evaso, avrebbe rifiutato la proposta dello stesso Pietro Mutti di entrare a far parte di Prima Linea. \nLe condanne definitive per omicidio.\nIn Italia Cesare Battisti \u00e8 stato condannato a due ergastoli (gli ergastoli vengono considerati due, anche se nella sentenza unica del processo ai PAC si parla di condanna all'ergastolo, al singolare) per i delitti Santoro e Campagna e svariati anni di carcere, principalmente per concorso morale nell'omicidio Torregiani (13 anni e cinque mesi), concorso nell'omicidio Sabbadin, e per insurrezione armata (12 anni), possesso illegale di armi, banda armata, associazione sovversiva, rapina, furto a cui si aggiunse poi evasione; per quanto riguarda i quattro omicidi eseguiti dal gruppo dei PAC, in tre venne giudicato come concorrente nell'esecuzione (in due avrebbe sparato di persona i colpi mortali), in uno co-ideatore, anche se eseguito da altri; durante il processo ai PAC vennero stilati in totale 68 capi d'accusa, di cui 34 anche contro Battisti. Per alcuni capi d'accusa minori venne assolto. In primo grado ebbe solo una condanna a 6 anni per possesso di armi e banda armata, raddoppiati per\u00f2 a 12 per l'aggravante di finalit\u00e0 terroristica (associazione sovversiva), come previsto della legislazione speciale; ormai contumace, in appello (1986) e in via definitiva (1991, 1993 per il delitto Torregiani), sub\u00ec l'ergastolo. Gli omicidi addebitati a Battisti furono:\nSia Andrea Campagna sia Antonio Santoro furono in seguito insigniti della medaglia d'oro al merito civile \"alla memoria\".\nPrescrizione e decorso delle pene.\nAlcuni reati sono caduti in prescrizione: detenzione di armi, aggressione, ferimenti, cospirazione (1987) e associazione sovversiva (1991). Alcune pene specifiche della fattispecie terroristica, inflitte a Battisti e ai PAC in via definitiva nel 1993, sono cadute in prescrizione; esse sono: rapina (2013), partecipazione a banda armata (2012).\nLe pene per gli omicidi Torregiani e Sabbadin si prescriveranno nel 2023 e nel 2021, mentre quelle per i reati per cui \u00e8 stato condannato all'ergastolo (omicidio Santoro e Campagna) non sono invece prescrittibili.\nQualora venisse incarcerato in Italia, secondo alcuni giuristi dovrebbe scontare la pena cumulativa dell'ergastolo, che, nei fatti, per gli effetti della legge Gozzini, non si configura come carcere a vita (tranne casi specifici), ma come una pena di circa 26 anni di reclusione, con possibilit\u00e0 di ottenere i permessi premio dopo 10 e la semilibert\u00e0 dopo 20 (pur essendo, in teoria, perpetuo, e rappresentando quindi un motivo di scontro con il Brasile, la cui pena massima \u00e8 30 anni). Avendo scontato gi\u00e0 7 anni, almeno in teoria Battisti, se si costituisse spontaneamente alla giustizia italiana, potrebbe ottenere di uscire brevemente dal carcere dopo 3 anni.\nGli avvocati di Battisti sostengono invece che non gli verrebbero mai concessi i benefici n\u00e9 un nuovo processo, per cui il Brasile ha spesso messo come condizione per l'estradizione la commutazione della pena di Battisti in 30 anni di carcere.\nInoltre, secondo la legge del Brasile (dove si \u00e8 rifugiato nel 2004), tutti i reati, compresi i pi\u00f9 gravi (con la sola eccezione dei reati di strage e crimini contro l'umanit\u00e0, che non riguardano, per\u00f2, il caso Battisti) si prescrivono dopo un massimo di 20 anni dalla condanna definitiva, che la difesa di Battisti individua nella sentenza del 1988 che lo condann\u00f2 all'ergastolo: quindi, secondo il codice penale brasiliano, sarebbero gi\u00e0 tutti prescritti dal 2008, non contando come interruzione della prescrizione l'arresto preventivo del 2007. Secondo il governo italiano e alcuni politici brasiliani favorevoli all'estradizione (come il ministro Cezar Peluso), la legge brasiliana stabilirebbe il decorrere della prescrizione dalla sentenza definitiva del 1993: avrebbe dovuto compiersi nel 2013, quando la richiesta era stata ormai inoltrata. Nel 2011, quindi, la prescrizione non era ancora scattata, ma il decorso del termine prescrizionale \u00e8 stato raggiunto in seguito alla permanenza in Brasile nei due anni seguenti.\nIl procuratore generale del Brasile, Antonio Fernando de Souza, ha poi decretato che, in base alla legge penale brasiliana, i crimini commessi da Battisti sarebbero caduti in prescrizione solo tra il 2011 e il 2013. Essendo intervenuta poi la sentenza di non estradizione, in caso di richiesta successiva dell'Italia la difesa, dopo quella data, avrebbe invece potuto invocare la prescrizione. Anche la sentenza per falsificazione di documenti del 2010 \u00e8 prescritta, non essendo stata eseguita.\nLa fuga in Francia e in Messico.\nEvaso nel 1981, Battisti per quasi un anno visse da clandestino a Parigi. L\u00ec si diede alla scrittura e fond\u00f2 insieme con altri una rivista culturale, \"Via Libre\". Secondo quanto affermato dallo stesso Battisti in un articolo apparso su \"Paris Match\" il 22 luglio 2004, terminato il suo primo romanzo, questo sarebbe stato pubblicato a sua insaputa da un amico, spacciatosi per l'autore; nell'articolo Battisti non fece il nome n\u00e9 del romanzo, n\u00e9 della persona che se ne sarebbe attribuita la paternit\u00e0, poich\u00e9 vi sarebbe una causa per plagio in corso.\nAlla fine del 1981 fugge in Messico, vivendo a Puerto Escondido fino al 1990. Durante la sua latitanza messicana intervengono le condanne in contumacia. Decise di dedicarsi a tempo pieno alla letteratura, anche su consiglio di Paco Ignacio Taibo II.\nLatitanza in Francia e Brasile.\nBattisti torn\u00f2 in Francia nel 1990. Nella capitale francese frequent\u00f2 la comunit\u00e0 di latitanti italiani che vi viveva grazie alla dottrina Mitterrand. Intanto termin\u00f2 un romanzo e visse traducendo in italiano racconti di autori noir francesi, tra i quali Didier Daeninckx e Jean-Patrick Manchette, tentando di aprire una lavanderia e facendo vari lavori, tra cui il portinaio dello stabile dove risiedeva.\nPoco tempo dopo venne arrestato a seguito di una richiesta di estradizione del governo italiano. Nell'aprile 1991, dopo quattro mesi di detenzione, la Chambre d'accusation di Parigi lo dichiar\u00f2 non estradabile: tra le motivazioni, la dottrina Mitterrand che garantiva protezione ai latitanti per motivi politici e il fatto che, secondo la magistratura francese, le prove a suo carico erano \"contraddittorie\" e \"degne di una giustizia militare\".\nNel frattempo, nel 1993, Gallimard pubblic\u00f2 nella sua \"S\u00e9rie Noire\" il suo romanzo \"Travestito da uomo\". Nel 1997 \u00e8 uno dei fuoriusciti dei movimenti politici dell'estrema sinistra italiana rifugiati in Francia, riuniti nell'associazione \"XXI secolo\", che chiedono all'allora presidente Oscar Luigi Scalfaro una soluzione politica \"di indulto o di amnistia\" dei reati loro addebitati.\nLa sua attivit\u00e0 letteraria prosegu\u00ec con libri in cui espose la sua analisi sull'antagonismo radicale, il pi\u00f9 significativo dei quali fu \"Orma rossa\". A seguito della pubblicazione dei suoi romanzi anche in Italia, nel dicembre 2003 va in scena lo spettacolo \"Tracce - Scritti e letture da Cesare Battisti\", interpretato da Pier Giorgio Bellocchio con la regia di Renato Chiocca.\nIn Francia ottenne la naturalizzazione, che gli fu ritirata nel 2004, poco prima del conferimento ufficiale del passaporto francese che ne attestasse la cittadinanza. Il suo legale fece poi causa al Ministero degli Interni, vincendola nel 2006, ma senza che gli fosse appunto conferito il passaporto, il quale impedirebbe ogni tentativo di estradizione.\nIl cosiddetto \"caso Battisti\" esplode il 10 febbraio 2004 quando viene arrestato a Parigi, inizialmente con l'accusa di aver litigato con un vicino di casa. L'arresto viene reso possibile anche in virt\u00f9 del \"patto Castelli-Perben\" del 2002 che, per reati commessi prima del 1982, limitava l'estradizione solo per i casi di eccezionale gravit\u00e0.\nLa magistratura italiana richiese nuovamente la sua estradizione, che venne concessa dalle autorit\u00e0 francesi il 30 giugno: poco prima il presidente Jacques Chirac, successore di Mitterrand, aveva palesato il suo consenso all'estradizione in Italia in caso di esito negativo del ricorso in Cassazione presentato dai legali di Battisti. Il Consiglio di Stato e la Corte di Cassazione, con due successive decisioni sulla richiesta di estradizione, autorizzarono la consegna di Battisti alle autorit\u00e0 italiane, segnando la fine della cosiddetta dottrina Mitterrand. A seguito di tale provvedimento francese Battisti, nel frattempo liberato, si rese latitante, lasciando la Francia e facendo perdere le sue tracce. Prima tent\u00f2 di raggiungere l'Africa, passando per la Corsica, via mare su una barca, poi torn\u00f2 indietro e con l'aiuto di amici, riusc\u00ec a raggiungere il Sudamerica, fermandosi in Brasile.\nGli avvocati di Battisti denunciarono la violazione del divieto di doppio giudizio (\"ne bis in idem\") in quanto nel 1991 Battisti era stato giudicato non estradabile da un tribunale francese, con pronuncia in via definitiva.\nNel luglio 2005, la stampa italiana denunci\u00f2 l'esistenza del Dipartimento di Studi Strategici Anti-Terrorismo (DSSA), una polizia parallela creata da Gaetano Saya, leader dei gruppi neofascisti Nuovo MSI e Partito Nazionalista Italiano, e da Riccardo Sindoca. Saya era un ex appartenente dell'Organizzazione Gladio, la \"stay-behind\" paramilitare della NATO, coinvolta in alcuni fatti della strategia della tensione in Italia, e vicino a Licio Gelli della loggia P2. Secondo il quotidiano \"Il Messaggero\", citato anche da \"The Independent\", fonti giudiziarie dichiararono che, in alcune intercettazioni, i membri della DSSA manifestarono l'intenzione di rapire Cesare Battisti e portarlo in Italia.\nSecondo uno dei fratelli, gi\u00e0 nel 1990 i servizi segreti italiani avevano tentato di uccidere Battisti.\nIntanto un ultimo ricorso, presentato alla Corte europea dei diritti dell'uomo, contro la sua estradizione in Italia, venne dichiarato, all'unanimit\u00e0, dalla stessa Corte inammissibile nel dicembre del 2006 in quanto manifestamente infondato.\nAlcuni esponenti politici italiani hanno lanciato delle raccolte di firme a favore dell'estradizione di Cesare Battisti.\nSempre nel 2006 Battisti ha proclamato la sua innocenza per i quattro omicidi, mutando cos\u00ec la precedente linea difensiva che prevedeva l'astensione dal commentare pubblicamente la vicenda giudiziaria circa le sue responsabilit\u00e0 negli omicidi commessi dai PAC, definendosi un guerrigliero \"\u00abche ha fatto la lotta armata negli anni '70\u00bb\", perseguitato dallo Stato italiano per motivi politici. Battisti si assume la responsabilit\u00e0 di aver militato in una banda armata sovversiva e di aver effettuato rapine e furti, ma non quella di aver ucciso; secondo la Repubblica e altri organi di stampa fa altres\u00ec i nomi quelli che ritiene essere i veri assassini: per l'omicidio Torregiani i condannati e rei confessi Giuseppe Memeo, Sebastiano Masala e Gabriele Grimaldi, pi\u00f9 Sante Fatone (tutti pentiti e dissociati), per Sabbadin il condannato Diego Giacomin, reo confesso, per Santoro e Campagna il pentito Pietro Mutti (assieme a Memeo nel secondo crimine), il suo accusatore, che avrebbe scaricato le colpe su Battisti evitando l'ergastolo e subendo una carcerazione breve, di circa 8 anni. Questo fatto \u00e8 stato seccamente smentito da Battisti nel 2019.\nNel 2009 Battisti si \u00e8 detto pronto a incontrare i parenti delle vittime degli omicidi a lui contestati e ha dichiarato di avere gi\u00e0 avuto un rapporto epistolare \"di amicizia, sincerit\u00e0 e rispetto\" con Alberto Torregiani. Torregiani ha invece detto che Battisti gli ha scritto una lettera, nella quale, \"ben lungi dal chiedere qualunque perdono n\u00e9 mostrare pentimento, Battisti si \u00e8 proclamato innocente e vittima della situazione. Io gli ho risposto con il mio punto di vista. Non c'\u00e8 dialogo possibile\".\nNel 2014 Battisti ha sostenuto nuovamente che Alberto Torregiani avesse un buon rapporto con lui, di averlo aiutato a scrivere un libro e che questi credesse alla sua innocenza almeno sull'omicidio del padre, ma che abbia cambiato pubblicamente idea perch\u00e9 avrebbe ricevuto pressioni: \"\u00abl'hanno minacciato di togliergli la pensione e lui ha eseguito gli ordini e si \u00e8 messo a urlare contro di me. Ha cambiato idea all'improvviso, si \u00e8 messo a dire che io sono un criminale quando sa benissimo che non c'entro io con la morte di suo padre\u00bb\".\nHa invitato inoltre lo Stato italiano a \u00abvoltare la pagina\u00bb degli anni di piombo, \u00absenza vendette tardive\u00bb, chiedendo \"perdono\" per le vittime degli attentati del suo gruppo, ammettendo le proprie \u00abresponsabilit\u00e0 politiche\u00bb, ma negando sempre la sua partecipazione diretta agli attacchi terroristici e rifiutando anche la parola \"pentimento\": \"\u00abNon mi pento di nulla. Non posso pentirmi di quello che non ho fatto. Mi accusano di vari omicidi. I responsabili sono stati arrestati e torturati. Quando sono avvenuti gli omicidi, gi\u00e0 non facevo pi\u00f9 parte dell'organizzazione\u00bb\".\nConcessione dell'asilo politico in Brasile.\nVenne arrestato a Copacabana, in Brasile, il 18 marzo 2007, a seguito di indagini congiunte di agenti francesi e carabinieri del Raggruppamento Operativo Speciale. Assieme a lui venne arrestata temporaneamente una donna, esponente dei comitati di sostegno ai latitanti italiani, che avrebbe dovuto consegnargli del denaro. Il fratello maggiore di Cesare, Vincenzo Battisti, ha sostenuto che nell'arresto furono implicati anche i servizi segreti francesi (che in precedenza lo aiutarono fornendogli documenti falsi) e che Battisti sub\u00ec trattamenti violenti e torture durante la detenzione.\nIl 13 gennaio 2009, il Brasile ha deciso di accordare lo \"status\" di rifugiato politico a Cesare Battisti.\nIl ministro della giustizia Tarso Genro, esprimendosi in modo contrario rispetto alla decisione dal CONARE (l'organismo brasiliano che esamina le richieste di asilo politico, equivalente dell'avvocatura dello Stato) votata due mesi prima, ha motivato la decisione su quello che definisce il \"fondato timore di persecuzione del Battisti per le sue idee politiche\", nonch\u00e9 sui dubbi espressi sulla regolarit\u00e0 del procedimento giudiziario nei suoi confronti. L'Accordo bilaterale con l'Italia del 17 ottobre 1989, firmato a Roma, disciplina i casi di estradizione e scambio di detenuti. Il riferimento per la non estradizione di Battisti \u00e8 l'articolo 3 (\"Rifiuto di estradizione\"), lettera d e f:\nRicorso al Tribunale supremo federale.\nIl Brasile, paese che ha abolito l'ergastolo sostituendolo con una pena massima di 30 anni, ritenne inoltre che l'ergastolo con isolamento e parziale privazione della luce solare, al quale Battisti \u00e8 condannato, rischiando anche l'applicazione dell'articolo 41-bis, a discrezione del Ministro dell'Interno, fosse un trattamento inumano e degradante, assimilato a una forma di tortura. Il governo brasiliano afferm\u00f2 che Battisti poteva, forse, essere estradato solo se l'Italia avesse commutato i due ergastoli in una pena massima di 30 anni di carcere, come proposto (salvo poi ritrattare) anche dal ministro italiano Clemente Mastella.\nIl Tribunale supremo federale non ha scarcerato Battisti, contestando la ricostruzione del Ministro e per il fatto che l'ex PAC \u00e8 entrato in Brasile irregolarmente con un documento falso, per cui aveva un processo pendente, ma ha rifiutato l'estradizione. Il Procuratore generale della Repubblica Antonio Fernando de Souza, che nel 2008 si era espresso a favore dell'estradizione, ha considerato legittima e costituzionale la decisione del governo brasiliano e ha chiesto l'archiviazione del processo di estradizione di Cesare Battisti.\nLa decisione del governo brasiliano ha suscitato aspre reazioni sia da parte del governo italiano sia da parte dell'opposizione di centro-sinistra sfociate nella mozione bipartisan, approvata all'unanimit\u00e0 dal parlamento, per richiedere la revoca dello status di rifugiato politico dell'ex terrorista. Il Presidente della Repubblica Giorgio Napolitano ha in seguito inviato una lettera al suo omologo Luiz In\u00e1cio Lula da Silva in cui ha espresso il proprio stupore e rammarico per la decisione del governo brasiliano.\nSecondo la stampa brasiliana, Carla Bruni sarebbe intervenuta tramite il marito Nicolas Sarkozy sul governo brasiliano per determinare la decisione del Ministro della Giustizia Genro; la notizia \u00e8 stata pubblicamente smentita in diretta alla trasmissione \"Che tempo che fa\" del 25 gennaio 2009 dalla stessa Carla Bruni.\nSulla decisione brasiliana \u00e8 da ultimo intervenuto il Parlamento europeo che ha approvato una risoluzione che chiede al governo brasiliano di tenere conto delle sentenze italiane sul caso Battisti e ha osservato un irrituale minuto di silenzio in memoria delle vittime (l'europarlamentare di Alleanza Nazionale Roberta Angelilli ha chiesto di utilizzare il suo tempo di parola per il silenzioso omaggio).\nIn attesa della pronuncia definitiva del Tribunale supremo, Battisti ha tenuto per 10 giorni uno sciopero totale della fame.\nGli avvocati presentarono anche una lettera del Presidente Emerito della Repubblica Italiana Francesco Cossiga, in cui i terroristi venivano definiti \"criminali politici\", e non \"comuni\", oltre che \"sovversivi di sinistra\" che agivano secondo le idee di Lenin.\nIl 18 novembre 2009 la pi\u00f9 alta istituzione giurisdizionale del Brasile, il \"Supremo Tribunal Federal\", ha considerato illegittimo lo status di rifugiato politico concesso dal governo brasiliano. La pronuncia, 5 voti favorevoli e 4 contrari, \u00e8 favorevole all'estradizione di Battisti in Italia, ma ha lasciato alla Presidenza della Repubblica del Brasile la parola definitiva sulla sua effettiva esecuzione.\nLe motivazioni della sentenza del \"Supremo Tribunal\" sono state depositate il 15 aprile 2010, e divulgate il giorno successivo.\nIl 5 marzo 2010 Battisti ha subito dal Tribunale di Rio de Janeiro una condanna a due anni da scontare in regime di semilibert\u00e0 per uso di passaporto falso.\nIl 31 dicembre 2010 Lula annunci\u00f2 il proprio rifiuto all'estradizione di Battisti in Italia, seguendo il nuovo orientamento dell'Avvocatura di Stato brasiliana; come ultimo atto del proprio mandato gli concesse un visto permanente. Il \"Supremo Tribunal Federal\", la Corte costituzionale brasiliana, ha confermato la legittimit\u00e0 della carcerazione di Battisti sino alla sua definitiva pronuncia.\nIntanto, il fratello di Battisti chiese a Giorgio Napolitano la grazia per l'ex terrorista, in quanto ha vissuto sempre in fuga e soffre di problemi di salute (in particolare una forma grave di epatite B, ulcera gastrica, iperglicemia e problemi nervosi), ma senza successo.\nScarcerazione.\nIl 9 giugno 2011 il \"Supremo Tribunal Federal\" brasiliano ha confermato la decisione del presidente Lula di non estradare Cesare Battisti e ha votato a favore della sua liberazione, in quanto la pena per uso di documenti falsi era ormai scontata.\nBattisti afferma che \"\u00abse il governo italiano avesse mentito meno, probabilmente avrebbe ottenuto la mia estradizione. Lula non l'ho mai visto, non ha nessuna simpatia per me. Ma quando dall'Italia sono cominciate ad arrivare notizie contraddittorie e assurde sulla mia vicenda, Lula ha deciso di prendere informazioni per conto suo. A un certo punto nel governo di qua si sono sentiti presi in giro dall'Italia, mica sono scemi i brasiliani\u00bb\".\nDa allora vive con gli aiuti economici di amici e lavorando come impiegato in un sindacato, a causa della mancata ristampa dei suoi vecchi libri e della difficolt\u00e0 di trovare editori e distributori su larga scala per i suoi nuovi lavori; pur avendo vista revocata la concessione iniziale dell'asilo politico, viene ospitato in Brasile come immigrato senza possibilit\u00e0 di estradizione, con un \"visto permanente di immigrante\" regolare: \"\u00abLa decisione rispetto all'estradizione non si tocca. \u00c8 vero che il Tribunale federale si pronunci\u00f2 anni fa a favore dell'estradizione di Battisti, ma \u00e8 stato l'allora Presidente della Repubblica Lula a negarla. Lula decise che Battisti doveva restare in Brasile e cos\u00ec fu. Oggi non si decide sulla questione dell'estradizione, ma sulla regolarit\u00e0 della situazione di Cesare Battisti come straniero in territorio brasiliano (...) Sappiamo che Cesare Battisti ha una figlia, ma non abbiamo la certezza che sia naturale o acquisita. Se diventasse padre o se solo decidesse di sposare la sua compagna brasiliana il suo visto automaticamente diventerebbe permanente\u2026\u00bb\" (dichiarazione del Procuratore della Repubblica a Brasilia, Vladimir Aras), rischiando solo l'espulsione verso un altro Paese, in caso di irregolarit\u00e0.\nAbita con la famiglia in un appartamento bilocale in affitto all'estrema periferia di San Paolo, nella cittadina di Embu das Artes.\nBattisti si \u00e8 sposato due volte, la prima con una donna francese conosciuta a Parigi, Laurence, con la quale poi si trasfer\u00ec in Messico negli anni ottanta. In Messico gli nacque la prima figlia, Valentina detta \"Valentine\" (nata nel 1984), ricercatrice in biologia e genetica a Parigi, e successivamente ne avr\u00e0 un'altra, Charlene (nel 1995), al suo ritorno in Francia. In Brasile ebbe il terzo figlio, Raul, nel 2013, da Priscila Pereira, insegnante da cui si separ\u00f2 poco dopo. Ha anche dei nipoti, avuti dalle figlie maggiori.\nL'ex terrorista ha altres\u00ec affermato che sarebbe disposto a consegnarsi all'Italia, se gli venisse garantita la revisione del processo con la presenza di osservatori internazionali.\nIl ministro degli Esteri Franco Frattini dichiara di voler ricorrere alle Corte internazionale di giustizia.\nEventi successivi (2015-2017).\nNel 2015, la sentenza del giudice federale Adverci Rates Mendes de Abreu ha revocato il permesso di soggiorno all'ex terrorista, a suo tempo concesso dal Presidente Lula, poich\u00e9 \"\u00absi tratta del caso di un cittadino straniero con una situazione irregolare che, in quanto condannato per crimini nel suo Paese di origine, non ha diritto a rimanere in Brasile\u00bb\", si legge nella sentenza che annulla l'atto di concessione della residenza di Cesare Battisti in Brasile e chiede l'applicazione di un procedimento di espulsione, con la motivazione che un cittadino straniero condannato in via definitiva nel proprio paese d'origine non pu\u00f2 ottenere il visto di residenza permanente, ma solo lo status di rifugiato, negato a Battisti in ultima istanza.\nTuttavia \"\u00abgli istituti di espulsione e estradizione sono ben distinti. L'espulsione non contraddice la decisione del presidente della Repubblica di non estradare, visto che non \u00e8 necessaria la consegna del cittadino straniero al suo Paese di origine, in questo caso l'Italia, potendo essere espulso verso un altro Paese disposto ad accoglierlo\u00bb\", ha aggiunto il giudice, riferendosi alla Francia (dove avrebbe buone possibilit\u00e0 di ottenere la cittadinanza), al Messico o qualsiasi altro volesse farlo entrare.\nL'avvocato di Battisti, Igor Sant'Anna Tamasauskas, ha impugnato il provvedimento, in quanto l'atto di Lula, approvato dal supremo tribunale, avrebbe valore costituzionale, tale da poter essere annullato solo da una revisione processuale, accordata dallo stesso tribunale.\nBattisti \u00e8 stato poi arrestato e fermato dalla polizia nella sua casa di Embu das Artes, dove si trovava con il figlio e la nuova compagna, ma rilasciato dopo poche ore, quando il Tribunale Regionale Federale ha nuovamente accolto il ricorso dell'avvocato Sant'Anna Tamasauskas, sospendendo l'ordine di espulsione, con la motivazione che un giudice federale non pu\u00f2 espellere andando contro il Tribunale supremo o la decisione del Presidente, e che solo lo stesso Supremo Tribunal Federal potrebbe revocare il permesso di residenza come lavorante immigrato all'ex terrorista, esistendo inoltre il divieto di doppio giudizio, a suo tempo non considerato nell'analoga situazione in Francia.\nUn altro ostacolo alla espulsione \u00e8 il fatto che Battisti sia convivente con una cittadina brasiliana e padre di un minorenne di nazionalit\u00e0 brasiliana, che ha dimostrato essere suo figlio biologico con un test del DNA eseguito nel 2016; in caso di matrimonio, il visto potrebbe essere irrevocabile, da \"immigrato regolare\" a \"residente permanente\" ai sensi dello Statuto dello Straniero. Peraltro, secondo lo studioso argentino-brasiliano Carlos Lungarzo, tale status (revocabile solo dal Capo dello Stato previa autorizzazione del Supremo Tribunal) sarebbe gi\u00e0 stato concesso nel 2011, ma ostacolato nel suo iter legale. Lungarzo ha accusato l'opposizione di usare il caso Battisti per indebolire il governo.\nA ostacolare l'espulsione, anche l'articolo 63 dello Statuto: \"\u00abNon si proceder\u00e0 ad espulsione se questa mette in questione un'estradizione non ammessa dalla legge brasiliana\u00bb\"; l'unica possibilit\u00e0 che Battisti sia espulso \u00e8 quella in cui il STF decida di avviare una revisione del giudicato, assai difficile poich\u00e9 sfavorevole all'imputato e in assenza di nuovi reati attribuiti a Battisti, tali da fare indire un nuovo giudizio. Secondo il magistrato che ha accolto il ricorso \"\u00abl'estradizione non fu ammessa da Lula e fu cancellata dallo stesso STF, ragion per cui l'espulsione eseguita implicherebbe un'estradizione obliqua, risultando perci\u00f2 contraria alla volont\u00e0 di Lula e STF\u00bb\".\nLo Stato italiano non ha rinunciato per\u00f2 all'estradizione, ventilando uno scambio con l'ex banchiere e sindacalista italo-brasiliano Henrique Pizzolato, estradato in Brasile, anche se le due vicende non sono in relazione e pare molto lontano un accordo di questo tipo. L'ordine di espulsione (non il procedimento sulla richiesta di estradizione, che fu chiuso da Lula per quanto riguarda il Brasile, non per\u00f2 per Francia e Messico) verr\u00e0 giudicato nuovamente da un tribunale brasiliano. Il visto lavorativo non poteva infatti essere concesso a chi \u00e8 entrato irregolarmente o ha condanne pendenti, ma pu\u00f2 essere concesso per matrimonio.\nNel giugno 2015 Battisti ha annunciato il matrimonio con la fidanzata storica Joice Lima Passos do Santos; testimone di nozze, l'amico e avvocato Eduardo Matarazzo Suplicy, senatore del PT. Battisti avrebbe potuto ottenere, oltre al visto permanente, anche la cittadinanza brasiliana, in questo caso prevista, su richiesta, dopo un anno; essa gli \u00e8 stata negata per\u00f2 a causa delle condanne riportate e di irregolarit\u00e0.\nBattisti e la compagna si sono sposati sul litorale di San Paolo il 27 giugno 2015, con una cerimonia religiosa di rito Umbanda (un culto cristiano-animista afro-brasiliano). Il matrimonio di Battisti \u00e8 stato convalidato e accettato dalla legge brasiliana il 12 settembre 2015. Si \u00e8 separato dalla moglie nel 2017, tornando a vivere con la madre di suo figlio per un periodo.\nIl 14 settembre la sesta sezione del Tribunale Federale Regionale della Prima Regione (San Paolo) ha dichiarato illegittimo l'arresto temporaneo di Battisti avvenuto nel marzo 2015 in seguito alla revoca del visto, in quanto la stessa sentenza di revoca con richiesta di espulsione era irregolare, poich\u00e9 andava contro il pronunciamento in via definitiva del Tribunale supremo nel 2011. Lo stesso giorno l'ex terrorista dei PAC \u00e8 tornato all'attivit\u00e0 letteraria di promozione dei suoi libri, presentando la traduzione portoghese del suo romanzo \"Le cargo sentimental\" alla Mostra Biennale del Libro di Rio de Janeiro.\nSecondo i legali, con la caduta di Dilma Rousseff (incriminata e destituita per reati finanziari), la condanna di Lula per lo scandalo Petrobras, e l'avvento alla presidenza di Michel Temer (2016), Battisti, pur non essendo al momento estradabile, rischi\u00f2 di nuovo l'espulsione verso Francia e Messico.\nNel settembre 2017 il governo italiano chiese al Brasile di rivedere le condizioni dello status di rifugiato di Cesare Battisti. Si diffuse la notizia che il ministro degli esteri Aloysio Nunes abbia convinto il presidente brasiliano Michel Temer a concederne l'estradizione in Italia.\nIl 4 ottobre 2017 Cesare Battisti venne arrestato nella citt\u00e0 di Corumb\u00e1 nel Mato Grosso do Sul, al confine tra Brasile e Bolivia. \nDurante un normale controllo della Polizia Stradale Federale venne fermato mentre cercava di attraversare la frontiera con due amici (secondo quanto dichiarato dall'ex terrorista aveva intenzione di andare a pescare ma la polizia lo avrebbe appositamente aspettato), violando quindi le condizioni di asilo in Brasile e venendo accusato di trasporto illegale di denaro e riciclaggio, accusa poi ritirata. Venne rilasciato tre giorni dopo, in seguito all'accoglimento provvisorio dell'istanza di \"habeas corpus\" preventivo, con l'obbligo di presentarsi mensilmente al tribunale della citt\u00e0 di San Paolo, dove \u00e8 posto in domicilio coatto a Canan\u00e9ia in casa di amici (l'accademico Carlos Lungarzo e sua moglie), in attesa di pronuncia del Tribunale Supremo. L'11 ottobre Temer annunci\u00f2 di essere orientato a voler revocare il diritto d'asilo \"de facto\" e la residenza permanente. Battisti dichiar\u00f2 di non aver violato alcuna clausola, di essere sempre stato libero nei movimenti a rigore degli accordi di asilo, e che secondo lui l'estradizione sarebbe una \"condanna a morte\" indiretta a causa del \"mostro\" creato dai mass media italiani, ribadendo che \u00abtutte le morti sono deplorevoli, ma non c'\u00e8 motivo che io chieda scusa per qualcosa che hanno commesso altri\u00bb. \n Il riferimento al 2009 forse riguarda quando, nel corso di una cerimonia, La Russa, rivolto ad alcuni carabinieri, pronunci\u00f2 le parole: \"\u00abse ci potesse essere un gruppetto che vuole andare in Brasile\u2026\u00bb\", frase che venne ricordata dall'ex ministro della giustizia Tarso Genro in un'intervista al quotidiano italiano \"Liberazione\" in cui spiegava i motivi dell'asilo politico, pur non considerando l'Italia degli anni '70 come un regime.\nSecondo il governo, tramite del parole del ministro della giustizia Torquato Jardim, il tentativo di espatrio aveva invece rotto il rapporto di fiducia tra le parti previsto dal diritto d'asilo, e l'estradizione divent\u00f2 possibile; tuttavia il tribunale ordinario ne blocc\u00f2 la procedura politica il 13 ottobre in attesa di una pronuncia definitiva del Supremo Tribunale Federale (unico organo deputato a togliere il diritto di asilo) e quella del Tribunale Federale Regionale del 24 ottobre; i giudici regionali decisero per l'accoglimento dell'istanza di \"habeas corpus\" e lo lasciarono in libert\u00e0, dovendo egli solo rispondere di esportazione illecita di valuta ai fini di evasione fiscale. Il governo brasiliano e quello italiano firmarono un accordo, reso pubblico l'anno dopo, secondo cui l'ergastolo sarebbe stato commutato in 30 anni, secondo le leggi brasiliane, in caso di estradizione diretta dal paese sudamericano all'Italia.\nTentativo di estradizione del 2018.\nNell'aprile 2018 Cesare Battisti e l'ex moglie Joice Lima sono sottoposti a revoca del passaporto e a misure restrittive per aver usato documenti falsi al matrimonio. In ottobre il candidato presidenziale Jair Bolsonaro promette l'estradizione del gi\u00e0 PAC in caso di sua elezione A fine ottobre Battisti risulta irreperibile dalla sua abitazione a Canan\u00e9ia, dopo che il Presidente eletto Bolsonaro ha ribadito la sua volont\u00e0 di estradarlo. Secondo il legale, Battisti si trova a San Paolo e \"non ha bisogno di pronunciarsi in nessun modo\", poich\u00e9 \"dispone di una decisione del Supremo Tribunale Federale (Stf) che garantisce la sua permanenza in Brasile\", emessa nel 2017 da Luiz Fux, magistrato della suprema corte. In base a questa pronuncia, il governo brasiliano non pu\u00f2 concedere l'estradizione fino a quando il Stf non avr\u00e0 deciso se un Presidente ha la facolt\u00e0 di modificare una decisione definitiva di non estradizione presa dal predecessore.\nIl 14 dicembre l'Alta Corte ordina per\u00f2 l'arresto dell'ex terrorista, con un mandato emesso dallo stesso Luiz Fux, in quanto vi \u00e8 pericolo di fuga, stabilendo la facolt\u00e0 costituzionale del Presidente del Brasile di revocare i decreti dei predecessori. Il Presidente ancora in carica Temer ne ha quindi ordinato l'estradizione, ma l'ex terrorista risulta latitante.\nArresto in Bolivia, estradizione del 2019 e confessione.\nIl 12 gennaio 2019 Cesare Battisti viene arrestato dall'Interpol in collaborazione con la SCIP-Criminalpol, la DCPP-DIGOS e l'AISE a Santa Cruz, in Bolivia. Al momento dell'arresto indossava barba e baffi finti. Il governo boliviano ne rifiuta l'asilo politico e ne ordina l'immediata espulsione verso l'Italia, dove viene trasferito il 14 gennaio dopo essere stato preso in custodia dalla polizia italiana; al suo arrivo viene condotto nel carcere di Oristano (inizialmente si era parlato di quello di Rebibbia) dagli uomini del GOM della Polizia Penitenziaria dove rimarr\u00e0 in isolamento diurno per sei mesi.\nIl 25 marzo 2019 ammette per la prima volta le proprie responsabilit\u00e0 per i crimini imputatigli: si dichiara infatti colpevole di tutti i reati per cui \u00e8 stato condannato e chiede scusa ai famigliari delle vittime, dichiarando di non essere \"mai stato vittima di ingiustizie. Ho preso in giro tutti quelli che mi hanno aiutato. Ad alcuni di loro non c'\u00e8 stato neanche bisogno di mentire\".\nAppello per la commutazione della pena.\nIl legale italiano di Battisti, Davide Steccanella (gi\u00e0 avvocato di Renato Vallanzasca) ha promosso ricorso in corte d'appello, respinto dai giudici del tribunale milanese, per la commutazione della pena dell'ergastolo in 30 anni di reclusione, cosa che garantirebbe una scarcerazione pi\u00f9 vicina. Comunque, la corte ha acconsentito che anche a Battisti possa essere concessa la legislazione premiale della legge Gozzini prevista per gli ergastoli con possibile condizionale senza articolo 41 bis, e quindi l'ex terrorista potr\u00e0 richiedere un permesso premio di uscita temporanea gi\u00e0 nel 2022. A luglio 2019 il ricorso \u00e8 passato in esame alla Corte di Cassazione. Secondo il governo, smentendo le dichiarazioni iniziali del Ministro della Giustizia, essendo l'estradizione avvenuta dalla Bolivia, l'accordo italo-brasiliano di commutazione del 2017 non sarebbe valido, fatto contestato dalla difesa di Battisti. Il 19 novembre la Corte di Cassazione ha confermato la validit\u00e0 della pena.\nLa difesa di Battisti.\nPrima di ammettere la sua colpevolezza per tutti i reati per cui era stato condannato, Battisti per decenni sostenne di non aver mai ucciso nessuno e di non aver \u00abmai voluto uccidere nessuno\u00bb inducendo parecchie persone a credergli e dando origine a un movimento di sostegno da parte di intellettuali e persone di varie classi sociali che vennero tratti in inganno.\nColoro che hanno sostenuto l'innocenza di Battisti (e Battisti stesso) nel corso degli anni affermarono che il processo fosse stato condotto senza garanzie giuridiche, con l'uso di confessioni estorte con la violenza e di \"pentiti\" da essi ritenuti non attendibili (poich\u00e9 in cambio della testimonianza contro l'assente Battisti furono scarcerati dopo pochi anni, nonostante fossero accusati di numerosi omicidi e di attivit\u00e0 terroristica) e contraddittori, come Pietro Mutti; nei casi Sabbadin, Santoro e Campagna, la condanna di Battisti si basava soprattutto sulla sua testimonianza.\nL'accusa contro Battisti si bas\u00f2 soprattutto sulle dichiarazioni di Pietro Mutti, collaboratore di giustizia. Testimoni secondari furono i dissociati Arrigo Cavallina e l'ex compagna giovanile di Battisti, Maria Cecilia Barbetta, le cui dichiarazioni furono confrontate con quelle del pentito.\nSecondo lo scrittore Valerio Evangelisti, le contraddizioni sarebbero molte; Mutti avrebbe anche cambiato spesso versione in cui il ruolo di Battisti \u00e8 diverso e confondendo gli omicidi Santoro e Campagna nelle interviste. Secondo Evangelisti, Battisti non avrebbe avuto altro modo per difendersi che praticare quello che definisce il \"diritto all'evasione\" e fuggire.\nLa stessa Cassazione afferm\u00f2 che \"\u00abQuesto pentito \u00e8 uno specialista nei giochi di prestigio tra i suoi diversi complici, come quando introduce Battisti nella rapina di viale Fulvio Testi per salvare Falcone [\u2026] o ancora Lavazza o Bergamin in luogo di Marco Masala in due rapine veronesi. Del resto, Pietro Mutti utilizza l'arma della menzogna anche a proprio favore, come quando nega di avere partecipato, con l'impiego di armi da fuoco, al ferimento di Rossanigo o all'omicidio Santoro; per il quale era d'altra parte stato denunciato dalla DIGOS di Milano e dai CC di Udine. Ecco perch\u00e9 le sue confessioni non possono essere considerate spontanee\u00bb\".\nRiassumendo le contraddizioni nella testimonianza del pentito, che non affront\u00f2 comunque un contro-interrogatorio in aula, in particolare si troverebbero scarsi elementi per l'accusa in tre omicidi (Santoro, Sabbadin e specialmente Torregiani) ed elementi con molte incongruenze nell'omicidio Campagna, l'unico in cui Battisti fu accusato da testimonianza oculare: \nAlcuni militanti dei PAC affermarono di aver subito pesanti torture, per far loro rivelare i colpevoli dell'omicidio Torregiani. Battisti ha per\u00f2 anche ribadito che nessuno, nemmeno sotto minaccia o tortura, ha mai fatto il suo nome come esecutore degli omicidi, tranne Pietro Mutti, in cambio di sconti di pena. \nMutti fece arrestare per l'omicidio Torregiani anche Sisinnio Bitti, poi risultato non coinvolto (avr\u00e0 solo una pena minore per fiancheggiamento dei PAC) e vittima di violenze della polizia, assieme ad altri membri del Collettivo Politico della Barona, un gruppo legato all'Autonomia Operaia, che secondo gli inquirenti era legato direttamente ai PAC, poich\u00e9 aveva parlato del delitto in un bar. Tra questi autonomi, Sisinnio Bitti, Umberto Lucarelli, Roberto Villa, Gioacchino Vitrani, Annamaria e Michele Fatone (fratelli di Sante Fatone dei PAC ma non coinvolti con essi) presenteranno esposti all'Autorit\u00e0 Giudiziaria per aver subito violenze dalla polizia. Evangelisti riporta che almeno dieci persone avrebbero confessato, causa torture, di essere autori materiali dell'omicidio Torregiani. Sisinnio Bitti ebbe una pena minore; disse di aver subito la tortura dell'acqua, ed ebbe tra l'altro, secondo referto medico, l'udito lesionato dalle percosse. Anche il principale accusatore Mutti potrebbe aver subito pressioni fisiche, anche se lui neg\u00f2, salvo poi ammetterlo, secondo gli autori di CarmillaOnLine, in un'intervista a \"Panorama\" del 29 gennaio 2009. Il pentito fu tenuto isolato in luogo sconosciuto, senza avvocato, come accaduto ad altri terroristi arrestati nello stesso periodo (gennaio 1982) che subirono violenze (quali Emanuela Frascella delle BR, uno dei casi ammessi da Salvatore Genova, membro con Nicola Ciocia della squadra di Umberto Improta durante il sequestro di James Lee Dozier). Cesare Battisti sostiene apertamente che Mutti fu torturato: \nInoltre, lo stesso legale di Battisti, l'avvocato anarchico Gabriele Fuga, non avrebbe potuto costruire una difesa efficace in quanto fu arrestato perch\u00e9 accusato di essere un fiancheggiatore dei suoi assistiti, e rilasciato a processo in corso, il 13 luglio 1981, e assunse la difesa di Enrica Migliorati. Battisti venne difeso da un avvocato d'ufficio, poi dal collega di Fuga, Giuseppe Pelazza, dopo essere evaso. Tra i testimoni a carico di alcuni imputati dei PAC ci furono anche una ragazzina di quindici anni, Rita Vitrani, indotta a deporre contro lo zio Sante Fatone, e dichiarata psicolabile dai periti. La Vitrani fu poi temporaneamente arrestata assieme al fratello nel 1984, durante la cattura e il ferimento di Fatone. Un altro testimone, Walter Andreatta, cadde in stato confusionale e fu definito \u201csquilibrato\u201d e vittima di crisi depressive gravi dagli stessi periti del tribunale.\nSecondo Fred Vargas ci furono anche delle falsificazioni nei documenti, nei mandati e nelle firme con cui veniva assegnata la procura agli avvocati nel processo in contumacia, ma essi smentirono di essere stati sfavorevoli a Battisti.\nAmnesty International critic\u00f2 le modalit\u00e0 dei processi per terrorismo e associazione sovversiva tenuti negli anni ottanta, sia quello ai PAC, sia altri (omicidio Tobagi e processo 7 aprile), tenuti dai pubblici ministeri Pietro Calogero e Armando Spataro.\nDopo l'evasione di Cesare, i genitori di Battisti, con problemi di salute (il padre aveva un tumore, la madre era ospedalizzata), furono interrogati; i fratelli, una sorella e il cognato furono invece arrestati brevemente, detenuti in caserma e poi nel carcere di Frosinone e di Latina, interrogati - secondo la loro versione - in maniera pesante senza avvocato e poi rilasciati dopo alcune settimane. I carabinieri prelevarono una notte anche la nipote di quattordici anni che assistette all'interrogatorio dei genitori. In quanto non erano ufficialmente indagati di favoreggiamento, ma solo \"persone informate\", nonch\u00e9 trattenuti in base alla legislazione d'emergenza, non furono assistiti da un legale durante gli interrogatori. I genitori di Battisti morirono pochi anni dopo, senza che lui potesse rivederli.\nUn'altra linea di difesa \u00e8 quella che sostiene che i test scientifici condotti sulle armi di Battisti sequestrate e analizzate, per le quali fu condannato a 12 anniper insurrezione armata contro i poteri dello Stato e possesso illegale di armi da fuocoavrebbero dato esito negativo e confermato che non furono mai usate per sparare nel periodo immediatamente precedente all'arresto del 1979 (mentre Battisti avrebbe dovuto utilizzarle almeno per l'omicidio che avrebbe commesso di persona lo stesso anno, quello di Campagna). Il proiettile che uccise Campagna sarebbe stato identificato come appartenente alla stessa pistola usata da Memeo nell'esecuzione materiale del delitto Torregiani, mentre Mutti afferma che fu Battisti a sparare a Campagna (ma non a Torregiani). Risulterebbe quindi perlomeno esserci stata una pistola usata in comune tra i due.\nI sostenitori dell'innocenza di Cesare Battisti.\nUn movimento di solidariet\u00e0 a Cesare Battisti si \u00e8 sviluppato in Francia in occasione della seconda richiesta di estradizione accettata dalle autorit\u00e0 francesi. Vari intellettuali e personalit\u00e0 del mondo della cultura e della politica francese vi hanno aderito, tra i quali Bernard-Henri L\u00e9vy, che ha curato la prefazione all'ultimo suo libro (\"Ma Cavale\", \"La mia fuga\"), lo scrittore Serge Quadruppani, Philippe Sollers, Tahar Ben Jelloun e Daniel Pennac.\nIn particolare Cesare Battisti ha ricevuto il supporto della scrittrice francese Fred Vargas, che in questi anni lo ha sostenuto economicamente fino ai giorni dell'arresto in Brasile (dovuto a una telefonata rintracciata dalle autorit\u00e0 brasiliane fatta dal Battisti proprio all'abitazione parigina della Vargas). Suo il libro \"La V\u00e9rit\u00e9 sur Cesare Battisti\", inedito in Italia.\nAltre manifestazioni di solidariet\u00e0 sono venute dallo scrittore Premio Nobel colombiano Gabriel Garc\u00eda M\u00e1rquez e da 500 tra scrittori, intellettuali e rappresentanti di organizzazioni non governative per i diritti umani brasiliani, tra cui (a titolo personale) anche esponenti di Amnesty International, firmatari di un documento per la concessione dello status di rifugiato politico a Cesare Battisti.\nSolidariet\u00e0 a Cesare Battisti \u00e8 arrivata anche dall'Italia. Il sito internet Carmilla Online nel 2004 ha organizzato una raccolta di firme di solidariet\u00e0 per Cesare Battisti coinvolgendo oltre firmatari, tra cui Valerio Evangelisti (suo amico personale e principale sostenitore in Italia), Wu Ming, Vauro Senesi, Gianni Biondillo e Massimo Carlotto.\nTra i firmatari del documento comparve anche il giornalista e scrittore Roberto Saviano autore di \"Gomorra\" che tuttavia, nel gennaio 2009, ritir\u00f2 la sua firma in segno di rispetto per le vittime. Lo stesso fecero Marco M\u00fcller, Laura Grimaldi (scrittrice e madre di Gabriele Grimaldi, anch'egli parte dei PAC) e altri. Questa raccolta di firme ha suscitato l'attenzione dei media soprattutto grazie all'interessamento del settimanale Panorama.\nLo scrittore Erri De Luca ha invece negato di avere firmato per Battisti, invocando per\u00f2 una soluzione politica per tutti i fuoriusciti accusati di terrorismo a causa delle loro attivit\u00e0 negli anni di piombo, pubblicando un testo su \"Le Monde\".\nI difensori di Cesare Battisti, come detto, contestano principalmente le modalit\u00e0 con cui si \u00e8 svolto il processo contumaciale a carico dell'ex militante dei PAC, in particolare sostengono che le accuse si baserebbero solo sulle dichiarazioni del pentito Pietro Mutti, anch'esso appartenente ai PAC, che avrebbe accusato il compagno per garantirsi gli sconti di pena concessi dalla legge speciale antiterrorismo italiana.\nAlcuni paragonano il caso Battisti a quello di Pietro Valpreda, l'anarchico incarcerato per la strage di Piazza Fontana, additato come \"mostro\" dalla stampa, sulla base di due testimonianze (Mario Merlino e il testimone oculare Cornelio Rolandi) ritenute prima attendibili e poi rivelatasi incomplete, false o lacunose, e infine assolto. Ci sono stati anche paragoni, spesso polemici, tra la vicenda di Battisti e quella di Silvia Baraldini, detenuta negli Stati Uniti per accuse simili, in riferimento a reati commessi nel paese d'oltreoceano (concorso in evasione, rapina e omicidio), poi estradata in Italia nel 1999 e liberata dopo pochi anni, poich\u00e9 considerata una perseguitata politica secondo il governo italiano, nonostante le proteste statunitensi. Altri notano l'affinit\u00e0 con le accuse, estorte, contro Giuseppe Gulotta, un muratore siciliano condannato per la strage di Alcamo Marina, scagionato dopo pi\u00f9 di 30 anni e 22 di carcere; un altro condannato mor\u00ec in prigione e altri due fuggirono in Brasile come Battisti, protetti dal governo sudamericano, fino alla dichiarazione di innocenza nella revisione processuale.\nIn Brasile e in America latina, solidali con Battisti sono stati Eduardo Matarazzo Suplicy, uno degli avvocati di Battisti e senatore di origini italiane del Partito dei Lavoratori, il citato ministro Tarso Genro, la storica Anita Leoc\u00e1dia Prestes (figlia di Olga Benario) e l'accademico argentino Carlos Alberto Lungarzo, il quale sostiene di avere \u00abla certezza assoluta che la falsit\u00e0 delle accuse dei tribunali italiani, servilmente ripetute dalla maggior parte dei membri della corte suprema brasiliana nel 2009, resta ampiamente dimostrata\u00bb. Matarazzo Suplicy ha attaccato il governo di Silvio Berlusconi, sostenendo che il premier avesse garantito a Lula - in forma riservata durante un incontro al vertice - che l'Italia avrebbe accettato pienamente qualunque decisione del governo brasiliano, senza protestare o minacciare boicottaggi (Berlusconi sment\u00ec quest'indiscrezione).\nDal 2019 CarmillaOnLine pubblica diversi articoli politici e biografici che l'ex PAC scrive in carcere. Nel primo di questi Battisti afferma di aver confessato per \"smitizzare il mostro\".\nLe reazioni ai falliti tentativi di estradizione.\nIn relazione al caso Battisti si sono avute molteplici attestazioni di solidariet\u00e0 ai parenti delle vittime degli omicidi commessi da Cesare Battisti e si \u00e8 duramente criticato la posizione del governo brasiliano. In particolare:\nIn controtendenza, oltre che dai sostenitori gi\u00e0 citati di Battisti, la decisione giuridica del Brasile di Lula \u00e8 stata difesa, a vario titolo e con diverse motivazioni, da Sergio D'Elia, ex terrorista di Prima Linea e politico dei Radicali Italiani (nonch\u00e9 segretario di Nessuno tocchi Caino), dai giornalisti Massimo Fini, Paolo Persichetti (ex BR), Gianni Min\u00e0 e Piero Sansonetti., e dall'ex leader di Potere Operaio Oreste Scalzone. Anche l'Associazione Antigone ha difeso dal punto di vista giuridico e umanitario la decisione.\nOpere.\nMolti dei libri di Battisti sono stati pubblicati in francese (alcuni solo in portoghese), poi in italiano, portoghese e altre lingue, alcuni sono disponibili solo in lingua straniera"}
{"id": "488258", "revid": "633110", "url": "https://it.wikipedia.org/wiki?curid=488258", "title": "FG 42", "text": "LFG 42 (\"Fallschirmj\u00e4ger Gewehr 42\" in italiano \"fucile da paracadutista modello 1942\"), fu un'arma individuale da fanteria utilizzate dalle truppe della Germania nazista, in particolar modo dai Fallschirmj\u00e4ger, nella seconda guerra mondiale.\nProgettata e sviluppata in Germania fra il 1941 ed il 1943, ideata per le truppe paracadutate della Luftwaffe (l'aeronautica militare tedesca). Risponde inoltre ai criteri di fucile da battaglia.\nStoria.\nAllo scoppio della seconda guerra mondiale, l'armamento individuale nelle squadre di paracadutisti della Luftwaffe era costituito per lo pi\u00f9 da una pistola (Luger P08 o altri modelli), da una pistola mitragliatrice modello MP 38 o pi\u00f9 raramente MP 18; e da Stielhandgranate 24. Il paracadutista non poteva lanciarsi trasportando con s\u00e9 i normali fucili o mitragliatrici da fanteria, poich\u00e9 era ritenuto troppo pericoloso: le armi molto lunghe (oltre 1 metro) potevano facilmente impigliarsi nelle corde del paracadute, durante il volo, oppure ferire seriamente il paracadutista, in fase di atterraggio. Pertanto, le armi individuali pi\u00f9 pesanti (ad esempio, le mitragliatrici MG 34) venivano paracadutate a parte, chiuse in contenitori. Questi armamenti di rinforzo, ovviamente, tendevano a disperdersi nella zona di lancio; e i paracadutisti dovevano prima riuscire a recuperare le armi aggiuntive (a volte, sotto il fuoco nemico), per poi poterle utilizzare. Ne conseguiva che, nel frattempo, le squadre di paracadutisti potevano soffrire di inferiorit\u00e0 nel \"volume di fuoco\" (colpi sparati per secondo) e nel raggio di azione delle armi, rispetto al nemico.\nLa questione aveva gi\u00e0 preoccupato la Luftwaffe sin dal 1938; che ritenne opportuno ricorrere sempre pi\u00f9 ad armi automatiche per i paracadutisti. All'inizio del 1940, l'industria bellica tedesca inizi\u00f2 a fornire l'economica pistola mitragliatrice MP 40 (versione migliorata dalla \"MP 38\"); e la Luftwaffe fece in modo che tra i suoi paracadutisti in media almeno un soldato ogni quattro fosse dotato di queste armi automatiche. Tuttavia, la soluzione di adottare un gran numero di MP40 non poteva considerarsi definitiva, n\u00e9 pienamente sostitutiva dei fucili in quanto, sebbene la MP40 fosse una valida pistola mitragliatrice negli scontri ravvicinati con il nemico, la sua efficacia precipitava se usata su bersagli oltre i 200 metri.\nPertanto, i paracadutisti tedeschi non potevano dotarsi di sole pistole automatiche senza rimanere troppo svantaggiati nella gittata di fuoco e nella precisione di tiro. Quasi contemporaneamente all'adozione dei nuovi MP 40, in attesa di poter disporre di un fucile mitragliatore, o quantomeno di un fucile semi-automatico, di dimensioni contenute (meno di 1 metro di lunghezza complessiva), nei primi mesi del 1940 la Luftwaffe adott\u00f2, per quei suoi Paracadutisti non ancora armati di pistole mitragliatrici, una carabina di produzione Ceca, la \"Gewehr 33/40\": una variante del fucile Mauser Karabiner 98k da 7.92\u00a0mm a ripetizione manuale. Questa variante era caratterizzata da calcio pieghevole e canna pi\u00f9 corta, rispetto al \"Kar98k\", in modo tale che poteva essere trasportata in sicurezza dal paracadutista, specie durante le delicate fasi del volo in aria, dopo il lancio dall'aereo da trasporto, e dell'atterraggio. Sebbene il Gewehr 33/40 fosse un'arma balisticamente \"valida\", in quanto camerava la potente munizione 7,92 \u00d7 57 mm Mauser e risultasse abbastanza precisa nel tiro anche oltre i 500 metri, soffriva comunque della pesante limitazione di non essere un'arma automatica.\nCon questa organizzazione degli armamenti, risultava che il paracadutista armato con Gewehr 33/40 era tatticamente utile per fronteggiare nemici a medie distanze; mentre il paracadutista armato con MP38 od MP40 era tatticamente utile negli scontri ravvicinati. Tuttavia, bisognava considerare il fatto che le squadre di paracadutisti, dopo il lancio dagli aerei da trasporto, potevano atterrare sul campo di battaglia anche con notevole dispersione; quindi la cooperazione, fra i differenti tipi di armi, poteva venire a mancare proprio nel momento di bisogno.\nCaratteristiche.\nDescrizione tecnica.\nL'FG 42 camerava la munizione d'ordinanza della Wehrmacht: la 7,92 \u00d7 57 mm Mauser, che offriva un'ottima potenza di fuoco; e poteva sparare sia in modalit\u00e0 di fuoco semiautomatico (\"Einzelfeuer\", un colpo per ciascun tiro di grilletto, con ricarica automatica del colpo successivo) ad \"otturatore chiuso\", per il tiro di precisione; oppure in modalit\u00e0 di fuoco automatico (\"Dauerfeuer\", 750 colpi al minuto, finch\u00e9 si manteneva il grilletto in tiro) ad \"otturatore aperto\", per il tiro come mitragliatrice. Se il tiratore voleva cambiare modalit\u00e0 di fuoco, doveva prima agire sulla levetta del selettore di tiro, poi agire sulla leva dell'otturatore. Questo sistema era un po' macchinoso, ma consentiva effettivamente di avere un fucile da battaglia ed un fucile mitragliatore in una singola arma; e il tutto con un peso assai contenuto ed una lunghezza inferiore ad 1 metro, rendendo l'FG 42 agile e maneggevole come se fosse un mitra o pistola mitragliatrice.\nL'FG 42/I fu adottato ufficialmente nel 1942, ma la prima versione fu prodotta in soli 2.000 esemplari, per vari motivi. Innanzitutto, il progetto originario dell'arma prevedeva un eccessivo impiego di acciaio al manganese, che a causa della guerra era divenuto piuttosto raro. Questo elemento, unito alla complessit\u00e0 del castello dell'arma, che richiedeva molti pezzi lavorati al tornio, rendeva l'FG 42/I troppo costoso e lento da produrre, per una fornitura su vasta scala alle truppe combattenti. Inoltre, l'arma dimostr\u00f2 una serie di piccoli ma spiacevoli difetti di progettazione: lo smorzatore di fiamma non era adeguato; il bipiede tendeva a piegarsi durante il fuoco automatico; l'espulsione dei bossoli non era abbastanza efficiente; l'impugnatura e il calcio erano un po' scomodi da usare, specie nel tiro dal fianco e da terra. La strana impugnatura ad assetto molto inclinato era stata concepita, inizialmente, perch\u00e9 si immaginava la possibilit\u00e0, per il paracadutista ancora in volo con il paracadute, di usare anticipatamente il fucile, prima di giungere a terra, sparando verso il basso contro i nemici (pi\u00f9 che altro come \"fuoco di auto-copertura\"). Tale intuizione si rivel\u00f2, invece, di scarsa utilit\u00e0.\nTuttavia, poich\u00e9 l'idea alla base dell'FG 42 sembrava davvero buona, i progettisti revisionarono attentamente e profondamente il progetto originario, arrivando nel giro di un anno ad una seconda versione, decisamente pi\u00f9 riuscita. L'FG 42/II utilizzava il pi\u00f9 comune acciaio al carbonio; il castello impiegava alcuni pezzi stampati, anzich\u00e9 lavorati al tornio; l'espulsione dei bossoli fu migliorata; e fu adottato un nuovo smorzatore di fiamma. L'arma montava inoltre un nuovo calcio ed impugnature in legno, pi\u00f9 comodi da usare. Fu migliorata anche l'impugnatura in legno sotto la canna, per attutire un po' meglio l'effetto calore. Quanto al bipiede, fu spostato dal centro verso l'esterno della canna, e reso pieghevole verso l'interno, in modo tale da rimanere ben fisso durante il fuoco da terra. Alla fine, l'FG 42/II risult\u00f2 un'arma esteticamente molto diversa dall'FG 42/I, e pi\u00f9 pesante di quasi 1\u00a0kg. Anche dal punto di vista meccanico, le differenze fra le due versioni erano tali che neppure i caricatori delle munizioni erano intercambiabili.\nNonostante i notevoli miglioramenti introdotti con la seconda versione, la produzione dell'FG 42/II si ferm\u00f2 comunque ad una quota non molto elevata: 5.000 unit\u00e0. Rimaneva il problema, difatti, che trattavasi di un'arma molto sofisticata e molto costosa, quindi logicamente pi\u00f9 adatta a piccoli reparti di \u00e9lite molto esperti, che non alla produzione di massa per le forze armate.\nIl sistema d'arma.\nDate tutte le problematiche intorno al difficile ruolo delle truppe paracadutiste, alla fine del 1940 l'Oberkommando der Luftwaffe ritenne che l'equipaggiamento dei propri paracadutisti fosse comunque inadeguato per le esigenze di una guerra moderna, basata sulla mobilit\u00e0 e sulla rapidit\u00e0 di azione. Pertanto, vennero emesse le specifiche all'industria bellica tedesca per la progettazione di un innovativo \"fucile da paracadutista\". Tale nuova arma avrebbe dovuto raccogliere in se stessa, senza risultare troppo pesante da maneggiare, tutti i vantaggi del:\nCi\u00f2 in modo tale che ogni singolo paracadutista, dotato di questo innovativo fucile, potesse disporre di tutta la potenza di fuoco di cui abbisognava, al momento giusto e nel posto giusto.\nLa commissione della nuova arma all'industria bellica tedesca venne ordinata dall\"Ufficio LC-6\", preposto alla fornitura di armi alla Luftwaffe, che present\u00f2 il seguente capitolato per la progettazione e lo sviluppo dell'arma:\nLa richiesta della Luftwaffe all'industria bellica tedesca era un concetto ancora sconosciuto all'epoca; un concetto che oggi si chiama sistema d'arma ed \u00e8 alla base di molti moderni fucili d'assalto. Per sistema d'arma si intende un'arma multiruolo o multifunzione, ovvero capace di operare tatticamente in vari modi diversi. Si trattava di un'idea decisamente \"futuristica\" per l'epoca. Il Comandante in Capo della Luftwaffe, il Maresciallo del Reich Hermann G\u00f6ring si vantava di essere stato l'ideatore iniziale del sistema d'arma FG 42; ma non ci sono prove concrete al riguardo. \u00c8 certo, invece, che l'FG 42, nonostante alcuni iniziali difetti di progettazione, si rivel\u00f2 una delle migliori armi da fanteria della seconda guerra mondiale.\nAccessori.\nEra sia un fucile di precisione in modalit\u00e0 semiautomatica che una mitragliatrice leggera. Sia l'FG 42/I che l'FG 42/II erano dotati di mirini ottici Zeiss con zoom manuale fino a 4 ingrandimenti; lenti di buona qualit\u00e0 che garantivano eccellente precisione di tiro, quantomeno fino a 600 metri (la gittata efficace dell'arma poteva raggiungere, comunque, i 1000 metri). A seconda della necessit\u00e0 del momento, il tiratore poteva decidere se installare o no il mirino ottico, che faceva parte della dotazione standard dell'FG 42 (ciascun soldato aveva un mirino ottico in dotazione). Verso la fine del 1944 comparvero anche speciali mirini ottici infrarossi, per il tiro notturno (costosi e poco diffusi).\nEntrambe le versioni dell'FG 42, per l'eventuale combattimento \"corpo a corpo\", erano munite di una baionetta \"a spiedo\" del tutto analoga a quella del francese MAS 36, di norma a riposo al di sotto della canna. La baionetta fu installata sull'FG 42 giusto per soddisfare le richieste da capitolato; ma probabilmente non fu molto utilizzata, poich\u00e9 nella seconda guerra mondiale (specie dal 1943 in poi) le armi automatiche erano abbastanza diffuse, e gli scontri \"corpo a corpo\" decisamente rari.\nSempre per rispettare le richieste da capitolato, fu prevista la possibilit\u00e0 di lanciare granate da fucile: era sufficiente montare sulla canna dell'FG 42 un accessorio per innestare le stesse, potenti granate da fucile gi\u00e0 impiegate con il Mauser Karabiner 98k. Lo sparo avveniva con il semplice tiro del grilletto, in modalit\u00e0 di fuoco semiautomatico, utilizzando per\u00f2 apposite munizioni speciali \"da lancio\", in luogo delle munizioni standard. Sebbene molto efficace in alcune situazioni tattiche particolari, l'impiego di granate da fucile non era molto congeniale alla natura dell'FG 42; poich\u00e9 avendo una canna pi\u00f9 corta del fucile ordinario Mauser, lo stress meccanico a cui veniva sottoposta l'arma era maggiore.\nUtilizzo.\nIl primo impiego in azione dell'FG 42, documentato da fotografie, risale al 12 settembre 1943, quando un Commando di paracadutisti tedeschi (\"Fallschirmj\u00e4ger-Lehrbataillon\"), cui partecipa il famoso Capitano delle SS, Otto Skorzeny, effettua un Raid sul Gran Sasso, in Abruzzo, per liberare Benito Mussolini dalla prigionia, dopo il suo arresto il 25 luglio 1943.\nSuccessivamente, gli FG 42 comparvero nella Battaglia di Montecassino; nonch\u00e9 durante lo Sbarco degli Alleati in Normandia e nei combattimenti dei mesi successivi sul Fronte Occidentale, sino alla fine della Guerra in Europa nel maggio 1945. L'impiego nel Fronte Orientale fu piuttosto limitato; mentre il campo di battaglia che conobbe il maggior numero di FG 42 schierati fu l'Offensiva delle Ardenne.\nIn tutti i casi, l'FG 42 compariva quasi sempre a seguito delle truppe paracadutiste tedesche; pi\u00f9 che altro schierate come fanteria d'\u00e9lite a fianco della Wehrmacht (dopo la Battaglia di Creta del 1941, i lanci dal cielo di paracadutisti tedeschi furono piuttosto rari). C'\u00e8 da dire, inoltre, che il Maresciallo del Reich Hermann G\u00f6ring, comandante in Capo della Luftwaffe, era molto orgoglioso dell'FG 42 (lo riteneva una propria idea), e fece in modo che l'arma rimanesse quasi esclusivamente nelle mani della Luftwaffe: solo alcuni reparti di \u00e9lite delle SS riuscirono ad adottarla, all'infuori dei paracadutisti.\nIn azione, l'FG 42 si dimostr\u00f2 un'arma individuale potente, versatile, multiruolo, adatta sia come fucile di precisione, sia al tiro dal fianco come mitra, sia come mitragliatrice di squadra. In particolare, la versione FG 42/II si dimostr\u00f2 molto migliore della FG 42/I. Tuttavia, era effettivamente un'arma per reparti di \u00e9lite ben addestrati al suo impiego; non era adatta al comune soldato di fanteria con poca esperienza.\nFu anche un'arma piuttosto difficile da maneggiare; infatti a causa delle potenti munizioni impiegate, rispetto alla relativa leggerezza dell'arma, il rinculo conseguente allo sparo era piuttosto forte; e la canna si scaldava facilmente. In particolare, nella modalit\u00e0 di fuoco automatico, l'FG 42 si mostrava un'arma difficoltosa da mantenere in puntamento; se non con brevi raffiche da pochi colpi. Un uso eccessivo nella modalit\u00e0 di fuoco automatico, con arma al fianco o a spalla, faceva s\u00ec che la mano sinistra del tiratore, che normalmente reggeva il fucile, soffrisse molto calore e venisse annerita dalle polveri di scarico della combustione. Tutti questi fattori mettevano il tiratore in seria difficolt\u00e0 nel prendere la mira, se poco esperto. I risultati migliori si ottenevano nel tiro di precisione con mirino ottico, in modalit\u00e0 semiautomatica; oppure nel tiro da terra con l'FG 42 appoggiato sul bipiede e tiratore sdraiato a terra. Anche nel tiro notturno, l'FG 42 richiedeva una certa esperienza tattica, da parte del soldato; poich\u00e9 le fiammate generate dai colpi - a causa della scarsa lunghezza della canna, in rapporto alla potenza delle munizioni - tendevano ad \"accecare\" momentaneamente il tiratore, nonch\u00e9 a rendere evidente la sua posizione al nemico. Pertanto, il tiro notturno con FG 42 doveva essere occasionale, limitato alla necessit\u00e0, e il soldato doveva cambiare postazione abbastanza frequentemente, per non rischiare di essere investito dall'eventuale fuoco di risposta del nemico."}
{"id": "488260", "revid": "287204", "url": "https://it.wikipedia.org/wiki?curid=488260", "title": "Campionato lettone di calcio", "text": "Il campionato lettone di calcio ha come primo livello la Virsl\u012bga.\nQuesta \u00e8 formata da un girone all'italiana di dieci squadre. Tutte le squadre si affrontano tre volte, per un totale di ventisette partite. Al termine del campionato l'ultima retrocede in 1. L\u012bga, il secondo livello nazionale, mentre la penultima spareggia con la seconda classificata della1. L\u012bga.\nLa squadra pi\u00f9 titolata del massimo campionato \u00e8 lo Skonto Riga, che, vincendo tredici titoli consecutivi, ha stabilito un record.\nLa vincitrice del campionato si qualifica per il secondo turno preliminare di Champions League, mentre la seconda e la terza classificata partecipano al primo turno preliminare della UEFA Europa League. Alla medesima manifestazione partecipa anche la vincitrice della coppa nazionale, che per\u00f2 accede al secondo turno preliminare.\nAttuale sistema.\nAi primi due livelli troviamo:"}
{"id": "488261", "revid": "508156", "url": "https://it.wikipedia.org/wiki?curid=488261", "title": "Scia", "text": "La scia \u00e8 un fenomeno fluidodinamico che si verifica ogni qual volta un corpo solido si muove attraverso un fluido: con il suo passaggio, esso perturba e trascina il fluido in modo che, dietro al corpo, il fluido si muove nella stessa direzione del suo moto. Questo fenomeno \u00e8 spesso accompagnato da turbolenza e formazione di vortici.\nIl fenomeno della scia riveste notevole importanza in alcuni tipi di competizioni sportive:"}
{"id": "488265", "revid": "4", "url": "https://it.wikipedia.org/wiki?curid=488265", "title": "Digital Terrestrial Television", "text": ""}
{"id": "488270", "revid": "767487", "url": "https://it.wikipedia.org/wiki?curid=488270", "title": "Bad Azz", "text": "Rapper West Coast, \u00e8 stato tra i membri originari della LBC Crew assieme a Techniec e Lil C-Style. I suoi primi due album hanno riscosso un discreto successo commerciale. Tra i pi\u00f9 popolari MC di Los Angeles, ha collaborato con alcuni degli esponenti pi\u00f9 in vista del genere tra cui 2Pac, Warren G e Snoop Dogg.\nBiografia.\nNato ad Hawaiian Gardens, presso Long Beach, Bad crebbe con la madre ed il patrigno; pi\u00f9 tardi si spost\u00f2 a Long Beach per frequentare le scuole superiori alla Woodrow Wilson Classical High School, prima di essere espulso per pessimo comportamento. Dopo l'espulsione dalla Wilson, Bad Azz cominci\u00f2 a vendere narcotici per far soldi. Descriver\u00e0 successivamente questa sua esperienza come spinta non dalla necessit\u00e0 ma dal desiderare qualcosa di pi\u00f9:\nFu in questo periodo che Bad Azz incontr\u00f2 Snoop Dogg al V.I.P. Record Store di Long Beach, cosa che gli permise di vedere con rinnovato entusiasmo la strada del rap, anche come possibile carriera.\nCi\u00f2 lo port\u00f2 a firmare per la \"Doggystyle/Death Row\" di Snoop, un'etichetta collegata alla \"Death Row\", e ad entrare per un breve periodo nella LBC Crew. Dopo l'abbandono della Doggystyle, Bad Azz partecip\u00f2 a diverse collaborazioni, fino a pubblicare il suo primo album solista \"Word on tha Street\", con Priority Records, nel 1998. Bad Azz era inoltre conosciuto per consumare quantit\u00e0 elevate di cannabis.\nArrestato per violenza domestica l'8 novembre 2019, \u00e8 morto in carcere qualche giorno dopo, poco prima del suo 44\u00ba compleanno."}
{"id": "488271", "revid": "75443638", "url": "https://it.wikipedia.org/wiki?curid=488271", "title": "Via Capua-Rhegium", "text": ""}
{"id": "488274", "revid": "1543377", "url": "https://it.wikipedia.org/wiki?curid=488274", "title": "Hmong", "text": "I hmong, anche conosciuti come miao (in pinyin: mi\u00e1o; in vietnamita: m\u00e8o o h'm\u00f4ng; in tailandese: \u0e41\u0e21\u0e49\u0e27 (maew) o \u0e21\u0e49\u0e07 (mong); in birmano: mun lu-myo), in cinese \u82d7\u65cf, sono un gruppo etnico asiatico che vive principalmente nelle regioni montane della Cina del sud (in particolare nella provincia del Guizhou) e nelle regioni del sudest asiatico (Vietnam, Laos, Birmania e Thailandia del Nord).\nFormano il quinto in ordine demografico fra i 56 gruppi etnici riconosciuti ufficialmente dalla Repubblica popolare cinese, cos\u00ec come uno dei 54 gruppi etnici del Vietnam.\nNomenclatura: miao e hmong.\nI due termini, miao e hmong (o h'mong nel Vietnam), sono entrambi attualmente usati per riferirsi a questa popolazione autoctona della Cina. Vivono principalmente in Cina del sud, nelle province del Guizhou, dell'Hunan, dello Yunnan, del Sichuan, del Guangxi e dell'Hubei. Secondo il censimento del 2000, il numero di miao in Cina si attesta circa sui 9,6 milioni. Fuori della Cina vivono in Thailandia, nel Laos (dove fanno parte del gruppo dei \"lao soung\"), nel Vietnam e in Birmania (a causa delle migrazioni che cominciarono nel XVIII secolo) ed anche negli Stati Uniti, nella Guyana francese, in Francia ed in Australia come conseguenza delle recenti migrazioni dopo la guerra del Vietnam e quella dell\u2019Indocina fra il 1949 e il 1975. Complessivamente ci sono circa 8 milioni di persone che parlano le lingue dei miao. Questo ceppo linguistico, che consiste di 3 lingue e di 30-40 dialetti a volte assai simili, appartiene, insieme alla lingua di Bunu, al ramo miao del ceppo hmong-mien (miao-yao). I linguisti occidentali trattano il problema della terminologia in un senso non uniforme. I primi linguisti si sono basati sul nome con varie trascrizioni: miao, miao-tse, miao-tsze, meau, meo, mo, miao-tseu ecc., ma dopo aver studiato i hmong del Laos, alcuni linguisti ed etnologi contemporanei hanno adottato un'altra terminologia.\nGli stessi hmong si sono auto-assegnati diversi nomi e i cinesi, a loro volta, li classificano a seconda del colore delle vesti indossate dalle donne. La seguente lista contiene i nomi che si sono dati i hmong, i nomi dati a loro dai cinesi e le regioni principali abitate dai quattro gruppi principali di hmong in Cina:\nSoltanto il quarto gruppo usa il termine hmong. Inoltre, soltanto questi (e alcuni hmu) hanno esponenti che vivono fuori della Cina. I hmong non cinesi sostengono che il termine hmong \u00e8 usato non solo per l'indicazione del loro gruppo di dialetto, ma anche per gli altri gruppi che vivono in Cina. Sostengono anche che la parola \u201cmiao\u201d \u00e8 un termine dispregiativo che non dovrebbe essere usato. Invece il termine hmong dovrebbe essere usato per indicare tutti i gruppi della loro etnia. Sono stati gli invasori cinesi ad aver dato ai hmong l'appellativo miao, che successivamente divenne meo e man. Il secondo termine significa letteralmente \u201cil barbaro del sud\u201d. Inoltre la parola \"miao\" \u00e8 stata trasformata dai vietnamiti, dai lao e dai thailandesi in meo. Comunque molte persone che parlano lingue hmong o il cinese traducono il termine miao con \u201cbarbaro\u201d e questo dimostra che tale appellativo ha questo significato oggettivo. I laotiani, i thailandesi e i vietnamiti usano il termine \u201cmiao\u201d in senso dispregiativo. Se pronunciato erroneamente in thailandese o in cantonese la parola significa \u201cgatto\u201e (come si pu\u00f2 rilevare dall'origine onomatopeica del vocabolo). Inoltre, la traduzione vietnamita letterale per m\u00e8o \u00e8 \"gatto\". Ci\u00f2 forse spiega il rancore contro il termine \"miao\" fra i gruppi di hmong del sud-est asiatico.\nIn Cina i gruppi di miao si sono invece assegnati un nome diverso e soltanto una piccola parte della popolazione usa ancora la parola \"hmong\". Alcuni hmong negli anni cinquanta hanno protestato contro la classificazione ufficiale delle minoranze del governo cinese che aveva loro affibbiato il nome miao e avevano chiesto che fosse cambiato. I gruppi di miao della Cina non espressero, comunque, alcuna preoccupazione al riguardo. Uno dei motivi \u00e8 puramente pratico: \u00e8 impossibile introdurre la parola \"hmong\" in Cina poich\u00e9 questa sillaba non esiste nella lingua cinese.\nI hmong scrivono il loro nome con il termine \"hmoob\". Il termine hmong \u00e8 stato proposto per indicare tutti gruppi che parlano dialetti hmong in Cina e per i miao al di fuori del territorio cinese. Molte persone restano ancora confuse per via di questo dualismo tra i due termini e spesso non vedono connessioni tra i miao ed i hmong.\nDemografia.\nOggi molti hmong vivono in Cina. Di seguito alcuni dati sulla crescita della popolazione:\n3.600.000 miao, circa la met\u00e0 di tutta la popolazione miao della Cina, si trovavano nel Guizhou nel 1990. I miao del Guizhou e quelli di altre sei province arrivano a coprire circa il 98% di tutta l'etnia in Cina:\nNelle province succitate ci sono 6 prefetture autonome di miao (ufficialmente condivise con un'altra minoranza etnica):\nIn pi\u00f9 ci sono 23 contee miao autonome:\nMolti miao vivono in colline o montagne, come per esempio:\nMolte migliaia di miao hanno lasciato le loro case per trasferirsi in grandi citt\u00e0 come Canton e Pechino. Ce ne sono anche 2 milioni tra Vietnam, Laos, Birmania, Taiwan, Cambogia e in altri continenti. 151.000 vivono in Thailandia.\nStoria.\nLe origini.\nL'origine dei hmong va molto indietro nel tempo, forse fino all'ultima era glaciale. Le prime tracce della loro cultura sono conservate nelle storie che si tramandano oralmente e nei rituali funebri.\nNelle tradizioni orali, la leggenda racconta che i primi hmong provennero da un luogo estremamente freddo, dove era buio per sei mesi e luce per gli altri sei. A quel tempo i hmong credevano che il loro territorio fosse tutto il mondo conosciuto di allora e oltre le steppe di confine non vi fosse nulla. Un giorno un cacciatore e il suo cane si impegnarono in battute di caccia per molti giorni disprezzando il pericolo e le bufere di neve che rendevano difficoltoso il viaggio. Fu cos\u00ec che il cacciatore attravers\u00f2 tutta la Siberia e si trov\u00f2 nel cuore dell'odierna Cina, dove diede vita alla stirpe hmong.\nUna seconda ipotesi che descrive il luogo di provenienza viene dai loro rituali funebri, secondo i quali il defunto si ricongiunge con i suoi antenati. Credono che gli antenati abbiano lasciato questo mondo e siano ritornati alla terra di origine che \u00e8, ancora una volta, un luogo estremamente freddo. Le descrizioni fornite da questo rituale funebre portano a pensare che le terre di origine dei hmong siano zone di alta latitudine come ad esempio la Siberia, il nord della Mongolia e gli angoli pi\u00f9 a nord del territorio cinese. Le evidenze genetiche e linguistiche suggeriscono che i gruppi etnici vissuti nei secoli scorsi ad est e a sud-est dell'Asia trovino le loro tracce ancestrali nelle steppe siberiane. Anche il Tibet pu\u00f2 essere considerato uno dei luoghi di origine della stirpe hmong, descritti come zone fredde con neve e ghiaccio (probabilmente erano ancora pi\u00f9 freddi durante l'ultima era glaciale), ma le zone dell'Asia troppo a sud non sembrano rispecchiare le varie leggende hmong, nelle quali il sole sorgeva per sei mesi all'anno mentre per gli altri sei vi era il buio. Caratteristica tipica delle terre a nord della Siberia.\nI primi contatti.\nIn Cina, il primo regno hmong fu chiamato Jiuli e i re ebbero il titolo di \"chiyou\". Questa parola significa padre-nonno, e il titolo equivale a quello di imperatore. Gli antenati del chiyou erano le genti del popoli liangzhu. Giuli aveva il potere su 9 trib\u00f9 e su 81 clan.\nLa storia secondo le leggende cinesi.\nSecondo la leggenda cinese, il popolo sotto il regno dei chiyou fu sconfitto a Zhuolu (Chinese: \u6dbf\u9e7f pinyin: Zhu\u014dl\u00f9, una ex-prefettura nelle province di Hebei e Liaoning) dagli eserciti uniti di Huang Di (Chinese: \u9ec3\u5e1d pinyin: Hu\u00e1ngd\u00ec) e di Yandi, condottieri della trib\u00f9 huaxia (Chinese: \u83ef\u590f pinyin: Hu\u00e1xi\u00e0) che volevano il controllo della valle del Fiume Giallo. La battaglia, avvenuta nel 2500 a.C., fu combattuta in una fitta nebbia e si racconta che gli huaxia ebbero la meglio grazie all'uso della bussola magnetica.\nDopo essere stata sconfitta, la trib\u00f9 originale si divise un due sottogruppi, i miao e i li. I primi continuarono a muoversi verso sud-ovest e i secondi verso sud-est, come la stirpe huaxia (ora conosciuta come han) si muoveva verso le regioni meridionali. Durante il corso della storia cinese, i hmong furono considerati \"barbari\" dagli han, tecnologicamente e culturalmente molto pi\u00f9 avanzati. Significative mescolanze tra le due razze avvennero durante la Dinastia Zhou (1112 a.C. - 256 a.C.).\nDopo l'era Jiuli, il popolo hmong si divise ancora in tre sottogruppi. Si \u00e8 detto che il chiyou abbia avuto tre figli, e dopo la caduta di Jiuli, il primo di essi guid\u00f2 la gente a sud, il secondo a nord, mentre il pi\u00f9 giovane rimase a Zhoulu ed il suo popolo assimil\u00f2 la cultura huaxia. Il gruppo che migr\u00f2 a sud cre\u00f2 la nazione di San-Miao. Per queste continue divisioni in sottogruppi, molti miao, soprattutto quelli all'estremo est della Cina, credono che i chiyou siano i loro antenati. Anche i coreani considerano i chiyou come loro antenati. Dopo le unificazioni etniche operate dal governo cinese, i chiyou sono ora considerati come una delle principali stirpi tra gli antenati dei cinesi, cos\u00ec come gli antenati degli han, gli huangdi e gli yandi.\nLa dinastia Qin e la dinastia Han.\nIl termine \"miao\" fu usato per la prima volta dagli han nelle epoche antecedenti la dinastia Qin (III secolo a.C.) per designare tutti i gruppi non han del sud. Spesso era usato anche in combinazione con i termini \"nanmiao\", \"miaomin\", \"youmiao\" e \"sanmiao\". A quel tempo il popolo viveva nella valle del Fiume Azzurro, ma in seguito fu costretto dagli han a spostarsi verso sud ad altitudini pi\u00f9 elevate. Le seguenti massicce migrazioni di cinesi in queste zone, facilitarono poi l'assimilazione dei miao nella cultura cinese han.\nLa dinastia Tang.\nAll'inizio della dinastia Tang, i miao continuarono di essere un gruppo distinto dai cinesi solo nella provincia di Yunnan, dove si potevano trovare ancora sei comunit\u00e0 di miao (denominate zhao). Quella pi\u00f9 a sud, chiamata Meng-she-zhao (\u8499\u820d\u8a54 M\u00e9ngsh\u011bzh\u00e0o) o Nan-zhao (\u5357\u8a54; pinyin: N\u00e1nzh\u00e0o) riusc\u00ec nell'intento di unire tutte le sei zhao e a fondare uno Stato indipendente durante i primi anni dell'VIII secolo. Il titolo di capo di Stato era Nan-zhao Wang (\u5357\u8a54\u738b; pinyin: N\u00e1nzh\u00e0ow\u00e1ng), che significa letteralmente il re di Nanzhao. I pericoli derivanti dai rapporti non amichevoli con la popolazione di Tubo, l'odierno Tibet, incoraggiarono la dinastia cinese ad intrattenere relazioni sociali con entrambe le regioni. Sotto la dinastia Tang fu anche sviluppato un distretto militare, il Jiannan Jie-Du (\u528d\u5357\u7bc0\u5ea6; pinyin: Ji\u00e0nn\u00e1n Ji\u00e9d\u01d4), in quella che oggi \u00e8 la provincia del Sichuan, per delimitare il confine con lo Stato di Nanzhao.\nNanzhao.\nDurante i primi pacifici anni dell'VIII secolo, Nanzhao pagava regolarmente i tributi ai cinesi han. Quando il regno Tang cominci\u00f2 a disgregarsi, il distretto militare di confine acquis\u00ec maggiore indipendenza e cominci\u00f2 a chiedere ulteriori tributi a Nanzhao per sviluppare un esercito capace di fronteggiare la dinastia. In questo clima teso, molti distretti militari cominciarono a minacciare i Nanzhao. Una delle richieste pi\u00f9 estreme, poi rigettata, fu la richiesta della concessione di una notte d'amore con la regina, l'unica moglie del re di Nanzhao. Questo port\u00f2 ad una ribellione dei Nanzhao durante il periodo \"Tianbao\" (742 - 756) dell'imperatore Xuanzong della dinastia Tang. Prima di attaccare le legioni dei vari distretti, il re di Nanzhao ordin\u00f2 che le ragioni della ribellione fossero inscritte nella pietra. Questo monumento fu poi eretto a mo' di menhir ed \u00e8 tuttora esistente. La dinastia Tang avrebbe potuto facilmente sconfiggere le truppe di Nanzhao, ma le lotte di potere tra gli stessi generali dei vari distretti consentirono ai Nanzhao di arrivare fin nel cuore del territorio han, almeno fino a Chengdu, localit\u00e0 che raccoglieva i quartieri generali di tutti i distretti. Questo fu dovuto, in parte, anche all'incompetenza dei capi-distretto. Il pi\u00f9 famoso di questi fu Yang Guozhong, fratello di Yang Yuhuan, una delle amanti dell'imperatore. Sebbene la ribellione sia stata soffocata, la dinastia perse risorse preziose che avrebbe potuto utilizzare per rendere pi\u00f9 sicuri i confini a nord, dove in seguito avvenne la pi\u00f9 grave ribellione degli anshi.\nDurante gli ultimi anni della dinastia Tang, lo Stato di Nanzhao ottenne un ruolo molto pi\u00f9 importante nei rapporti con l'imperatore. Questo port\u00f2 il Tibet ad allearsi con Nanzhao per isolare il nemico. In questo periodo, lo Stato di Nanzhao divenne molto potente, una delle maggiori forze nel sud-est dell'Asia. Al culmine del loro potere, le regioni a nord del Vietnam, il Laos, la Thailandia, Burma, Guangxi e l'intera provincia dello Yunnan erano sotto il suo controllo. Chengdu e Hanoi furono saccheggiate due volte. Dopo aver perso Hanoi nel IX secolo, i cinesi non riuscirono pi\u00f9 a riconquistarla fino all'avvento della dinastia Ming nel XV secolo. La dinastia Tang continu\u00f2 cos\u00ec ad incrementare il numero di milizie e di distretti per arginare Nanzhao. Questo port\u00f2 ad ulteriori rivolte che furono la rovina per la dinastia.\nNanzhao assorb\u00ec l'influenza della dinastia Tang, adottando la cultura cinese, e allo stesso tempo fu coinvolto in continue lotte interne tra i vari clan. Il clan Duan si ribell\u00f2 con successo e fond\u00f2 il Regno di Dali che dur\u00f2 fino alla sottomissione da parte dei mongoli. Durante le dinastie Tang e Song (960-1279) fu usato il termine \"namman\", che stava ad indicare tutti i popoli non cinesi del sud. Il termine miao comparve in questo periodo nel libro Fan Chuo dell'862, che descriveva le trib\u00f9 del sud.\nDinastia Ming e dinastia Qing.\nDurante le dinastie Ming e Qing (1368 - 1911) venivano usati sia il termine \"miao\", sia il termine \"man\". Il secondo pi\u00f9 solitamente indicava il popolo yao. Le dinastie Yan, Ming e Qing non riuscirono mai ad assimilare del tutto le popolazioni aborigene del sud. La Grande Muraglia fu eretta sul confine meridionale per proteggere il territorio cinese e per dividerlo da quello dei \"barbari\" del sud. Politicamente e militarmente, i hmong continuarono ad essere una pietra miliare all'interno dell'impero cinese, come testimoniano le cariche di potere che venivano periodicamente assegnate ad esponenti hmong, incarichi spesso di prestigio che intendevano facilitare una eventuale assimilazione alla cultura della dinastia e porre fine ai continui scontri e alle numerose rivolte locali. Durante le dinastie Ming e Qing fu creata una struttura di governo, detta \"kaitong\", nelle zone dell'Indocina. I hmong usarono questo tipo di governo fino all'avvento dei francesi nel XX secolo. Questo dimostra quanto i cinesi si siano impegnati, nel corso dei secoli, per assimilare a loro la cultura hmong.\nI mong furono decimati durante la guerra del Vietnam. Circa 40000 uomini persero la vita, 1 su 4 della popolazione maschile. Furono reclutati dagli Stati Uniti per rafforzare la forza militare. Questo popolo \u00e8 sconosciuto alla maggioranza degli americani, eppure devono loro la vita.\nI hmong nel Laos.\nNel 1960, durante la guerra civile laotiana, conosciuta anche come \"guerra segreta\", molti hmong furono reclutati dalla CIA statunitense in un piano generale di difesa del Laos contro gli attacchi dell'esercito Nord-Vietnamita e dei loro alleati del Pathet Lao. Il generale hmong Vang Pao fu posto dalla CIA a capo della Military Region II (MR2), composta principalmente da truppe irregolari hmong ed incaricata di compiere azioni di disturbo contro i ribelli. I quartieri generali di Vang Pao si trovavano a Long Cheng, conosciuta anche come Lima Site 20 Alternate (LS 20A). Al culmine delle sue attivit\u00e0, Long Cheng divenne la seconda citt\u00e0 pi\u00f9 grande del Laos, con una popolazione stimata di circa 300.000 abitanti, di cui 200.000 hmong. Long Cheng fu una micronazione all'interno dello stesso Laos, con le sue banche, l'aeroporto, le scuole, i militari, gli uffici e molti altri servizi sociali di chiaro stampo occidentale. Prima della fine della guerra, Long Cheng non si trov\u00f2 pi\u00f9 sotto il controllo del generale Vang Pao.\nAlla fine del conflitto, che si concluse con il trionfo del Pathet Lao, gli oltre 30.000 Hmong che avevano aiutato gli americani furono considerati dei traditori dal governo ed insieme a migliaia di altri connazionali, per non essere sterminati, lasciarono in massa il paese. Erano stati abbandonati dal loro comandante, il generale Vang Pao, fuggito negli Stati Uniti con i pi\u00f9 alti ufficiali. Entro la fine del 1975, furono oltre 40.000 i profughi hmong che attraversando le montagne ed il Mekong riuscirono a raggiungere la Thailandia, dove vennero accolti in campi profughi. Secondo fonti americane, sono state pi\u00f9 di 100.000 le vittime hmong della persecuzione del governo laotiano. Gli attentati messi in atto dai hmong per ritorsione alla politica governativa, portarono nel 1977 all'internamento del re Savang Vatthana e di gran parte della famiglia reale, accusati di collaborare con gli attentatori, in un campo di rieducazione del nord del paese, dove lo stesso re mor\u00ec qualche anno dopo. Le azioni di guerriglia hmong sono state una delle preoccupazioni maggiori dei vari governi laotiani che si sono succeduti dopo la fine della guerra civile.\nSi stima che tra il 1975 ed il 1982, furono 53.700 i hmong ed i rappresentanti di altre etnie che ottennero asilo politico negli Stati Uniti, dove si \u00e8 cos\u00ec formata una grossa comunit\u00e0 hmong. Dopo i primi anni di accoglienza, vennero poi rifiutati i visti di ingresso negli USA. Durante gli anni novanta, le Nazioni Unite, con il supporto dell'amministrazione di Bill Clinton, cominciarono a forzare il ritorno di molti rifugiati hmong nel Laos. La decisione fu molto controversa, perch\u00e9 le rappresaglie governative contro i hmong non si erano concluse. A questo ritorno forzato si opposero i conservatori americani e gli attivisti per i diritti civili. Nel 1995, in un articolo del \"National Review\", Michael Johns etichett\u00f2 la decisione di far ritornare i veterani hmong nel Laos come un raggiro politico. Secondo una stima del 2000, erano 169.000 i hmong rifugiati negli USA. La pressione sull'amministrazione Clinton per riaprire le porte del paese ai hmong ebbe successo, e nel 2003 il governo statunitense riprese ad autorizzarne l'immigrazione. Nel dicembre di quell'anno, 15.000 rifugiati hmong in Thailandia si trasferirono negli USA.\nLa comunit\u00e0 internazionale ha fatto poco per risolvere il problema hmong. L'Unione europea pubblic\u00f2, il 31 gennaio 2007, una dichiarazione di protesta in favore dei 153 profughi hmong in Thailandia che stavano per essere forzatamente deportati in Laos. Il 15 maggio 1997 gli Stati Uniti hanno ufficialmente riconosciuto il ruolo che ebbero durante la Guerra Segreta con una statua commemorativa dei contributi statunitensi e hmong al conflitto, eretta nel cimitero nazionale di Arlington, in Virginia.\nUna porzione significativa di hmong oggi segue ancora lo stile di vita dei vietnamiti nord-occidentali. Per facilitare il turismo di massa in queste regioni, negli anni novanta, molti hmong furono introdotti allo stile di vita occidentale ed i loro abiti tradizionali stanno scomparendo.\nI hmong negli Stati Uniti.\nNel 2010 vivevano negli Stati Uniti circa 260.000 hmong, la maggior parte in California, Minnesota, Wisconsin, e Carolina del Nord. Le concentrazioni maggiori si trovano nelle citt\u00e0 di Fresno, Minneapolis, Madison e Milwaukee. Il censimento statunitense del 2000 rivela che solo il 40% dei hmong sopra i 24 anni aveva il diploma di scuola superiore, questo perch\u00e9 molti arrivano negli USA gi\u00e0 adulti. In Laos la maggioranza dei hmong sono semplici agricoltori e non hanno accesso alle scuole nazionali. Sebbene siano una delle minoranze etniche asiatiche pi\u00f9 povere degli Stati Uniti, una seconda generazione nata negli USA si sta portando agli stessi livelli di altre minoranze etniche per quanto riguarda l'istruzione, e molti sono diventati dei professionisti.\nAnche se molte famiglie parlano ancora la lingua originale hmong, molti giovani si stanno rapidamente ambientando agli usi e costumi statunitensi. Negli ultimi anni, si sono formate associazioni con lo scopo di preservare la lingua e la cultura hmong."}
{"id": "488275", "revid": "438678", "url": "https://it.wikipedia.org/wiki?curid=488275", "title": "Miao", "text": ""}
{"id": "488279", "revid": "46931", "url": "https://it.wikipedia.org/wiki?curid=488279", "title": "H'Mong", "text": ""}
{"id": "488280", "revid": "110157", "url": "https://it.wikipedia.org/wiki?curid=488280", "title": "Mercury (azienda)", "text": "Mercury \u00e8 stato un marchio automobilistico statunitense facente parte del gruppo Ford fondato nel 1939, il cui nome venne derivato dal pianeta e dalla divinit\u00e0 romana omonima. Il suo primo simbolo rappresentava infatti il dio Mercurio.\nStoria.\nCome altre case automobilistiche americane, anche la Ford decise di affidarsi a vari marchi diversi per le autovetture prodotte, in base al target di pubblico da raggiungere. La Mercury venne cos\u00ec piazzata sul mercato quale modello intermedio tra le Ford di base e le lussuose Lincoln, in quasi diretta concorrenza con il marchio Buick di propriet\u00e0 della General Motors.\nUno dei modelli indubbiamente di maggior successo della casa fu la Cougar prodotta dal 1967 fino al 1973 sulla stessa base di un altro famoso modello del gruppo Ford, la Mustang, poi con altre varie versioni sino al 2002 (venduta negli ultimi anni, al di fuori degli Stati Uniti, anche come Ford Cougar).\nLa produzione Mercury raggiunse un picco di 480.000 autovetture prodotte nel 1993 per decrescere progressivamente sino ai livelli attuali che si aggirano sulle 200.000 unit\u00e0 annue prodotte. Il presidente di Ford Nord America Mark Fields il 2 giugno 2010 ha comunicato la definitiva chiusura del brand Mercury a partire dall'ultimo trimestre 2010."}
{"id": "488291", "revid": "125043994", "url": "https://it.wikipedia.org/wiki?curid=488291", "title": "Daniel Auteuil", "text": "Biografia.\nNato in Algeria, nel 1950 si trasferisce coi genitori Henry e Yvonne, cantanti lirici ad Avignone, dove intraprende in et\u00e0 giovanile i primi passi nel mondo artistico, indirizzandosi verso l'operetta e il teatro. All'inizio degli anni settanta debutta al Teatro Nazionale di Parigi e, nel 1972, entra nel cast di una nota commedia musicale del tempo, \"Gospel\". Gli anni settanta lo vedono a fianco di grandi protagonisti dei palcoscenici francesi e nel 1979 arriva il trionfo con il prix G\u00e9rard-Philipe come miglior giovane attore dell'anno. La sua carriera cinematografica inizia nel 1975, con il film \"Appuntamento con l'assassino\", ma \u00e8 nel 1986 con il ruolo da coprotagonista, assieme a Yves Montand e G\u00e9rard Depardieu in \"Jean de Florette\", che conquista il riconoscimento internazionale come uno dei maggiori attori francesi odierni e ottiene il Premio C\u00e9sar per il migliore attore. Nel 1993 partecipa al film \"Ma saison pr\u00e9f\u00e9r\u00e9e\".\nNegli anni 2000 affronta ruoli pi\u00f9 ombrosi, quasi da villain, in film come \"36 Quai des Orf\u00e8vres\" (2004) oppure \"Niente da nascondere\" (2005). Lavora spesso in co-produzioni italiane, tra l'altro recita in italiano nella commedia \"N - Io e Napoleone\". Decide di passare dietro la macchina da presa e nel 2011 realizza \"La fille du puistier\" tratto dal romanzo omonimo di Marcel Pagnol. Nel 2013 torna dietro la macchina da presa per affrontare la trilogia marsigliese dello stesso autore e realizza i primi due capitoli \"Marius\" e \"Fanny\".\nVita privata.\nDal 1978 al 1984 \u00e8 sposato con l'attrice Anne Jousset, con cui ha una figlia, Aurore, che l'ha reso nonno. Per lungo tempo diviene compagno di Emmanuelle B\u00e9art, con la quale ha una seconda figlia di nome Nelly; si separano nel 1995 e, dopo alcuni anni trascorsi con Marianne Denicourt, si sposa nel luglio del 2006 con la scultrice corsa Aude Ambroggi, da cui ha il figlio Zachary.\nRiconoscimenti.\nPremio C\u00e9sar.\nNominato 12 volte al Premio C\u00e9sar, conquista il riconoscimento due volte:\nDoppiatori italiani.\nNelle versioni italiane di alcuni suoi film, Auteuil \u00e8 doppiato da:"}
{"id": "488294", "revid": "827882", "url": "https://it.wikipedia.org/wiki?curid=488294", "title": "Figure (saggio)", "text": "Figure (titolo originale \"Figures\") \u00e8 un'opera in tre volumi di G\u00e9rard Genette, pubblicata tra il 1966 e il 1972, considerata testo fondante della narratologia. Tratta lo studio delle strutture narrative.\nUna ricerca continua.\nDopo i primi tre volumi, lo stesso titolo \u00e8 stato dato a due successive raccolte, tutte pubblicate presso le \u00c9ditions du Seuil, secondo l'elenco:\nVoce.\nQuattro sono le figure della voce narrante definite e descritte da Genette: il tipo di narrazione, la persona, i livelli narrativi e le funzioni extranarrative del narratore.\nTempo della narrazione.\nIl rapporto tra tempo della storia (il momento in cui si suppone che avvengano i fatti) e tempo della narrazione (il momento in cui vengono raccontati) pu\u00f2 essere di quattro tipi. La narrazione pu\u00f2 infatti essere: \nPersona.\nQuanto alla persona del narratore secondo Genette l'unica distinzione essenziale \u00e8 che il narratore prenda parte o no come personaggio ai fatti narrati. Di conseguenza il narratore pu\u00f2 essere eterodiegetico o omodiegetico. Il narratore eterodiegetico (quello tradizionalmente definito \"narratore in terza persona\") \u00e8 esterno alla storia narrata. Il narratore omodiegetico (quello tradizionalmente detto \"narratore in prima persona\") \u00e8 invece parte della storia, testimone degli avvenimenti. Nel caso in cui sia protagonista \u00e8 detto autodiegetico.\nLivelli narrativi.\nIl personaggio di una storia pu\u00f2 diventare narratore raccontando un'altra storia, all'interno di questa un altro personaggio ne pu\u00f2 narrare a sua volta un'altra. Alla storia di primo livello, o racconto primo, si aggiunge cos\u00ec una storia di secondo livello e poi una di terzo. Il concatenamento tra la storia di primo livello e la storia di secondo livello \u00e8 detto metadiegesi, tra il secondo e il terzo metametadiegesi, e cos\u00ec via. Il rapporto tra i vari livelli pu\u00f2 essere esplicativo, una spiegazione di un del racconto primo, o tematico, il racconto di secondo livello suggerisce un'analogia o un'opposizione con la storia di primo livello. Altrimenti pu\u00f2 trattarsi di una narrazione distrattiva o ostruttiva, volta a distrarre un personaggio o ad ostacolarlo. A volte il narratore del racconto di primo livello non cede la parola al personaggio, ma ne presenta quel che deve intendersi come racconto di quest'ultimo con parole proprie: in questo caso si parla di metadiegesi ridotta o pseudodiegesi.\nFunzioni extranarrative.\nSi intendono per funzioni extranarrative quelle esercitate dal narratore in tutti quei segmenti del testo nei quali la storia resta ferma al punto in cui \u00e8 arrivata. Esse sono sette: la funzione di regia, la funzione comunicativa (conativa o f\u00e0tica), la funzione testimoniale, la metadiegetica, la metanarrativa, la narrativa e la funzione ideologica o interpretativa.\nSi parla di funzione di regia per quei segmenti di testo in cui il narratore spiega come sta organizzando il racconto, \u00e8 un metadiscorso.\nLa funzione comunicativa ha il fine di attirare l'attenzione del lettore. Pu\u00f2 essere conativa, nel caso in cui il lettore venga spinto a fare qualcosa, o f\u00e0tica, quando non si introducono concetti nuovi ma si verifica .\nLa funzione testimoniale \u00e8 quella usata dal narratore quando vuole che la sua posizione rispetto a ci\u00f2 che sta accadendo sia chiara. Descrive il suo stato d'animo di fronte all'accaduto. Inoltre vuole che le sue informazioni possano essere considerate attendibili, e quindi ne riporta la fonte perch\u00e9 quello che sta dicendo possa godere di maggiore credibilit\u00e0. Nella funzione metadiegetica il narratore dice di cosa parler\u00e0, in quella metanarrativa, come ne parler\u00e0.\nL'ultima funzione compare inevitabilmente in qualsiasi testo. La funzione ideologica o interpretativa \u00e8 il modo con cui il narratore orienta l'atteggiamento che vuole il lettore abbia riguardo alla storia narrata. \u00c8 un giudizio che il lettore \u00e8 invitato a condividere e pu\u00f2 presentarsi sotto forma di commento esplicito ai fatti narrati oppure, e forse pi\u00f9 spesso, attraverso la disseminazione di nell'intero testo.\nModo.\nIl modo riguarda i gradi dell'informazione narrativa. Si pu\u00f2 vedere qualcosa da una diversa prospettiva (punto di vista) e da una maggiore o minore distanza. La distanza \u00e8 necessariamente presente nel rapporto con un oggetto, la prospettiva invece \u00e8 facoltativa. Per prospettiva Genette intende un punto di vista restrittivo, ovvero focalizzato su un certo personaggio.\nProspettiva.\nPer prospettiva Genette intende un punto di vista restrittivo, ovvero focalizzato su un certo personaggio. La focalizzazione \u00e8 di grado zero, cio\u00e8 a dire non sussiste, quando il narratore (eterodiegetico), \u201connisciente\u201d, non si pone alcuna limitazione durante la narrazione. Sa pi\u00f9 di qualsiasi personaggio, ne conosce anche i pi\u00f9 reconditi pensieri. \u00c8 interna quando presenta il racconto dalla prospettiva di un dato personaggio, cio\u00e8 a dire il narratore restringe la messa a fuoco identificandola con le capacit\u00e0 di percezione del personaggio. Il narratore si autolimita raccontando solo ci\u00f2 che il personaggio sta percependo. Tale tipo di focalizzazione pu\u00f2 essere fissa, mantenendosi sempre sullo stesso personaggio, variabile, ovvero \u00e8 attivata solo in alcune parti del racconto, o multipla, nel caso in cui si vogliano dare versioni divergenti dell'accaduto secondo la prospettiva di vari personaggi. Se il narratore \u00e8 autodiegetico la focalizzazione \u00e8 di necessit\u00e0 interna.\nLa focalizzazione esterna prevede che il narratore si confini in una posizione spettatoriale, narrando solo quello che cade sotto I suoi sensi. In questo caso il narratore sa meno di quanto non sappiano i personaggi.\nDistanza.\nSi possono raccontare eventi o parole (pronunciate o pensate). Il racconto di eventi non pu\u00f2 raggiungere la mimesi perfetta, le azioni non saranno mai esattamente come quelle che sono o si immaginano avvenute nella realt\u00e0. La mimesi perfetta di un evento \u00e8 possibile a teatro e non \u00e8 concessa alla letteratura. A seconda di come impiega i cosiddetti \u201cconnotatori di mimesi\u201d per creare l'\u201ceffetto di realt\u00e0\u201d, lo scrittore pu\u00f2 raggiungere un pi\u00f9 o meno alto grado di illusione di mimesi. \nIl racconto di parole si esplica nel discorso riferito, trasposto e narrativizzato. Quello riferito rappresenta la mimesi perfetta, poich\u00e9 il narratore cede la parola al personaggio, lo cita verbatim. In quello trasposto, che sia in stile indiretto subordinato o indiretto libero, non \u00e8 sicuro se le parole siano del narratore o quelle realmente pronunciate dal personaggio. La distanza aumenta. Il discorso narrativizzato riduce il discorso di parole allo stesso di livello di qualsiasi altra azione descritta. La distanza aumenta ancora.\nTempo.\nIl tempo riguarda la relazione temporale tra storia e racconto: sono da considerare l'ordine, la durata e la frequenza.\nOrdine.\nGli eventi reali della storia si susseguono in ordine cronologico, ma la loro disposizione nel racconto pu\u00f2 avere un ordine diverso. Possono esserci anacronie, ovvero dislocazioni rispetto all'ordine cronologico. Si tratta di analessi o prolessi, l'analessi \u00e8 l'evocazione di un fatto anteriore al momento della storia in cui ci si trova. La prolessi \u00e8 invece l'anticipazione di un fatto futuro.\nLe analessi sono pi\u00f9 frequenti.\nOgni anacronia ha una sua portata e una sua ampiezza. La portata aumenta quanto pi\u00f9 l'evento narrato anacronicamente \u00e8 lontano dal punto in cui esso s'innesta al racconto primo. L'ampiezza riguarda la durata di storia che copre.\nUn'anacronia pu\u00f2 essere esterna, interna o mista a seconda che la sua portata si situi al di fuori del racconto primo, all'interno di esso, o la sua portata si collochi prima del racconto primo e la sua ampiezza oltrepassi il momento dell'inizio del racconto primo.\nUn'anacronia ha due funzioni, completiva e ripetitiva. L'analessi completiva ha valore esplicativo. L'analessi ripetitiva viene utilizzata per presentare un confronto fra due situazioni analoghe o per riportare all'attenzione del lettore un'informazione che era gi\u00e0 stata data ma che ora assume un significato diverso alla luce di nuovi avvenimenti. La prolessi completiva \u00e8 un'anticipazione, un preannuncio che crea aspettativa nel lettore. La prolessi ripetitiva \u00e8 un'esca, seguir\u00e0 un segmento che riproporr\u00e0 lo stesso argomento, cos\u00ec sar\u00e0 chiaro al lettore perch\u00e9 quella data informazione era stata fornita precedentemente.\nDurata.\nLa durata della storia \u00e8 la sua estensione temporale, la si pu\u00f2 dedurre da date o riferimenti storici. Marchese definisce la durata del racconto come \"il rapporto ipotetico fra la lunghezza della comunicazione testuale e la lunghezza \u201creale\u201d della storia\". La isocronia tra le due potrebbe essere ottenibile solo sfruttando una forma dialogata. Il racconto ha una sua velocit\u00e0, data dal rapporto tra la durata della storia e la lunghezza del testo. Il ritmo del testo \u00e8 dato dall'insieme delle variazioni di velocit\u00e0.\nI movimenti narrativi sono, convenzionalmente, cinque e rappresentano i possibili rapporti tra tempo della storia e tempo del racconto:\nFrequenza.\nLa frequenza \u00e8 il rapporto tra il numero di volte in cui un evento accade e il numero di volte in cui questo stesso evento viene raccontato, ovvero tra il racconto singolativo e il racconto iterativo. Il racconto singolativo riguarda un'azione ben precisa accaduta in una determinata occasione, il racconto iterativo invece riguarda un'azione abituale, magari tipica del personaggio o quotidiana. Per questo generalmente il racconto singolativo tende ad essere una scena, mentre l'iterativo sommario.\nMetalessi narrativa o dell'autore.\nEsiste un tipo particolare di metalessi, detta precisamente \"metalessi narrativa o dell'autore\", di cui G\u00e9rard Genette parla nel saggio Figure III, discorso del racconto. \u00c8 un artificio letterario che si ha quando l'autore finge di operare egli stesso gli effetti che narra, come dire che l'autore \"ha fatto morire\" il personaggio, oppure un pi\u00f9 generico: \"mentre i nostri personaggi percorrono la loro strada per arrivare in citt\u00e0, noi spostiamoci ad osservare cosa sta facendo...\" o per fare un esempio letterario, quando Dante Alighieri nell'VIII canto dell\"'Inferno\", lasciando sdegnosamente Filippo Argenti, scrive: \"Quivi il lasciammo, che pi\u00f9 non ne narro\"."}
{"id": "488297", "revid": "729019", "url": "https://it.wikipedia.org/wiki?curid=488297", "title": "Ranuccio Farnese il Vecchio", "text": "Biografia.\nPrimo dei sei figli di Pietro Farnese e Pentesilea Dolci, Ranuccio il Vecchio pu\u00f2 essere sicuramente ricordato come il fondatore della fortuna dei Farnese: cap\u00ec che il tempo delle prodezze militari era finito e che per migliorare lo status della famiglia doveva iniziare la marcia di avvicinamento alla corte papale ed entrare nel novero delle grandi famiglie romane.\nSenza lasciare mai la cittadinanza di Orvieto, seguendo le orme dei suoi antenati, offr\u00ec i suoi servigi alla repubblica di Siena che era in lotta con il conte di Pitigliano.\nNel 1408 il padre Pietro divenne capitano generale di Siena e lo volle come luogotenente.\nNel 1416 la citt\u00e0 lo nomin\u00f2 suo Capitano Generale ed egli la ripag\u00f2 battendo in breve tempo gli Orsini.\nNel 1419 Papa Martino V, per dimostrargli la benevolenza della chiesa, lo elev\u00f2 al rango di Senatore di Roma, gli conferm\u00f2 i benefici di cui godeva la sua famiglia. Sempre intorno al 1419 spos\u00f2 Agnese Monaldeschi della Cervara, figlia di Angelo Monaldeschi, Patrizio di Orvieto. Nel 1422 ottenne la met\u00e0 del contado di Tessennano e le terre di Piansano con il solo obbligo di inviare al camerlengo, ogni anno, 10 libbre di cera bianca. La sua militanza al soldo della chiesa continu\u00f2, se possibile, ancora pi\u00f9 proficuamente al soldo di Papa Eugenio IV, successore di Martino V.\nRanuccio si mise al suo servizio con 600 cavalieri e 100 fanti e, anzich\u00e9 ritirarsi per i pagamenti irregolari, lasci\u00f2 che gli arretrati si accumulassero diventando in poco tempo il banchiere ordinario della Chiesa. Approfittando della situazione chiedeva, a titolo di garanzia, castelli, fortezze o territori vicino ai suoi, assicurandone la difesa e raccogliendone le imposte a nome della Camera Apostolica. Con tale metodo riusciva sempre a raccogliere nuove truppe ed a alzare il prezzo dei suoi servigi.\nA partire dal 1431, anno in cui divenne vicario perpetuo per le terre di Valentano e Latera, \u00e8 un susseguirsi di concessioni di benefici: ricevette per 5 anni Marta, con la clausola che se dopo tale periodo la Camera Apostolica non la avesse riscattata, sarebbe rimasta in suo possesso; con lo stesso metodo, nel 1434, ottenne Montalto; sempre nel 1434 ricevette le insegne della Rosa d'Oro; nel 1435 la met\u00e0 delle terre di Canino, Gradoli e Badia del Ponte gli vennero concesse in qualit\u00e0 di vicario per s\u00e9 stesso e per i suoi discendenti fino alla terza generazione; infine, nel 1436, ottenne il castello di Cassano nella diocesi di Toscanella ed acquist\u00f2 il castello di Capodimonte. Nel 1437 mise sotto assedio Foligno insieme ai cardinali Cusano e Vitelleschi.\nCon il pontificato di Papa Nicola V, lo Stato della Chiesa non dovette pi\u00f9 affrontare guerre e decise di licenziare i suoi condottieri, tra cui Ranuccio Farnese. La Camera Apostolica decise di rimettere al Farnese i 9.000 fiorini del debito per il quale Montalto era stato dato in garanzia e torn\u00f2 in possesso di questa citt\u00e0. Ranuccio mor\u00ec nel luglio del 1450 facendosi tumulare nella tomba fatta costruire da Isaia da Pisa l'anno precedente sull'Isola Bisentina sul lago di Bolsena.\nDiscendenza.\nDall'unione tra Ranuccio ed Agnese nacquero 12 figli:"}
{"id": "488298", "revid": "3594026", "url": "https://it.wikipedia.org/wiki?curid=488298", "title": "Transito astronomico", "text": ""}
{"id": "488304", "revid": "767487", "url": "https://it.wikipedia.org/wiki?curid=488304", "title": "Public Image Ltd.", "text": "Public Image Ltd. (PIL) \u00e8 una band post-punk fondata da John Lydon (Johnny Rotten, ex cantante dei Sex Pistols) nel 1978 a Londra.\nProgetto realizzato assieme al chitarrista Keith Levene (con un breve passato come componente in The Clash) e al bassista Jah Wobble, la band si caratterizz\u00f2 per un sound post-punk con contaminazioni psichedeliche, dub, tribal e world, del tutto inedito per i tempi e che avr\u00e0 un'enorme influenza sulla musica degli anni a venire.\nStoria.\nI P.I.L. vengono fondati nel 1978 dal cantante John Lydon, poco dopo il suo abbandono dalla storica band punk Sex Pistols, e dal chitarrista Keith Levene, che era gi\u00e0 stato membro dei Clash prima del loro successo commerciale. Pi\u00f9 tardi la formazione venne completata con Jah Wobble (John Wordle), al basso, e dal batterista Jim Walker.\nIl singolo di debutto del gruppo, \"Public Image\", entr\u00f2 nella Top Ten del Regno Unito nell'ottobre 1978.\nIl gruppo debutt\u00f2 il giorno di Natale, subito dopo l'uscita del primo album, \"First Issue\". N\u00e9 il singolo n\u00e9 l'album vennero diffusi negli Stati Uniti.\n\"Metal Box\", il secondo album della band, esce nel 1979 e venne diffuso negli Stati Uniti nel 1980 come doppio album e col titolo di \"Second Edition\".\nIl terzo album, non pubblicato negli Stati Uniti, era \"Paris au Printemps\", un live registrato a Parigi nel 1980.\nNel frattempo la band registra i suoi primi cambiamenti d'organico: il batterista Martin Atkins, dopo aver sostituito Jim Walker, diventa un componente in pianta stabile nel 1980, mentre in quello stesso anno viene cacciato il bassista Jah Wobble. La formazione Lydon-Levene-Atkins realizza quindi nel 1981 \"Flowers of Romance\", terzo album da studio dei PiL, che riscuote un notevole successo, conquistando l'undicesimo posto nel Regno Unito.\nNel 1983, tuttavia, la band perde un membro importantissimo nell'economia del gruppo, Keith Levene, mentre i PiL sono in studio per registrare quello che sar\u00e0 il loro quarto album da studio, \"This Is What You Want... This Is What You Get\", che vede la luce nel 1984. Nel 1986, quando anche Atkins \u00e8 ormai fuori dal gruppo, esce \"Album\", un lavoro maturo, che mescola influenze pop alla sperimentazione rock, pur senza rinunciare ad un certo appeal commerciale. Emblematico per comprendere l'eterogeneit\u00e0 dei riferimenti musicali presenti in questo lavoro \u00e8 l'elenco di musicisti che vi parteciparono, fra i quali sono da ricordare il giovanissimo Steve Vai alla chitarra solista, il musicista giapponese Ry\u016bichi Sakamoto e lo storico batterista dei Cream, Ginger Baker.\nDegna di note \u00e8 anche la campagna promozionale, ispirata in parte al movimento dadaista: a seconda del supporto che conteneva il lavoro, questi aveva un nome diverso. Per fare qualche esempio, acquistando il CD il lavoro si intitola \"Compact Disc\", se acquistato su cassetta, si chiama \"Cassette\". Lo stesso per tutto ci\u00f2 che riguarda la tourn\u00e9e del gruppo: la locandina dei concerti riportava la sola scritta \"Poster\" su fondo bianco; il biglietto dei concerti, la scritta \"Ticket\"; la maglietta del gruppo, la sola scritta \"t-shirt\"; i video si aprivano con la medesima scritta, \"Video\".\nQuesta campagna promozionale fu in grado di creare un'enorme curiosit\u00e0 e certamente contribu\u00ec al successo dell'album.\nSuccessivamente, fra il 1987 e il 1992, i Public Image Ltd., forti di una nuova formazione (fra cui il bassista Allan Dias e il chitarrista John McGeoch), hanno realizzato gli ultimi tre lavori discografici del gruppo, \"Happy?\", \"9\" e \"That What Is Not\", mentre nel 1990 hanno dato alle stampe la raccolta \"The Greatest Hits, So Far\", contenente l'inedito singolo \"Don't Ask Me\".\nLa canzone \"USLS1\" contenuta sull'album \"9\" \u00e8 stata ispirata dal disastro aereo di Lockerbie: alcuni anni dopo la strage, infatti, John Lydon afferm\u00f2 che lui e sua moglie Nora erano prenotati per il volo, ma che lo persero solo perch\u00e9 erano in ritardo."}
{"id": "488310", "revid": "1573940", "url": "https://it.wikipedia.org/wiki?curid=488310", "title": "Omake", "text": " \u00e8 il termine giapponese con cui vengono indicati gli extra o i bonus aggiunti a un'opera di fantasia. \nAttualmente \u00e8 utilizzato soprattutto per riferirsi agli extra presenti nei DVD, sia per quanto riguarda i film, che per quanto riguarda anime ed OAV: scene tagliate, interviste con gli attori o con gli autori, montaggio delle scene o documentari, ed anche tracce musicali sono tutti elementi che ricorrono spesso quando si parla di omake.\nSolitamente, gli omake che accompagnano i DVD di anime ed OAV includono brevi scenette di natura comica, con i personaggi spesso trasposti in chiave superdeformed (o chibi in giapponese). Altre volte, alcune scene della serie originale sono ridoppiate per suscitare l'ilarit\u00e0 dei fan, soprattutto degli otaku.\nAd ogni modo, omake sono anche le figurine o i gadget distribuiti in regalo con le confezioni di bevande o dolci. Proprio come accade in Italia, spesso si genera intorno a queste \"sorpresine\" una vera e propria caccia, legata al concetto di collezionismo."}
{"id": "488313", "revid": "125357252", "url": "https://it.wikipedia.org/wiki?curid=488313", "title": "Toyota Yaris", "text": "La Toyota \u00e8 un'autovettura classificata come utilitaria di segmento B prodotta dalla casa automobilistica giapponese Toyota a partire dal 1999.\nLa denominazione Yaris viene utilizzata in Europa, Australia e Stati Uniti d'America, mentre in Canada la vettura viene venduta come Toyota Echo. In Giappone e alcuni paesi asiatici \u00e8 commercializzata come Toyota Vitz. La versione berlina tre volumi viene venduta come Yaris Sedan e Toyota Belta.\nIl nome \"Yaris\" deriva da \"Charis\", la forma singolare di Charites (Cariti o Grazie), le dee greche di fascino, bellezza ed eleganza.\nPrima generazione (XP10, 1999-2005).\nPreceduta dalla presentazione della concept car \"Funtime\" nel 1997, la Yaris viene commercializzata in Europa dal 1999 (mentre era gi\u00e0 in vendita sul mercato nipponico dall'anno precedente come \"Vitz\") nelle versioni 3 e 5 porte. La casa la lancia con lo slogan \"Piccolo genio\". La vettura, nata dalla matita del designer greco Sotiris Kovos, venne ben accolta dalla stampa e nel 2000 venne eletta Auto dell'anno.\nInizialmente fu prodotta con una sola motorizzazione a benzina da 1.0 litri 16 valvole erogante 68 cavalli. Nel 2000 la gamma venne ampliata anche con l'introduzione di un 1.3 litri 16V bialbero da 86 cavalli. Entrambi i propulsori erano muniti della tecnologia \"VVT-i\" (fasatura variabile delle valvole) sviluppata dalla Toyota.\nAlle due motorizzazioni a benzina si aggiunse nel 2001 la diesel, composta da un 1.4 litri \"D-4D\" turbodiesel da 75 cavalli. Nello stesso anno nacque anche una versione sportiva con un propulsore da 1.5 litri da 106 cavalli (anche in versione turbo da 150 e 163 cavalli su una serie numerata di vetture).\nLe versioni disponibili erano quattro: \"Base\" che comprendeva la strumentazione digitale, il computer di bordo, 2 airbag, maniglie in tinta con la carrozzeria, pretensionatore delle cinture di sicurezza anteriori e posteriori, vetri elettrici anteriori, sedile posteriore scorrevole, poggiatesta posteriori e anteriori attivi e chiusura centralizzata; \"Sol\" che aggiungeva climatizzatore manuale con filtro antipolline, chiusura centralizzata con radiocomando e retrovisori elettrici; \"Luna,\" disponibile solo con il motore 1.3 \"VVT-i,\" rispetto al precedente allestimento vede l'aggiunta dei fari fendinebbia, volante e pomello del cambio in pelle e interni specifici. La versione pi\u00f9 sportiva, la \"TS\", disponibile esclusivamente con motore 1.5, riprendeva le dotazioni della versione \"Luna\" con l'aggiunta di selleria specifica sportiva, pomelli dei comandi di ventilazione e maniglie cromate ed un pacchetto sportivo caratterizzato da minigonne e paraurti specifici. Su tutte le versioni poteva essere richiesto il navigatore satellitare \"Turn by Turn\". Quanto al cambio automatico, Yaris 1.0 poteva essere equipaggiata dal cambio \"Toyota Free-Tronic\", un normalissimo cambio manuale con frizione automatizzata (assenza del pedale frizione); Yaris 1.3, solo nella versione Sol, poteva essere equipaggiata sin dall'origine da un cambio automatico a 4 rapporti.\nDall'inizio del 2003 le ultime versioni prima del restyling (denominate \"Yaris '03\") furono commercializzate con ABS e lettore CD di serie, con prezzo invariato.\nPer quanto riguarda la sicurezza automobilistica, la prima serie venne sottoposta al crash test dell'Euro NCAP nel 2000, totalizzando la valutazione di 4 stelle su 5.\nTutte le motorizzazioni prodotte fino al 2004 rispettavano i parametri antiinquinamento della normativa Euro 3. La versione europea della Yaris prima serie \u00e8 nota come \"Progetto P1\" e, a partire dal 2001, venne prodotta anche negli stabilimenti europei di Valenciennes in Francia.\nUna versione berlina dotata di 4 o 2 porte e carrozzeria 3 volumi fu prodotta dal 2000 al 2004 per alcuni mercati asiatici e per il Sud America, riscuotendo un discreto successo.\nLa Yaris Verso.\nNel 2000 alla gamma si aggiunse una versione monovolume, denominata \"Verso\", come le versioni similari delle altre vetture Toyota. Il telaio e gli interni erano gli stessi della versione berlina, con il portellone posteriore del bagagliaio dall'apertura laterale incernierata a destra, mentre la gamma motori \u00e8 stata privata del piccolo 1.0. Restavano invariati il 1.3 VVT-i e il 1.4 D-4D. Era disponibile negli allestimenti Base e Sol.\nPer il mercato giapponese veniva venduto come Toyota Fun Cargo ed \u00e8 stato sostituito dal modello Ractis importato in Europa dal 2011 come Toyota Verso-S.\nQuesto modello rimase in produzione sino al 2004.\nRestyling 2003.\nContemporaneamente all'esordio della Yaris sul mercato statunitense, nel febbraio 2003 sub\u00ec un lieve restyling.Il frontale ricevette una nuova fanaleria a goccia e un nuovo paraurti con nervature disposte in modo da formare una U; l'antenna fu spostata nella zona posteriore del tetto. Tra gli allestimenti rimanevano Base e Sol, mentre l\u2019allestimento Luna era unificato all\u2019allestimento Sol. La dotazione di serie ora comprendeva ABS con EBD, 4 airbag e lettore CD. L'interno fu \"rinfrescato\" con scelte cromatiche grigio-chiaro, soprattutto nella zona dei comandi del controllo dell'aria. \nI propulsori a benzina furono riomologati secondo gli standard Euro 4 e il piccolo 1.0 da una potenza originaria di 68 cavalli pass\u00f2 a 65 (fino alla fine della prima generazione, poi sarebbe diventato di 69 CV). Il 1.3 non sub\u00ec alcuna variazione in termini di potenza e struttura, mentre il turbodiesel 1.4 D-4D rimase Euro 3. La gamma si arricch\u00ec da met\u00e0 gennaio 2004 dell'allestimento \"Blue\" dotato di un microfono e di comandi bluetooth nell'abitacolo, e dell'allestimento \"Expo\" (inizio 2005) che sostitu\u00ec la versione Base, mantenendo lo stesso prezzo pur con una dotazione pi\u00f9 ampia: fendinebbia, retrovisori elettrici, vernice metallizzata, volante in pelle con comandi audio; non c'era invece il climatizzatore che sarebbe stato aggiunto qualche mese dopo nella nuova versione \"Expo Clima\".\nLa prima generazione usc\u00ec di scena dai mercati europei nei primi mesi del 2006.\nSeconda generazione (XP90, 2005-2011).\nLa seconda generazione esord\u00ec in Giappone nel 2004, mentre in Europa, Australia, Messico e Canada fu lanciata l'anno seguente. Fu totalmente rinnovata a partire della piattaforma di base che adottava sospensioni configurate come MacPherson all'avantreno e ponte torcente al retrotreno. La carrozzeria leggermente pi\u00f9 lunga (3,75 metri) possedeva un design ispirato vagamente alla prima serie, ma con numerosi elementi presi dalla Corolla E120. Il passo misurava 2,46 metri.\nIn Italia fu venduta inizialmente con una gamma di due allestimenti: \"Base\" e \"Sol.\" La versione Sol era personalizzabile con l'aggiunta del pacchetto di accessori Luxury che comprendeva Smart Entry &amp; Start System, climatizzatore automatico, cerchi in lega, fari fendinebbia anteriori e pulsante del freno a mano cromati. Nel 2007 fu introdotta una versione annuale denominata \"Luna,\" per riprendere una versione della prima serie. La \"Luna\" aveva tutte le dotazioni della 1.3 \"Sol\" con la semplice aggiunta di fendinebbia. Nello stesso anno fu introdotta nuovamente la \"TS\" caratterizzata da strumentazione sportiva analogica, climatizzatore automatico e cromature interne. Nel 2008 venne soppressa la versione \"Luna\" e inserite due nuove versioni: \"Now\" e \"Navi\". La \"Now\" era un mix tra \"Base\" e \"Sol;\" gli esterni erano caratterizzati da maniglie e calotte non in tinta con la carrozzeria, gli interni presentavano una selleria della versione \"Base\", ma le dotazioni di serie erano tutte quelle della \"Sol:\" clima manuale, volante e pomello del cambio in pelle, radio a 6 altoparlanti, comandi radio al volante. In pi\u00f9 erano presenti bordini dello stesso colore della carrozzeria attorno alle bocchette dell'aria, contorno dei tappetini colorati e inserto colorato sulla leva del cambio. La versione \"Navi,\" invece, avrebbe riscosso un notevole successo grazie al navigatore di serie. \"Sol, Luna, Navi\" e \"TS\" potevano essere accessoriate con il pacchetto \"Luxury Pack.\"\nPer quanto riguarda la sicurezza, sottoposta nuovamente al crash test dell'Euro NCAP nel 2005, raggiunse il punteggio di 5 stelle per 35 punti. La Yaris seconda serie \u00e8 nota come \"Progetto XP9\". La berlina a quattro porte fu importata in Europa ma rest\u00f2 un'esclusiva riservata ai mercati asiatici, americani e australiani. Il vano bagagli aveva una capacit\u00e0 variabile da 272 a 1.086 litri reclinando gli schienali posteriori.\nNel settembre del 2008 alla gamma Yaris si aggiunse un nuovo allestimento denominato \"Navi\", caratterizzato da un impianto audio di nuova concezione progettato dalla divisione Eclipse di Fujitsu, che oltre alle tradizionali funzioni integrava l'alloggiamento per una speciale versione di navigatore satellitare TomTom estraibile e installabile anche su altri veicoli. Il navigatore disponeva del supporto Bluetooth e controllo iPod; quest'ultima funzione per\u00f2 ha suscitato diverse critiche a causa della mancanza di un cavo adatto al funzionamento del sistema, disponibile solo a pagamento. In seguito a numerosi reclami, a partire da luglio 2008 la Toyota provvide ad uno specifico aggiornamento.\nLa gamma motori iniziale era composta da due propulsori benzina da 1,0 (ora a 3 cilindri) e 1,3 litri capaci di 69 e 87 cavalli, entrambi dotati della fasatura variabile VVT-i, e un turbodiesel 1.4 D-4D da 90 cavalli. Nel restyling del 2008 il 1.3 venne portato a 100 cavalli. Nel 2007 alla gamma si aggiunse il 1.8 della versione TS per uscire di scena nel dicembre dell'anno seguente. Sempre nel 2006 fu proposta anche con cambio automatico sequenziale M-MT.\nCome la prima serie, anche per la seconda nel marzo del 2007 fu introdotto l'allestimento sportivo TS che offriva una taratura di assetto e sospensioni pi\u00f9 rigide, nonch\u00e9 un propulsore di 1,8 litri dotato della tecnologia Dual VVT-i (doppia fasatura variabile delle valvole) capace di erogare 133 cavalli. L'accelerazione da 0 a 100\u00a0km/h richiedeva 9,3 secondi.\nEsteticamente la TS presentava paraurti anteriori, posteriori e minigonne specifiche; in particolare nel frontale spiccava la griglia a nido d'ape, mentre il posteriore presentava un terminale di scarico cromato, oltre all'inedita fanaleria a LED. La dotazione di serie comprendeva 9 airbag, ABS con controllo di stabilit\u00e0 e trazione, 4 freni a disco, assetto ribassato e climatizzatore automatico. Sul mercato giapponese la Toyota produsse la Vitz RS con un motore 1.5 16V da 106 cavalli, ma la variante pi\u00f9 sportiva in commercio fu la Vitz TRD dotata di motore 1.5 16V turbocompresso da 163 cavalli con un'accelerazione 0\u2013100\u00a0km/h in 7 secondi. Nel 2007 fu prodotta in edizione limitata la Vitz TRD Turbo Step 2 derivata dalla Vitz TRD ma con motore portato a 250 cavalli.\nRestyling 2009 e 2010.\nNel gennaio 2009 la Yaris sub\u00ec un lieve restyling: la nuova versione divent\u00f2 leggermente pi\u00f9 lunga (3,78 m) a causa del nuovo disegno dei paraurti, pi\u00f9 spigolosi. Nella coda fu rinnovata la fanaleria che presentava inedite nervature sagomate a seconda della posizione dei LED. Rivisti anche gli interni: la consolle centrale e le razze del volante avevano rifiniture in plastica simil alluminio, l'autoradio disponeva dell'ingresso per lettori MP3, mentre la porta USB era a pagamento. Rimaneva disponibile il Luxury Pack con l'aggiunta di vetri elettrici posteriori e vivavoce Bluetooth. Nel successivo aggiornamento di dicembre 2009 le versioni Sol persero la strumentazione digitale in luogo della classica analogica, invece per le altre versioni la strumentazione rimase digitale. Inoltre, la versione Base fu venduta con le maniglie non in tinta con la carrozzeria. Per il mercato italiano a dicembre 2009 furono introdotte le nuove versioni Sol MY'10 che potevano essere personalizzate o con il Comfort Pack (climatizzatore automatico e fendinebbia), oppure con Luxury Pack (con la scomparsa dello Smart Entry System). Per il mercato nipponico gli indicatori di direzione laterali furono spostati e integrati nei gusci degli specchi retrovisori. Tra le motorizzazioni esordivano un nuovo 1.0 12V VVT-i con alimentazione bifuel benzina e GPL sviluppato in collaborazione con la Landi Renzo (disponibile da marzo 2010), con un consumo urbano di 6 l/100\u00a0km ed extraurbano di 4,4 l/100\u00a0km, e un nuovo 1.3 16V VVT-i da 100 cavalli dotato di sistema Stop &amp; Start, mentre il 1.4 D-4D dal 2010 era disponibile solo con filtro antiparticolato. La dotazione di serie fu impoverita: infatti, la versione pre-restyling disponeva di nove airbag di serie, mentre la nuova ne presentava solo quattro nella versione d'accesso Now (la pi\u00f9 venduta) oppure sette per la versione Sol MY'10. Erano disponibili solo come optional anche il controllo di stabilit\u00e0 e quello di trazione. Con il restyling e il notevole impoverimento, la versione \"Now\" divent\u00f2 una versione base con il clima manuale di serie.\nNella sua uscita dal mercato, un progetto frutto di un'operazione di co-branding vide riutilizzare questa generazione della Yaris per la realizzazione di un modello firmato Daihatsu: la Charade. Essa mantenne inalterate le proporzioni della Yaris e le sue caratteristiche estetiche e fu offerta con un unico propulsore (il 1.3 da 100 CV) e un unico allestimento full optional. Le differenze erano individuabili solo dal simbolo \"Daihatsu\" e dalla scritta cromata \"Charade\" sul portellone.\nTerza generazione (XP130, 2011-2019).\nLa terza generazione della Yaris fu presentata a settembre 2011 al salone dell'automobile di Francoforte e incominci\u00f2 a essere commercializzata nell'ottobre dello stesso anno. Risultava 10\u00a0cm pi\u00f9 lunga per un totale di 3,88 metri, larga 169\u00a0cm e alta 151\u00a0cm, il passo era aumentato di 5\u00a0cm.\nLa carrozzeria era caratterizzata da linee ispirate a quelle della Prius+ e della Verso-S (ex Toyota Yaris Verso). Per aumentare l'aerodinamicit\u00e0, diversamente dalle due serie passate, aveva un solo tergicristallo. \nLa strumentazione, situata in posizione canonica dietro al volante, sostitu\u00ec quella centrale delle due generazioni precedenti. Rispetto alla Yaris di seconda serie, lo spazio per le ginocchia nel divano posteriore crebbe di 35\u00a0mm, mentre il baule aveva una capacit\u00e0 di 285 litri, che aumentava a 765 litri ribaltando i sedili posteriori (non sono pi\u00f9 scorrevoli come nelle due vecchie generazioni). Il design dei cerchi in lega, disponibili nelle misure da 15 e 16 pollici, presentava nuovi disegni per le razze. Tre le motorizzazioni: 1.0 VVT-i con 69 CV e 1.3 VVT-i con 99 CV a benzina e 1.4 D-4D a gasolio da 90 CV, quest'ultimo che vantava un consumo di 3,9 l/100\u00a0km. Quattro i livelli di allestimento: \"Yaris\", \"Active\", \"Lounge\", \"Style\".\nL'allestimento base comprendeva 7 airbag, il controllo elettronico della stabilit\u00e0, la chiusura centralizzata, l'ESP e i poggiatesta attivi. La versione Active offriva, in pi\u00f9 della base, sedile di guida regolabile in altezza, volante regolabile in profondit\u00e0, climatizzatore manuale, volante e leva del cambio in pelle, comandi audio al volante, infotainment con display a colori da 6,1 pollici e connettivit\u00e0 Bluetooth e USB/Aux, telecamera posteriore, specchietti retrovisori riscaldabili e regolabili elettricamente, chiusura centralizzata con telecomando, fari a spegnimento ritardato e cerchi di acciaio da 15 pollici. L'allestimento Lounge: cerchi in lega da 15 pollici a 12 razze, climatizzatore automatico bizona, sensori pioggia e crepuscolare, diverso rivestimento in tessuto per i sedili, filtro antipolline, fendinebbia, vetri elettrici posteriori e specchietto interno fotocromatico. Nella Style c'erano in pi\u00f9 cerchi in lega da 16 pollici bruniti, tetto panoramico, un assetto pi\u00f9 rigido, spoiler posteriore e rivestimenti interni specifici con cuciture arancione per volante e freno a mano. Nel 2013, per far fronte alla concorrenza, fu inserita una versione Edition: Yaris Base con climatizzatore manuale di serie, contagiri e cerchi in lega della versione Lounge.\nVenne venduta sia nella versione a 3 che a 5 porte. Nei primi sei mesi del 2014 la Yaris \u00e8 stata la quattordicesima auto pi\u00f9 venduta in Europa, con oltre 90.000 unit\u00e0.\nPer quanto riguarda la sicurezza automobilistica, la terza serie venne sottoposta al crash test dell'Euro NCAP nel 2011, totalizzando la valutazione di 5 stelle su 5.\nNel 2012 nasce la \"Yaris Hybrid\", caratterizzata dal funzionamento ibrido benzina/elettrico: il motore da 1,5 litri a ciclo Atkinson eroga 74 CV e 111 Nm di coppia ed \u00e8 abbinato a un motore elettrico che, oltre a garantire uno spunto in fase di partenza, consente brevi spostamenti in modalit\u00e0 completamente elettrica. Il cambio \u00e8 a variazione continua gestito elettronicamente. Le batterie, che si ricaricano anche sfruttando i rallentamenti del veicolo in fase di frenata, si trovano sotto il sedile posteriore, in modo da non ridurre lo spazio del bagagliaio.\nRestyling 2014.\nNel luglio 2014 la Yaris ha subito un restyling, curato dal centro stile Toyota di Nizza e dal chief designer Elvio D\u2019Aprile, in cui la casa giapponese ha investito 85 milioni di euro introducendo mille componenti inedite. La Yaris ha guadagnato 6 centimetri in pi\u00f9 rispetto alla versione sostituita per arrivare di 3,94 m, mentre il passo \u00e8 rimasto invariato. Per rendere le linee pi\u00f9 sportive e gradevoli alla clientela del vecchio continente, \u00e8 stata disegnata una sorta di \u201cX\u201d sul frontale, elemento divenuto tipico del linguaggio stilistico del costruttore nipponico inaugurato con l'Aygo di seconda generazione nel 2014. La scocca della Yaris \u00e8 stata rinforzata, ed \u00e8 stato ridotto il rumore all'interno dell'abitacolo. Adottati nuovi rivestimenti dei passaruota e ancoraggi dei paraurti, realizzati per aumentare la rigidit\u00e0 torsionale e ridurre la propagazione del rumore nell'abitacolo. Rinnovate anche le sospensioni anteriori, per assicurare un maggiore comfort di guida, mentre lo sterzo servoassistito, grazie a una nuova gestione elettronica, assicura una migliore manovrabilit\u00e0. Infine, \u00e8 presente un nuovo sistema di controllo della stabilit\u00e0, ora disinseribile fino a una velocit\u00e0 di 50\u00a0km/h. Al posteriore esordisce un nuovo paraurti con finto diffusore integrato e davanti sono presenti nuovi gruppi ottici a LED diurni. Il restyling ha riguardato anche le calotte degli specchietti retrovisori e la consolle centrale, che \u00e8 in posizione rialzata rispetto a quella precedente.\nL'impianto multimediale, chiamato \"Toyota Touch 2\", \u00e8 dotato di uno nuovo schermo con dimensioni maggiorate da 6,1 a 7 pollici, oltre a essere pi\u00f9 evoluto nella grafica e nelle funzioni. Oltre agli allestimenti presentati nel 2011, adesso si aggiungono gli allestimenti \"Cool, Hybrid Cool, Hybrid Active e Hybrid Style\".Anche i motori sono stati aggiornati, in particolare il motore 1.0 e quello ibrido: nel 1.0 VVT-i le emissioni sono scese a 99 g/km di CO2 e i consumi dichiarati sono di 4,3 L/100\u00a0km. Sia il motore 1.0 sia quello ibrido 1.5 HSD sono stati omologati come Euro 6, mentre i due 1.3 Dual VVT-i da 99 CV e il 1.4 D-4D da 90 CV restano Euro 5. Per il 1.4 D-4D il consumo combinato \u00e8 di 19,6\u00a0km/L con emissioni di CO2 di 119 g/km. I motori 1.3 e 1.4 saranno Euro 6 dall'aprile 2015. Nel giugno del 2015 \u00e8 stato introdotto il sistema \"Toyota Safety Sense\" che comprende sistema pre-collisione, avviso superamento di corsia, riconoscimento dei segnali stradali e abbaglianti automatici.\nA partire da gennaio 2016 la Yaris subisce alcuni piccoli cambiamenti. Al Salone di Francoforte esordisce la \"Yaris Bi-Tone\" realizzata a partire dall'allestimento Style, che unisce i tre colori esterni Pearl White, Platinum Bronze Met e Red Met con rivestimento nero metallizzato per il tetto, montante anteriore, retrovisori e parafango anteriore, unito a un rivestimento interno che riprende lo schema degli esterni. La Style \u00e8 stata poi sostituita da inizio anno dall'allestimento \"Trend \"Red Edition\"\" e per la ibrida \"Hybrid Trend \"Red Edition\"\" (perdendo dalla Style il tetto panoramico). Questo allestimento \u00e8 disponibile per tutte le motorizzazioni. Un altro cambiamento \u00e8 rappresentato dall'allestimento Active che adesso integra i cerchi in lega da 15\" a 12 razze e gli alzacristalli elettrici posteriori.\nRestyling 2017.\nIl 12 gennaio 2017 viene presentato un secondo restyling della Yaris, nella variante giapponese chiamata \"Vitz\". Sar\u00e0 disponibile in Europa, Australia e Nord America nei primi mesi del 2017.\nAl Salone di Ginevra 2017 avviene il suo esordio ufficiale. Con ben 900 nuove componenti e un investimento di 90 milioni di euro, esteticamente presenta una calandra chiamata a \"nasone\" con griglia anteriore ridisegnata, una presa d'aria inferiore pi\u00f9 grande e fanali posteriori allungati a sviluppo orizzontale che si estendono sul portellone posteriore.\nInternamente vi sono migliorie alle plastiche e agli assemblaggi dell'abitacolo con nuovi tessuti, e sono inediti il quadro strumenti con schermo a colori e il display nella console centrale.\nDal punto di vista della meccanica, sono stati modificati il servosterzo e gli ammortizzatori, per rendere pi\u00f9 incisiva la guida e allo stesso tempo migliorare il comfort; inoltre sono stati cambiati i supporti del motore per ridurre le vibrazioni. Nella gamma motori vi ritroviamo il diesel 1.4 D-4D da 90 CV, mentre per quanto riguarda i benzina, il 1.3 Dual VVT-i lascia il posto a un nuovo 1.5 VVT-iE dotato di 12 CV in pi\u00f9, per un totale di 111 CV, e un rapporto di compressione di 13,5:1; quest'ultima unit\u00e0 adotta particolari soluzioni per ridurre gli inquinanti come una fasatura variabile delle valvole che, quando \u00e8 richiesta meno potenza, trasforma il ciclo da Otto ad Atkinson per migliorare efficienza dell'uso del carburante, e una valvola EGR con refrigeramento a liquido. A gennaio 2018, in seguito alla decisione di Toyota di abbandonare il diesel sulla gran parte della gamma, il 1.4 D-4D viene eliminato.\nA met\u00e0 2018 il 1.0 passa da 69 CV a 72 CV con le normative Euro 6d.\nYaris GRMN 2017.\nAl Salone di Ginevra 2017, Toyota ha presentato la versione sportiva della compatta nipponica basata sulla versione a 3 porte, la \"Yaris GRMN\". L'acronimo sta per \"Gazoo Racing Master Nurburgring\"; quest'ultimo \u00e8 il luogo dove la vettura \u00e8 stata collaudata. Influenzata dalla versione utilizzata nei rally, si distingue per il paraurti anteriore con presa d'aria maggiorata dotata di trama a nido d'ape in tinta nero lucida, spoiler posteriore, paraurti fornito di finto estrattore d'aria con il terminale di scarico singolo dalla forma trapezoidale posto centralmente e un differenziale anteriore autobloccante Torsen. \nIl motore \u00e8 un 1.8 litri con architettura a 4 cilindri in linea realizzato e gi\u00e0 utilizzato dalla Lotus dotato di un'insolita sovralimentazione tramite compressore volumetrico anzich\u00e9 turbo, che va a confrontarsi con vetture quali la Clio RS, 208 GTi e Fiesta ST. La potenza \u00e8 di 212 CV erogati a 6800 giri/min. \nNe sono state prodotte solo 600 esemplari (400 per il mercato e 200 per quello nipponico)ordinabili unicamente dal sito web della casa nipponica; la coppia motrice disponibile a a 5000 giri \u00e8 di 250 Nm. L'assetto \u00e8 stato reso pi\u00f9 basso di 3\u00a0cm con nuovi ammortizzatori della Sachs e il telaio irrobustito nei punti di attacco attraverso il montaggio di inedite barre stabilizzatrici all'avantreno da 26\u00a0mm. Inoltre, il cambio \u00e8 a 6 rapporti e i cerchi forgiati realizzati dalla BBS sono alleggeriti di 6\u00a0kg con misura di 17 pollici. Il peso si attesta su 1135\u00a0kg che le permette di accelerare da ferma a 100\u00a0km/h in 6,3 secondi, con una punta massima di 230\u00a0km/h con limitatore elettronico. Internamente vi sono presenti sedili avvolgenti, pedaliera in alluminio, finiture in pelle alcantara e il volante preso direttamente dalla GT 86 per il suo ridotto diametro, per migliorare l'ergonomia di guida.\nQuarta generazione (XP210, dal 2020).\nLa Yaris di quarta generazione per i mercati giapponese, europeo e australiano \u00e8 apparsa inizialmente durante dei test a luglio 2019 sul circuito del N\u00fcrburgring. \u00c8 stata poi annunciata simultaneamente il 16 ottobre 2019 in Giappone e ad Amsterdam. Costruita sulla base GA-B, il suo sviluppo fu guidato dall'ingegnere capo Yasunori Suezawa e dal capo ingegnere della divisione ibrida Takashi Uehara. \u00c8 stata messa in vendita in Giappone il 10 febbraio 2020, mentre la variante a benzina 4WD \u00e8 stata messa in vendita ad aprile 2020. I livelli di allestimento per il mercato giapponese sono X, G e Z.\nNel 2021 la quarta generazione della Toyota Yaris \u00e8 stata premiata come Auto dell'anno.\nA differenza delle precedenti generazioni, le Yaris della serie XP210 standard sono disponibili solo con carrozzeria a 5 porte a due volumi; il modello a 3 porte \u00e8 riservato alla sola variante orientata alle prestazioni chiamata GR Yaris.\nIn Giappone un forte calo delle vendite ha spinto Toyota a rinominare la Vitz come Yaris al fine di aumentare le vendite. Altri motivi che hanno portato al cambio del nome, sono la popolarit\u00e0 acquista nel WRC e l'unificazione della rete di vendita Toyota in Giappone. Prima di questa generazione, la Vitz era un modello esclusivo dei concessionari \"Netz Store\". \nMotorizzazioni e allestimenti.\nLa quarta generazione di Yaris per il mercato europeo non possiede a listino versioni alimentate a gasolio e vede l\u2019introduzione di un'inedita motorizzazione ibrida costituita da un motore 1.5 con 3 cilindri a benzina da 92 CV (con funzionamento a ciclo Atkinson) unito ad un motore elettrico sincrono a magneti permanenti da 80 cv/59\u00a0kW, collegato ad una batteria agli ioni di litio da 4,3 Ah, per una potenza complessiva di 116 CV. Come di consueto per il sistema ibrido Toyota, anche la Yaris Hybrid \u00e8 dotata di un cambio automatico e-CVT a variazione continua di rapporto.\nOltre alla motorizzazione ibrida, la Yaris IV \u00e8 disponibile con altri due motori solo a benzina: un 1.0 VVT-i 3 cilindri aspirato da 72 CV (in comune con l\u2019Aygo) e un 1.6 3 cilindri turbo da 261 CV, abbinato alla trazione integrale, riservato alla versione sportiva \"GR Yaris\".\nPer quanto concerne gli allestimenti, Yaris si presenta sin dall\u2019esordio in quattro versioni per il 1.0 benzina (\"Active\", \"Business\", \"Trend\", \"Dynamic\"), un'unica versione per la GR e sei per la Hybrid (\"Active\", \"Business\", \"Trend\", \"Lounge\", \"Style\", \"Premi\u00e8re\").\nLa base Active dispone di un equipaggiamento di serie che comprende l\u2019airbag passeggero disattivabile, quelli laterali e per la testa, antifurto, avviso del superamento di corsia, climatizzatore manuale (automatico per Active Hybrid), computer di bordo, sistema anti arretramento in salita.\nL'allestimento top di gamma Premi\u00e8re \u00e8 equipaggiato di serie con sensori di parcheggio anteriori e posteriori, ingresso e accensione \"keyless\", climatizzatore automatico bizona, retrovisori ripiegabili elettricamente, vernice metallizzata, tetto panoramico, cerchi in lega di 17 pollici, telecamera posteriore, head-up display, fendinebbia, gruppi ottici a LED (anteriori full LED con abbaglianti assistiti e fari automatici) e insieme di sistemi attivi d\u2019aiuto alla guida \"Toyota Safety Sense\".\nSicurezza.\nIn Europa, la Yaris di quarta generazione \u00e8 la prima vettura ad essere testata con un nuovo test di impatto frontale e una contromisura per gli infortuni negli impatti sul lato opposto mediante un test di \"barriera mobile progressiva deformabile\" (MPDB).\nGR Yaris.\nLa \"Toyota GR Yaris\" (dove GR sta per \"Gazoo Racing\") \u00e8 la variante orientata alle prestazioni della Yaris che \u00e8 costruita su una combinazione tra le piattaforme GA-B e GA-C, condividendo cos\u00ec solo alcune parti con le Yaris standard, andando a sostituire la versione in edizione limitata Yaris GRMN in Europa e GR Vitz in Giappone, vedendo presentata per la prima volta al Tokyo Auto Salon. Proprio il pianale di nuova concezione \u00e8 inedito ed \u00e8 realizzato mediante un mix di piattaforme, riprendendo anteriore dalla CH-R e il posteriore dalla Corolla dalla quale eredita lo schema sospensivo posteriore a doppio braccio oscillante. Della variante standard sono rimasti solo i fanali anteriori e posteriori, l'antenna della radio e gli specchietti retrovisori; tutto il resto \u00e8 inedito e specifico per questa versione.\nCostruita per ottenere l'omologazione per il World Rally Championship, la Toyota aveva bisogno di produrre minimo 25000 unit\u00e0 in 12 mesi per raggiungere tale scopo. \u00c8 disponibile in due motorizzazioni: una con motore \"G16E-GTS\" da 1,6 litri, turbocompresso e con iniezione diretta che produce 192-200\u00a0kW (257-268 CV) e 360-370 Nm di coppia e una con motore \"M15A-FKS\" da 1,5 litri da 88\u00a0kW (120 CV). Quest'ultima opzione di motore \u00e8 disponibile solo con l'allestimento RS in Giappone.\nIl motore \"G16E-GTS\" \u00e8 accoppiato ad un cambio manuale \"V16\"-SERIES a 6 velocit\u00e0 e un sistema \"GR-Four\" con 4x4 permanente. L'accelerazione dichiarata nello 0\u2013100\u00a0km/h \u00e8 di 5,2-5,5 secondi mentre la velocit\u00e0 massima \u00e8 limitata elettronicamente a 230\u00a0km/h. La variante \"RS\" alimentata dal motore \"M15A-FKS\" \u00e8 accoppiata solo a una trasmissione a variazione continua e alla trazione anteriore.\nA differenza della Yaris standard, la GR Yaris \u00e8 disponibile solo con carrozzeria a 3 porte. \u00c8 costruita nella linea di assemblaggio \"GR Factory\" nello stabilimento Motomachi e commercializzata in Giappone, Europa, Australia, Nuova Zelanda, Sud Africa, Tailandia e Malesia.\nAttivit\u00e0 sportiva.\nNel 2017 la casa giapponese torna nel mondiale rally dopo 18 anni di assenza con la \"Yaris WRC\", versione profondamente modificata dell'omonimo modello, dotata di trazione integrale e motore turbo da 1.6 litri."}
{"id": "488327", "revid": "124472074", "url": "https://it.wikipedia.org/wiki?curid=488327", "title": "Carlos Bilardo", "text": "Biografia.\nNato in Argentina da genitori siciliani (di Mazzarino, in provincia di Caltanissetta), Bilardo trascorse l'infanzia tra il calcio, lo studio ed il lavoro Sebbene militasse nelle giovanili del San Lorenzo de Almagro, non abbandon\u00f2 mai l'ambizione di laurearsi in medicina e diventare ginecologo, professione che pratic\u00f2 poi anche per un certo periodo di tempo agli inizi della carriera di allenatore.\nDal 2018 \u00e8 affetto dalla sindrome di Hakim-Adams, una malattia degenerativa al cervello. Gli infermieri e gli assistenti che lo hanno in cura dal 2020 gli nascondono la notizia della morte del suo amico Diego Armando Maradona.\nCarriera.\nGiocatore.\nPrimi anni da professionista.\nFece il suo esordio con il San Lorenzo nella Primera Divisi\u00f3n del 1958 nella partita persa contro l'Estudiantes per 2-1, realizzando la rete della propria squadra. Agli inizi della carriera fu schierato come ala destra. L'anno seguente collezion\u00f2 alcune presenze nel campionato di Primera Divisi\u00f3n vinto dal San Lorenzo.\nNel 1959 debutt\u00f2 anche nelle giovanili della Nazionale di calcio dell'Argentina, l'anno successivo partecip\u00f2 al torneo olimpico di Roma.\nNel 1961 fu trasferito al Deportivo Espa\u00f1ol, altro club della capitale, diventando il miglior marcatore della squadra. In uno dei campionati con il Deportivo si piazz\u00f2 terzo nella classifica marcatori con 23 reti, ma pass\u00f2 gradualmente alla posizione arretrata di centrocampista.\nEstudiantes.\nGrazie alle sue prestazioni, nel 1965 pass\u00f2 al quotato Estudiantes de La Plata, il cui allenatore Osvaldo Zubeld\u00eda lo impieg\u00f2 come regista affidandogli la maglia numero 8. Nelle successive quattro stagioni vinse con la squadra di La Plata il Campionato Metropolitano (1967), tre Coppe Libertadores (1968-1970) e la Coppa Intercontinentale 1968, battendo nella doppia finale il Manchester United di Bobby Charlton e George Best. La squadra avrebbe poi perso l'edizione successiva contro il Milan e quella del 1970 contro il .\nOltre ai sensibili progressi tecnici e comportamentali compiuti sotto la guida di Zubeldia, da lui definito maestro di calcio e di vita, verso fine carriera Bilardo divenne una sorta di allenatore in campo. Acquis\u00ec dal tecnico la capacit\u00e0 di creare un forte senso di amicizia e collaborazione tra i componenti della squadra, una qualit\u00e0 che lo avrebbe distinto nella carriera di allenatore.\nAllenatore.\nPrimi incarichi.\nLaureatosi in Medicina all'Universit\u00e0 di Buenos Aires (insieme al compagno di squadra Ra\u00fal Madero), nel 1970 si ritir\u00f2 dall'attivit\u00e0 agonistica, accettando l'incarico di vice di Zubeldia all'Estudiantes. La stagione successiva, dopo il trasferimento di Zubeldia all'Hurac\u00e1n, assunse la guida della squadra nelle ultime giornate del Campeonato Metropolitano, ottenendo la salvezza. In quegli anni si divise tra il lavoro di allenatore, la famiglia (si era sposato nel 1968 ed aveva avuto una figlia) e l'aiuto nella gestione dell'azienda del padre; inoltre trov\u00f2 tempo anche per compiere ricerche sul tumore del retto e lavorare come ginecologo. Torn\u00f2 ad allenare l'Estudiantes nel 1973, rimanendo fino al 1976.\nA causa degli impegni calcistici, abbandon\u00f2 definitivamente la carriera di medico nel 1976, non potendo dedicarsi a tempo pieno alla professione. Dopo aver allenato per due anni il Deportivo Cali e per un breve periodo il San Lorenzo, nel 1979 venne nominato commissario tecnico della Colombia. Fu licenziato dopo aver mancato la qualificazione al campionato del mondo 1982, e quello stesso anno ritorn\u00f2 ad allenare l'Estudiantes.\nIn quella stagione, il club aveva incassato molti soldi per la cessione di Patricio Hern\u00e1ndez e fu in grado di soddisfare le richieste di rinforzi da lui sollecitate. La squadra giunse alle semifinali del Campionato Nacional e vinse il Campionato Metropolitano. I suoi schemi erano basati sulle tattiche di Zubeld\u00eda ed ebbe grande successo il gioco d'attacco espresso dalla squadra, in cui militavano Alejandro Sabella, Marcelo Trobbiani, Hugo Ernesto Gottardi e Jos\u00e9 Daniel Ponce.\nNazionale argentina.\nSi guadagn\u00f2 cos\u00ec la fiducia dei dirigenti della Federazione calcistica dell'Argentina, che nel 1983 gli assegnarono l'incarico di commissario tecnico della Nazionale \"albi-celeste\". Inizi\u00f2 quindi a viaggiare in Europa per osservare i giocatori argentini candidati a giocare con Maradona, attorno al quale fu costruita la squadra. Malgrado le critiche ricevute e dopo vari esperimenti, adott\u00f2 il modulo 3-5-2 da lui stesso ideato.\nGiunse cos\u00ec il trionfo dell'Argentina nel campionato del mondo 1986 e la definitiva consacrazione di Diego Armando Maradona, trascinatore della squadra e vincitore del Pallone d'oro, premio assegnato al miglior giocatore del torneo. Bilardo dedic\u00f2 il titolo di campione del mondo all'amico e maestro Osvaldo Zubeld\u00eda.\nL'incarico di CT dell'Argentina dur\u00f2 fino al campionato del mondo 1990, in cui si laure\u00f2 vicecampione nella finale persa contro la Germania Ovest 1-0 in virt\u00f9 del gol subito negli ultimi minuti su calcio di rigore. La squadra era arrivata alla manifestazione con diversi giocatori infortunati, compreso Maradona, e Bilardo consider\u00f2 il secondo posto un insuccesso, malgrado la grande accoglienza ricevuta al ritorno in patria. Considerato chiuso il ciclo della Nazionale, subito dopo diede le dimissioni, chiudendo l'esperienza con una percentuale di vittorie del 61%, fino ad allora la pi\u00f9 alta fra quelle conseguite dai precedenti allenatori della Nazionale.\nUltimi anni da allenatore.\nDal 1990 in poi, la carriera di Bilardo ebbe momenti di alti e bassi. Dopo due stagioni senza allenare, si riun\u00ec con Maradona prima nel 1992 al , dove rimase una sola stagione, e poi al Boca Juniors nel 1996, dopo altri due anni lontano dalle panchine. Assunse la guida del club di Buenos Aires in un momento di transizione societaria, con la squadra composta principalmente da giovani, tra i quali contribu\u00ec a lanciare Juan Sebasti\u00e1n Ver\u00f3n, Kily Gonz\u00e1lez e Juan Rom\u00e1n Riquelme. Dopo altri due anni di pausa, riprese l'attivit\u00e0 come CT della Nazionale di calcio della Libia nelle stagioni 1999 e 2000. Gli ultimi anni sulla panchina furono il 2003 e il 2004, nuovamente alla guida dell'Estudiantes.\nAssistente dell'Argentina e altre attivit\u00e0.\nIn occasione del campionato del mondo 2006, comment\u00f2 le partite del torneo per la televisione argentina Canal 13. Dopo l'eliminazione dell'Argentina ai quarti di finale contro la Germania e le dimissioni di Jos\u00e9 Pekerman, figurava tra i possibili successori in panchina, ma venne invece nominato Alfio Basile, che aveva gi\u00e0 allenato in passato l'Argentina proprio come successore di Bilardo nel 1990. Nel 2007 si oppose alla decisione della FIFA di proibire le gare internazionali al di sopra dei 2500 metri d'altitudine, congiuntamente al medico della Nazionale argentina Ra\u00fal Madero. Dopo le elezioni governative del 2007, fu nominato Segretario dello Sport della Provincia di Buenos Aires all'interno del governo di Daniel Scioli.\nIl 28 ottobre 2008, Bilardo assunse l'incarico di assistente di Maradona, diventato C.T. dell'Argentina. Nel luglio del 2010, dopo che Maradona era stato costretto alle dimissioni in seguito al fallimento della Nazionale ai Mondiali sudafricani, a Bilardo fu confermato l'incarico e divenne assistente del nuovo C.T. Sergio Batista. Fu profondamente amareggiato per l'attacco nei suoi confronti di Maradona, che lo accus\u00f2 di aver complottato contro di lui con il presidente della federazione Julio Grondona, il quale aveva inizialmente garantito la conferma dell'incarico a Maradona malgrado l'insuccesso. L'incarico di assistente in Nazionale gli \u00e8 stato confermato anche con la gestione del suo ex giocatore Alejandro Sabella, subentrato a Batista nel 2011 dopo le mediocri prestazioni della squadra alla Copa Am\u00e9rica 2011 disputata in casa.\nIn un'intervista del dicembre 2010, Maradona afferm\u00f2 che quando era in Italia, Altafini gli avrebbe confessato che, durante un Estudiantes-Milan degli anni sessanta, Bilardo sarebbe stato \"drogato fino agli occhi\"..\nBilardo ha scritto un libro intitolato \"As\u00ed Ganamos\" (\"Cos\u00ec abbiamo vinto\", Editorial Sudamericana Planeta), in cui racconta come l'Argentina vinse il Mondiale messicano del 1986.\nNell'agosto del 2014, Bilardo si dimette a causa della nomina di Gerardo Martino come nuovo ct."}
{"id": "488332", "revid": "15377", "url": "https://it.wikipedia.org/wiki?curid=488332", "title": "Carlos Salvador Bilardo", "text": ""}
{"id": "488334", "revid": "1745361", "url": "https://it.wikipedia.org/wiki?curid=488334", "title": "Cucina siciliana", "text": "La cucina siciliana \u00e8 l'espressione dell'arte culinaria sviluppata in Sicilia e strettamente collegata alle vicende storiche, culturali e religiose dell'isola, venendo influenzata dalle culture che hanno attraversato l'Isola nel corso della storia, in particolare araba, normanna, greca, ebraica, bizantina, spagnola, francese ed italiana.\nNelle colonie greche venivano preparate pientanze a base di pesce, olive, fave, pistacchi e verdure fresche, accompagnate da vino. I Romani disboscarono vaste porzioni della Sicilia per coltivare in modo estensivo il grano, che veniva panificato nell'Isola con semi di papavero, di cumino o di sesamo, ed introdussero il consumo delle lumache e del garum, oltre a dare un nuovo impulso alla vinificazione ed alla produzione di uve da tavola.\nLe influenze musulmane risalgono in particolare alla dominazione araba della Sicilia nel X e XI secolo, e includono l'uso di albicocche, zucchero, agrumi, meloni dolci, riso, zafferano, uva passa, noce moscata, chiodi di garofano, pepe, pinoli e cannella, oltre al cous-cous. Si riscontrano anche influenze normanne nella preparazione di alcuni piatti di carne. La comunit\u00e0 ebraica che risiedeva nell'isola ha lasciato un segno profondo, soprattutto nel sugo all'aglio o nella preparazioni a base di frattaglie. \nGli Spagnoli introdussero numerosi prodotti dal Nuovo Mondo, tra cui cacao, mais, peperoni, e pomodori, insieme ad altri prodotti. \nLa cucina fa parte dell'identit\u00e0 comune per i siciliani ed \u00e8 un motivo di attrazione turistica. A causa di una massiccia emigrazione dall'Isola, questa cucina \u00e8 presente anche nel resto d'Italia e in diversi Paesi.\nVariegata e articolata, la cucina siciliana \u00e8 a volte ritenuta la pi\u00f9 ricca di specialit\u00e0 e la pi\u00f9 scenografica d'Italia. Grazie al suo clima mite, l'isola \u00e8 ricca di spezie e piante aromatiche: origano, menta, rosmarino, basilico vengono utilizzati largamente. Il terreno fertile produce arance e limoni in grande quantit\u00e0. Mandorle, ficodindia, pistacchio e olive sono altri simboli culinari nei quali l'isola eccelle. Gran parte della cucina dell'isola si basa sull'uso di verdure fresche come melanzane, peperoni e pomodori e pesce come tonno, orata, branzino, seppie e pesce spada. Alcuni dei cibi pi\u00f9 noti sono la cassata siciliana, gli iris, il cannolo siciliano, la granita e le arancine.\nUna sua caratteristica \u00e8 quella di avere un gran numero di pietanze a diffusione esclusivamente locale: nella maggior parte dei casi si tratta di varianti della stessa ricetta regionale, ma in alcuni casi questi cibi, come ad esempio le panelle palermitane, hanno una preparazione e una commercializzazione rilevata esclusivamente nella loro zona di origine. \nIl cibo nella storia.\nIn epoca greco-romana.\nFin dall'epoca greca iniziarono a diffondersi le prime notizie scritte sulla cucina siciliana. Gli antichi Sicelioti, le abitudini alimentari dei vari popoli dell'isola, furono oggetto di numerose trattazioni e citazioni di eruditi greci. \nL'antica Siracusa, grazie alle sue vie commerciali, rese nota la cucina siciliana presso le \"poleis\" della Grecia: cuochi siciliani venivano richiesti ad Atene, Sparta e Corinto; essi erano considerati tra i pi\u00f9 abili in circolazione. La Sicilia diede i natali a importanti personalit\u00e0 del mondo culinario: i due cuochi Labdaco di Siracusa e Miteco Siculo, il quale si rese autore del primo libro di cucina della storia, e Archestrato di Gela, considerato il padre dei critici dell'arte culinaria; egli scrisse il noto poema titolato \"Gastronomia\", nel quale elenca cibi e vivande incontrate durante i suoi lunghi viaggi.\nAvendo l'isola lunghe coste, il pesce viene considerato l'alimento pi\u00f9 diffuso nell'antichit\u00e0 siciliana. L'ulivo, importato dai greci, viene largamente utilizzato, e il vino prodotto in Sicilia divenne proverbiale durante l'intera epoca classica.\nLa produzione della pasta, resa possibile grazie alla diffusione delle coltivazioni di grano, si ebbe in Sicilia fin dai tempi dell'antica Roma. Anche i dolci si diffusero fin dall'antichit\u00e0, specialmente a base di miele, come quello prodotto sui Iblei, unito alle mandorle siciliane.\nL'influenza dell'impero Romano import\u00f2 all'interno dell'isola abitudini alimentari provenienti da diverse regioni geografiche. Durante il periodo si apprese la piscicoltura.\nIl pane, gi\u00e0 noto dai tempi dei greci, con il passare dei secoli assunse nuove forme. Particolare usanza fu quella di cuocere il pane sul braciere e poi intingerlo nel vino addolcito col miele: .\nIn epoca medievale.\nLa conquista aghlabide della Sicilia determin\u00f2 una profonda riorganizzazione politica e l'apertura alle influenze del Sud del Mediterraneo, in particolare per le tecniche di coltivazione e per l'introduzione di nuovi cultivar, oltre che per la diffusione di nuove ricette. Grazie all'abolizione del latifondo e alle rivoluzionarie tecniche di irrigazione, vennero introdotti e si diffusero rapidamente agrumi (aranci, limoni, mandarini, etc.), canna da zucchero, riso, asparagi, albicocche, datteri, melenzane, carrube, pistacchio, mandorle, zafferano ma anche papiro e cotone, che contribuirono a cambiare le abitudini quotidiane e a diffondere un certo benessere. Aumentarono anche le terre occupate da coltivazioni cerealicole e da ulivi. Venne introdotto il fico d'india, utilizzato anche come divisore tra i campi. A questo periodo si fanno risalire molte delle specialit\u00e0 che contraddistinguono ancora oggi la cucina siciliana: cannoli, cassata, sorbetti, pasta con le sarde (secondo la tradizione, attribuita a un cuoco dell'esercito di Eufemio), caponata, cous cous, dolci a base di sesamo. Caratteristico dell'epoca \u00e8 la diffusione dello zucchero, utilizzato sia nella preparazione dei dolci, che nell'agrodolce, e gli scambi e le influenze con il resto del Mediterraneo e l'uso di spezie come cannella, anice, pepe, etc. \nInoltre in questo periodo continuava ad evolversi la produzione di pasta siciliana, vennero prodotti gli spaghetti e vengono commercializzati, formano la \"pasta secca\", ideale per essere esportata; testimonianza lasciataci in merito dal noto geografo Idrisi:\nL'influenza della comunit\u00e0 ebraica nella cultura gastronomica siciliana \u00e8 oggetto di dibattito tra gli studiosi. Durante la dominazione araba sembra che alcuni settori della produzione alimentare nell\u2019Isola fossero concentrati nelle mani di membri della comunit\u00e0, in particolare, quello caseario e vinicolo. Tradizionalmente si attribuisce all'influenza ebraica l'uso dell'aglio soffritto con olio d'oliva nella salsa e alcune pientanze \"povere\" a base di frattaglie, come il \"pani ca meusa\", il pane con la milza.\nA partire dall'IX secolo, l'influenza dei normanni, provenienti dal Nord Europa, port\u00f2 nell'Isola l'uso delle aringhe, della cacciagione, delle carni cotte allo spiedo, lo stoccafisso (\"pescistoccu\") e il baccal\u00e0\nNella seconda met\u00e0 del Duecento, quando a Genova nascevano i primi \"pasteifici\" destinati alla produzione di pasta, non molti sanno che le maestranze specializzate e il grano provenivano dalla Sicilia. Purtroppo, pi\u00f9 avanti nei secoli la storiografia tramandata orale e scritta rammend\u00f2 molto raramente le vere origini del commercio della pasta, al punto tale che si arriv\u00f2 a pensare che prima di Marco Polo non esistessero gli spaghetti.\nIl piatto pi\u00f9 caro all'imperatore svevo Federico II era una zuppa di fave \"ad modum imperatoris\", come documentato dal Liber de coquina, \nNella cucina locale ci sono anche tracce francesi, come quella dell'uso della cipolla al posto dell'aglio per salse e sughi pi\u00f9 fini; o l'uso della pasta frolla, anch'essa introdotta tra i siciliani dai francesi.\nGli Aragonesi, nel XIII secolo, portarono nell'isola l'usanza delle preparazioni fritte e con il commercio tramite la Cina e l'India, arrivarono le melanzane, prodotto sempre presente nei \"piatti siculi\". Con gli spagnoli infine arriv\u00f2 il Pan di Spagna, elemento oggi fondamentale per le torte, specialmente per quelle localit\u00e0 dove \u00e8 usanza fare la preparazione del dolce con questo composto. Dopo la colonizzazione delle Americhe arrivarono anche i nuovi alimenti quali pomodori, cacao, mais ed altri. Anche le classiche mpanati siciliani (in uso soprattutto nella \"Sicilia orientale\") si sono formate nel periodo spagnolo, infatti esistono anche in Spagna e li si chiamano \"Empanadas\".\nIn epoca moderna.\nAi tempi della Francia monarchica, la sua cultura settecentesca si diffuse largamente anche in Sicilia. Sorse una nuova moda per i nobili isolani; ovvero quella di avere dei \"mons\u00f9\" (monsieur), dei cuochi francesi altamente specializzati in cucina raffinata. Ma avvenne che le due culture gastronomiche siciliane, quella baronale e quella popolare, si incontrarono proprio grazie a questi mons\u00f9. Infatti i nobili avevano quasi sempre delle donne addette alla pulizia della casa e al cucinare. Esse vivevano nel piano riservato alla servit\u00f9, ma nello stesso palazzo dei nobili, per cui i cuochi mons\u00f9 e le popolane spesso si incontravano in cucina e i loro padroni chiedevano di mescolare i sapori della cucina ricca con quelli della cucina povera ma pi\u00f9 tradizionale, cio\u00e8 autentica della Sicilia e non importata come era quella dei mons\u00f9.\nCol passare degli anni le due cucine, l'una sofisticata e l'altra pi\u00f9 rustica, trovarono un punto d'incontro e ci\u00f2 spiega perch\u00e9 in Sicilia, a differenza di pi\u00f9 vaste terre internazionali, non vi \u00e8 netta differenza tra le ricette della \"cucina nobile\" e quelle della \"cucina del popolo\".\nNel 1800 le tonnare siciliane ebbero la loro massima espansione. Una tonnara serviva a pescare i tonni, come si deduce dalla stessa parola. Venne introdotta anch'essa dagli arabi, intorno all'anno 1000 e fu poi proseguita con alternanze in tempi spagnoli. Fino agli inizi del secolo scorso erano molto usate nelle coste dei mari siciliani. Poi caddero in disuso e la pesca dei tonni ebbe una notevole diminuzione in Sicilia. Al giorno d'oggi questa pesca \u00e8 regolamentata da norme internazionali, eseguite per preservare la fauna marina, nello specifico caso quella del tonno.\nNell'epoca borbonica, la cucina siciliana era gi\u00e0 formata, ma sicuramente napoletani e siciliani avranno avuto dei collegamenti nell'ambito culinario, per esempio in quel periodo a Napoli s'invent\u00f2 la celebre pizza margherita, e questa pietanza raggiunse presto anche la Sicilia, motivo per il quale anche nelle terre sicule la \"pizza\" \u00e8 consumata abitualmente e con frequenza.\nCon l'Unit\u00e0 d'Italia la cucina regionale conobbe le usanze culinarie del Settentrione, alcune sono entrate a far parte del repertorio alimentare siciliano e siracusano, come per esempio il tiramis\u00f9, classico dolce settentrionale diventato dolce tipico italiano.\nInfine bisogna dire che la cucina siciliana rispecchia l'Alimentazione Mediterranea, chiamata Dieta mediterranea, inserita dall'UNESCO nel 2008, tra i Patrimoni orali e immateriali dell'umanit\u00e0, composta da alimenti che, maggiormente in passato rispetto ad ora, hanno rappresentato buona parte della cucina territoriale.\nIngredienti principali.\nI prodotti della terra.\nErbe aromatiche e spezie.\nL'aria profumata dell'isola \u00e8 data da una vasta quantit\u00e0 di piante aromatiche diffuse sul suolo siciliano. La Sicilia, posta al centro del mar mediterraneo, gode di un clima mite, ideale per far crescere piante aromatiche e spezie.\nL'alloro (addauru in siciliano) - dichiarato per la Sicilia prodotto P.A.T. -, il basilico (basaric\u00f2 o basilic\u00f2), il cappero (chiappiru o ciappiru) - tra i pi\u00f9 noti, quello di Pantelleria, prodotto I.G.P. -, l'origano, la nepita, la menta, il finocchio selvatico, la salvia, il timo e il rosmarino sono le piante aromatiche pi\u00f9 diffuse su tutto il territorio regionale.\nAltra spezia significativa per l'isola \u00e8 lo zafferano: introdotto dagli arabi, veniva soprannominato l'oro rosso di Sicilia; oggi \u00e8 molto conosciuto perch\u00e9 con esso si condiscono gli arancini.\nLatticini e formaggi.\nIl formaggio \u00e8 un alimento antichissimo. In Sicilia veniva prodotto gi\u00e0 in tempi arcaici e veniva molto apprezzato dalla popolazione, al punto tale che su di esso vi sono stati intentati proverbi, usanze e tradizioni. Ad esempio in Sicilia quando si vuol fare un dono gradito in varie circostante si usa regalare del formaggio fresco come segno di apprezzamento per la buona cucina; solitamente viene accompagnato in un cesto ornato di vino, ricotta e altri prodotti casarecci. L'isola \u00e8 produttrice di numerose e diverse variet\u00e0 di formaggio; sia di lattevaccino che di pecora.\nIl tempo della sua stagionatura garantisce il livello nutriente dell'alimento. La sua lavorazione avviene con l'alimento base, ovvero il latte. Esso deve essere fresco e pu\u00f2 provenire sia dalla mucca, dall pecora oppure dalla capra. Altro elemento caratteristico sono i cagli naturali e l'utilizzo di strumenti da lavoro definiti secolari. Alcuni di questi sono la caldaia di rame (con l'apposito mestolo anch'esso in rame) con l'interno in stagno, utilizzata maggiormente per produrre la ricotta; la scodella di legno utilizzata per conservare il caglio in pasta.\nI formaggi (a denominazione D.O.P.) la cui produzione \u00e8 diffusa in tutta la Sicilia sono:\nPoi si hanno delle varianti di formaggio diffuse e prodotte in determinate aree dell'isola. Tra queste le principali sono:\n\"Nella Sicilia orientale\":\n\"Nella Sicilia centrale e occidentale\":\nLa Ricotta.\nLa Sicilia ha una grande tradizione per la ricotta, tradizionalmente ovina. Essa infatti rappresenta la base fondamentale per il suo settore dolciario e culinario in genere. Basta ad esempio pensare che il cannolo siciliano o la cassata siciliana, senza la crema di ricotta non otterrebbero mai il loro sapore tipico, caratteristico. Lo stesso vale per altri piatti meno noti ma pur sempre amati dai siciliani, come la ricotta calda, liscia o zuccherata o anche in piatti salati composti da farcitura o copertura di ricotta; un esempio \u00e8 la pasta al forno, la pasta fresca, i ravioli, la parmigiana e tutto ci\u00f2 che desidera un condimento a base di ricotta salata.\nQuesta abitudine, quasi necessit\u00e0, culinaria sicula rivela una tradizione profonda per la preparazione della ricotta. In Sicilia la ricotta si preparava gi\u00e0 al tempo greco; infatti si narra che furono i greci che mostrarono ai siciliani il metodo per fare la ricotta salata. Persino la nota cassata siciliana si dice che debba le sue radici, ancor prima che agli arabi, ai greci. Perch\u00e9 furono essi che elaborarono una prima torta a base di formaggio chiamata placentam ovvero torta. Poi il termine venne sostituito con il latino \"Caseum\" cio\u00e8 formaggio. Questa torta greca era a base di ricotta e formaggio mescolati insieme. Poi gli arabi, probabilmente influenzati dalla lingua ellenica che vi era sull'isola, continuarono a chiamare questa torta con il suo precedente nome, apportandole senz'altro modifiche nella preparazione, ad esempio vi aggiunsero la rivoluzionaria canna da zucchero, sostituendo il miele. Ma parrebbe dunque questa l'origine della cassata siciliana con ricotta, originaria fin dai tempi ellenici.\nIn tempi ottocenteschi era chiamata il formaggio dei poveri, ma la ricotta non \u00e8 come il formaggio, essa ha una diversa preparazione e molti appunti preziosi sulla sua lavorazione siciliana ci sono stati lasciati sia dal canicattinese Antonino Uccello (al quale va ricordato Palazzolo Acreide ha dedicato un intero museo etnografico), sia dal palermitano Carmelo Trasselli e da molti altri autorevoli studiosi. Le ricotte siciliane sono a denominazione P.A.T. (per la tradizione italiana); tra queste la ricotta di pecora, la particolare Ricotta Iblea, prodotta con latte vaccino nei comuni dei Monti Iblei (Sicilia orientale), la ricotta mista e la ricotta infornata, prodotta in tutta la Sicilia.\nL'olio, le olive, le verdure e gli ortaggi.\nOlio e olive.\nL'ulivo \u00e8 noto fin da tempi remoti. In Sicilia, si narra che l'ulivo venne importato dai greci, questa pianta ha trovato in questa terra un clima ideale. In epoca Siceliota l'albero dell'ulivo era sacro e chi lo sradicava veniva punito con l'esilio. Secondo un'antica tradizione fu un ateniese di nome Aristeo a mostrare ai siciliani come si estraeva l'olio dall'uliva, inventando \u00abu trappitu\u00bb (oleificio a pressione), per questo egli fu onorato con la costruzione di un tempio in suo onore nei pressi di Siracusa. Ma altra innovazione nell'olivicoltura avvenne con la dominazione araba; migliorando i sistemi di mantenimento e irrigazione per i terreni, l'olivo si diffuse ancor maggiormente in tutta la Sicilia.\nNei secoli e nei millenni si \u00e8 mantenuta la tradizione di coltivare l'ulivo e i siciliani ne hanno sempre tratto cultivar definite di pregiato livello. Oltre che per fare l'olio, vengono anche vendute al chilo per essere condite; in lingua siciliana si chiamano \u00abAlivi cunzati\u00bb, con aceto, aglio, prezzemolo, pepe, origano, carote a rondelle, sedano, peperoncino a pezzetti e abbondante olio.\nUn altro particolare della cucina siciliana \u00e8 che per i suoi piatti viene adoperato quasi esclusivamente l'utilizzo di olio extravergine d'oliva; sia per cucinare che per condire.\nLe olive che maggiormente si trovano in Sicilia sono: \nOlive verdi schiacciate e condite alla siciliana (\"Alivi cunzati \u2013 Alivi scacciati\")\nL'olio d'oliva che viene prodotto in Sicilia a sua volta si distingue per provenienza in varie denominazione, tutte DOP (Denominazione di origine protetta), per cui vi \u00e8\nVerdure e ortaggi.\nL'usanza di mangiare verdure e di metterle come ingrediente base di numerosi piatti (sia primi che secondi) evidenzia un lato alimentare siciliano che rientra nella dieta mediterranea, riconosciuta patrimonio immateriale dell'umanit\u00e0.\nNutrirsi con i frutti della terra, e in questo caso con le verdure e con gli ortaggi, fa parte delle abitudini siciliane fin dai tempi pi\u00f9 remoti. L'isola \u00e8 colma di verdure selvatiche; esse crescono spontanee e hanno da sempre rappresentato un alimento economico e apprezzato dalla popolazione locale.\nTra le tante piante si nominano: l'acetosella rossa (ajiredduci russa, ajiredduci nica, russuli\u1e0d\u1e0da); l'achillea (chill\u00eca, t\u00e8 sarbaggiu, millifogghi); aglio selvatico (agghiu sarbaggiu, cipu\u1e0d\u1e0duzza, purrice\u1e0d\u1e0di); alliaria (erba agghiara, agghialora); asfodelo giallo (purrazzu giallu, cimi di porru, garrufi, cipu\u1e0d\u1e0dazzu giallu, malaguffa, mafalufa); scardaccione (scordu, spina sarbaggia, spinasantiuni); bietola selvatica (saliche\u1e0d\u1e0di di muntagna, gidi, jiti, costi sarbaggi); borragine (vurran\u00eca); cicoria selvatica (cicurie\u1e0d\u1e0da, erba amara, ciuri azzurrinu, nnivia sarbaggia, radicchio) e numerose altre.\nCome verdure da coltivazioni l'isola offre una variegata gamma: zucchina (\"cucuzza\"), la tenerume (\"a tinirumi\") chiamata anche talli (\"ta\u1e0d\u1e0di\"); broccoli, lattuga, rucola, asparagi, pomodorini, melanzane, carciofi, peperoni, carote, finocchi, cipolle, cetrioli e molti altri.\nGli ortaggi dell'isola che sono stati dichiarati Prodotti agroalimentari tradizionali italiani (P.A.T.), e in alcuni casi anche IGP, per la loro singolare qualit\u00e0 territoriale, sono:\nAltri ortaggi siciliani sono stati inseriti nel progetto del presidio Slow Food:\nIl sale marino.\nIl sale usato \u00e8 soprattutto quello marino. I siciliani hanno una grande tradizione con la produzione del sale. Infatti la regione della Sicilia rappresenta una delle 3 maggiori produttrici di sale (insieme alla Calabria e all'Emilia Romagna) con la produzione concentrata tutta nel trapanese dove si raccoglie il sale marino di Trapani IGP. Questo minerale era conosciuto fin dall'epoca fenicia e greca. Nei tempi classici vi si facevano essiccare i pesci dentro ai laghi di sale per poi mangiarli ed era considerato il piatto della povera gente.\nNell'isola vi sono numerose saline, o meglio vi \"erano\", poich\u00e9 la provincia di Siracusa (territorio con il pi\u00f9 elevato numero di saline), un tempo grande produttrice di sale marino, vide nella seconda met\u00e0 del novecento la chiusura di tutta la sua produzione, in parte per ragioni ancora sconosciute e in parte a causa del sacrificio che tutta l'area nord del siracusano dovette fare per via della costruzione di impianti altamente inquinanti petrolchimici che raffinando il petrolio nazionale imposero la penalizzazione, e dunque la chiusura, di gran parte del settore alimentare, sale compreso.\nLa produzione di sale marino ancor oggi resiste solamente, in maniera notevole, nella provincia di Trapani, l\u00ec dove il settore artigianale \u00e8 stato lasciato libero di progredire e dunque a Trapani, Paceco e nell'isola di Mozia che rappresentano attualmente le maggiori saline siciliane. Le saline presenti in Sicilia hanno fatto la \"storia del sale\" per questa regione. Esse sono:\nLe Saline di Trapani (attive); le saline dello Stagnone (isola di Mozia) (attive).\nLe saline di Priolo (non pi\u00f9 attive); le saline di Vendicari (non pi\u00f9 attive); le saline di Augusta (non pi\u00f9 attive); le saline del Ciane (non pi\u00f9 attive). La maggiore azienda nella produzione di sale marino in Sicilia \u00e8 la Sosalt.\nTra i caratteristici sali dell'isola si trovano il fior di sale all'arancia e il fior di sale al limone: prodotti con il sale marino e i frutti degli alberi.\nPesce e crostacei.\nEssendo terra di mare, la Sicilia conta vaste variet\u00e0 di pesce nelle sue ricette culinarie, frutto di una tradizione millenaria che vede i siciliani, soprattutto quelli che abitano sulle coste, impegnati in un'alimentazione fatta prevalentemente di pesce.\nIl pesce viene impiegato sia nei primi piatti che nei secondi piatti e se si pensa alle acciughe sotto sale, dunque una conserva o un antipasto, si pu\u00f2 ben capire come questo alimento della natura marina sia sempre presente in un modo o nell'altro nelle tavole dei siciliani. Lo si pu\u00f2 acquistare generalmente al mercato popolare che viene allestito giornalmente o settimanalmente in quasi tutte le localit\u00e0 dell'isola. Vi sono alcuni mercati che vendono solamente pesce e altri che vi dedicano diverse bancarelle per questa commercializzazione culinaria.\nIl pesce viene riscontrato abitualmente fresco, poich\u00e9 pescato in giornata e subito portato al mercato, data la vicinanza con il mare. Il modo per capire se il pesce \u00e8 fresco consiste nel vedere la sua pelle brillante, le branchie rosse e l'occhio vivo. Ricco di omega 3, il pesce \u00e8 considerato alimento nutriente; un tempo tra le famiglie pi\u00f9 povere e spesso per intere popolazioni il pesce rappresentava quasi l'unica fonte di alimentazione, oltre al pane e alle verdure. Le variet\u00e0 di pesce pi\u00f9 frequenti nei mari della Sicilia sono: acciuga (annciova o masculinu); lampuga (capuni o lampuca); scorfano rosso (cipu\u1e0d\u1e0da), gallinella (facianu); nasello (mirluzzu); cefalo (mulettu); pesce martello (magnusa); pesce San Pietro (pisci santu Petru); pesce spada (pisci spata); polpo (purpu); sardina (sardi); tonno (tunnu); alalunga (alalonga); leccia(spotru); sarago (s\u00e0racu); triglia (trigghia) e molte altre specie. In Sicilia si trova su larga scala il pesce azzurro (dal caratteristico colore blu argenteo o un po' verde). Come crostacei e molluschi i pi\u00f9 presenti sono le cozze; le vongole, i ricci di mare; lo scampo; i granchi; i gamberetti e i gamberoni e poi ancora le capesante; i calamari (cucinati in svariati modi); la seppia; i caratteristici vuccuna (murici). Infine menzione merita il pesce d'acqua dolce; la trota siciliana, chiamata trota sarda ma che cresce anche in alcune zone della Sicilia sud-orientale e si sta cercando di estenderne l'allevamento siciliano. Tra le specie marine siciliane tre hanno ottenuto un marchio distintivo per la loro qualit\u00e0 e presenza: Il gambero rosso di Mazara (DOP); \"alaccia salata di Lampedusa\" (Slow Food); \"masculina d\u00e2 magghia\" (Slow Food);\nIl pane.\nIl pane nella storia della Sicilia \u00e8 un elemento fondamentale, con esso infatti, quando le famiglie erano troppo povere per potersi comprare cibi come pasta, carne e pesce, il principale pasto diventava il pane, capace di sfamare il popolo. Veniva spesso accompagnato come companatico a minestre a base di legumi: lenticche, fagioli, ceci. E anticamente veniva consumato insieme a verdure crude, come pomodori, cipolle, e insieme alle olive.\nEra detto il cibo degli operai, dei contadini e dei pescatori (questi ultimi sfilettavano un pesce appena pescato e aggiungevano i filetti nel pane) che non potevano permettersi formaggi e salumi da accompagnare col pane.\nL'usanza di fare il pane casareccio, ovvero il pane fatto in casa, (\"\"u pani 'i casa\") \u00e8 diffusa un po' in tutte le province e isole siciliane; specialmente nelle zone montane. Il pane casareccio viene cotto in forni di pietra alimentati con del legno, il quale dona al pane un aroma caratteristico. Viene impastato con la semola di grano duro (mentre oggi \u00e8 consuetudine usare la farina di grano tenero). Si usa condirlo, in lingua siciliana si dice \"pani cunzatu\", cio\u00e8 \"pane condito\"\", generalmente viene condito caldo con olio, sale e origano. Piatto preparato di frequente con il pane affettato sono le bruschette, condite con del pomodoro, aglio e olio come ingredienti principali. Alcune preparazioni di pane siciliano sono inoltre ritenute caratterizzanti dell'alimentazione sicula e per questo certificate con i relativi marchi alimentari.\nCibo di strada siciliano.\nLo street food siciliano si riferisce al cosiddetto cibo da strada. Esso in Sicilia ha origini molto antiche; gi\u00e0 ai tempi dei greci si usava mangiare del cibo fuori casa, per le vie della citt\u00e0. La tradizione \u00e8 ricca di preparazioni veloci, e poco costose, in vendita in bancarelle o chioschi per strada. Ad esempio nel palermitano si usa mangiare fuori il pane e panelle e il pane con la milza. In tutta la Sicilia invece si mangiano gli arancini e la pizza in tutte le sue varianti siciliane, per cui va menzionata anche la rosticceria, generalmente mignon (piccoli pezzi) come calzoni; sfoglie, cornetti, raviole ecc. Inoltre durante le festivit\u00e0 religiose le strade siciliane, soprattutto i paesi, si riempiono di fiere culinarie dove si trovano frittelle d'ogni tipo sia salate che dolci e tutto ci\u00f2 che per le vie si pu\u00f2 mangiare. Palermo \u00e8 stata classificata la quinta citt\u00e0 al mondo per il cibo da strada. Di seguito un elenco di alcuni cibi da strada caratteristici della Sicilia:\nAntipasti, contorni, piatti unici.\nTra gli antipasti o piatti unici pi\u00f9 celebri della Sicilia vi sono sicuramente la caponata, l'insalata di arance, e la parmigiana di melanzane. Ma oltre ci\u00f2, vi sono numerosi altri piatti tipici di questa regione che pur essendo meno noti sono comunque spesso preparati e annoverati tra le ricette siciliane. Tra questi si citano: alici crude al limone, bruschette alla siciliana, babbaluci o babbuci \u00e2 ghiotta (chiocciole a zuppa), verdure in pastella, frittata fredda alla siciliana, milinciani arrustuti.\nAntipasti locali.\nOltre ai pi\u00f9 noti antipasti diffusi in tutta la Sicilia o in gran parte di essa, vi sono poi dei piatti pi\u00f9 singolari diffusi in determinate aree siciliane. Tra questi vi sono:\nm\u00e0guru (diffuso nella Sicilia orientale), nzalata di limiuna (diffuso nella Sicilia occidentale), matarocco (diffuso nella Sicilia occidentale), crostini di capperi (diffuso nella Sicilia centrale), milinciani mmuttunati (diffuso nella Sicilia occidentale), fritte\u1e0d\u1e0da con carciofi, fave e piselli (diffuso nella Sicilia occidentale).\nPrimi piatti.\nPasta.\nCome avviene un po' in tutta Italia anche qui la pasta viene cucinata quotidianamente. Preparata fresca fatta in casa oppure comprata a confezioni nei supermercati, in ogni modo i siciliani la consumano e il suo utilizzo avviene con svariate modalit\u00e0 e condimenti. Vi \u00e8 la pasta al forno; fritta; in brodo; asciutta (\"con la salsa\") e poi condita da verdure; carne; pesce; ricotta; sughi.\nIl Riso e il Couscous.\nLa coltivazione del riso \u00e8 stata molto diffusa nell'Isola, dall'VIII secolo, periodo in cui venne introdotta dagli Arabi fino ai primi del '900, lasciando tracce nella grastonomia siciliana quali:\nIl couscous \u00e8 formato da granelli di semola cotti al vapore in speciali tegami di terracotta. Si tratta di un piatto originario del Nordafrica. \u00c8 stato introdotto in provincia di Trapani dall'immigrazione di fine ottocento verso la Tunisia, e a inizio Novecento verso la Libia, con la particolarit\u00e0 dell'uso del brodo di pesce, invece che la versione magrebina. Oggi il \"couscus di pesce\" \u00e8 considerato un piatto quasi quotidiano della cucina trapanese, anche se \u00e8 conosciuto e consumato in tutta la parte occidentale dell'isola. Altre varianti sono il \"Cous-Cous di verdure\" e \"Cous-Cous dolce\".\nSecondi piatti.\nCon le rinomate carni siciliane troviamo:\nFrutta.\nLa grande importanza dell'agricoltura nell'economia regionale, unita alla buona posizione geografica che favorisce la produzione ortofrutticola, garantisce alla frutta un ruolo importante nell'alimentazione e nella cucina dell'isola.\nLa frutta, cos\u00ec come nelle altre regioni d'Italia, \u00e8 consumata tradizionalmente a fine pasto. Molta frutta come albicocche, mele cotogne, fichi e agrumi viene utilizzata per confezionare marmellate (tra cui la \"Cutugnata\" a base di mele cotogne) e confetture.\nLa cosiddetta \"frutta esotica\" (kiwi, banane, ananas ed altri) va a formare insieme a pesche, pere, mele, fragole, uva e cos\u00ec via, la cosiddetta Macedonia, piatto di frutta mista preparata con del succo d'arancio e zucchero, molto mangiata, specialmente d'estate, nel Mediterraneo.\nCon le bucce delle arance si possono fare i canditi, con meloni, angurie e altri tipi di frutta si possono fare ottimi gelati, con fragole, limoni, pesche, mandorle, gelsi e cos\u00ec via, possono essere fatte le granite.\nAlcuni tipi di frutta possono essere anche cotti, come le pere, in siciliano si chiamano \"Pira vu\u1e0d\u1e0duti (o vugghiuti)\" (pere bollite). Anche le cotogne si possono cuocere.\nE qui \u00e8 usanza mangiare come frutti anche gli agrumi come limoni e i cedri, nonostante possa sembrare strano, poich\u00e9 il loro sapore agro non si adatta ad un frutto da dopo pasto, ma invece \u00e8 usanza intingere il limone nello zucchero e dargli cos\u00ec un sapore agrodolce che lo rende mangiabile a spicchi (alcuni usano mettere il sale al posto dello zucchero).\nIn particolar modo il cedro, anche se possiede una polpa aspra ha la buccia, chiamata \"mu\u1e0d\u1e0dicuni\" (molla), piuttosto dolce.\nInfine, \u00e8 molto diffuso il consumo di frutta autoctona come carrubbe, gelsi, fichi, nespole e melograni.\nMa il frutto pi\u00f9 caratteristico siciliano resta comunque il Ficodindia, che all'apparenza pu\u00f2 sembrare immangiabile perch\u00e9 ricoperto di spine, ma, tolta la buccia \u00e8 un frutto molto dolce che si distingue in vari colori e che ha all'interno dei semini commestibili.\nCi sono poi dei fico d'India pi\u00f9 tardivi a nascere, verso settembre, i quali in siciliano vengono chiamati \"Li Bastadduna\", che hanno caratteristiche diverse dal normale fico d'India, quelli di settembre infatti sono pi\u00f9 grandi e non hanno semi all'interno.\nLa Frutta secca.\nLa frutta secca \u00e8 considerata come il \"cibo festaiolo\" per eccellenza, poich\u00e9 essa viene venduta durante le varie festivit\u00e0 da apposite bancarelle dove si trovano i frutti secchi sia dolci che salati. Viene consumata principalmente in inverno, specialmente nei periodi natalizi dove mandorle di Avola, noccioline, noci, pistacchi di Bronte sono spesso sulle tavole siciliane. I pi\u00f9 diffusi tipi di frutta secca sono:\nDolci.\nI dolci siciliani sono molto conosciuti, la cassata siciliana \u00e8 uno dei dolci pi\u00f9 famosi della Sicilia, preparato con pan di Spagna, ricotta, glassa, e canditi, rinomata per la sua consistenza e sapore. Ha due versioni: quella classica e quella al forno (torta di pasta frolla ripiena di crema di ricotta, priva di decorazioni di marzapane e frutta candita, cosparsa con zucchero a velo e cannella in polvere).\nEsistono poi le versioni in dimensione ridotta delle due tipologie dette \"cassatine\". Questo dolce nella tradizione catanese assume un significato particolare poich\u00e9 simboleggia il martirio subito da sant'Agata, patrona della citt\u00e0. Da qui deriva il nome che gli \u00e8 stato dato a Catania: \"Minni di Sant'\u00c0jita\" o cassatella di sant'Agata.\nAltri dolci tipici sono:\n\u00c8 un dolce a forma di raviolo al cui interno vi \u00e8 un impasto di ricotta di pecora, zucchero e gocce di cioccolato, fritto nell'olio bollente. Solitamente si consumava in occasione della Pasqua, oggi \u00e8 di uso quotidiano.\nDolce molto antico tipico di Agira, in provincia di Enna, nella zona della Sicilia centrale.\nSono dolci rinomati e ricercati, preparati in modo artigianale, con l'uso della pasta di sugna, farina, uova zucchero e acqua, ripieni di mandorle, cacao, limone e farina di ceci, decorate con dello zucchero a velo.\nDolce nato a Catania nel monastero delle monache benedettine.\nDolce nato a Caltanissetta con una sfoglia fritta ricoperta di miele e una farcitura di ricotta dolce.\nSi dice sia il dolce pi\u00f9 famoso dell'isola, mangiato e conosciuto nel mondo, viene preparato con ricotta o cioccolato o crema gialla, condito con pistacchio o frutta candita e zucchero a velo. Anche i cannoli hanno una versione pi\u00f9 piccola, i \"cannolicchi\".\nDolce nato a Caltanissetta agli inizi del novecento imitando in modo localistico la diffusa tradizione mondiale dei dolci arrotolati, utilizza il pan di spagna al cacao, la ricotta e la pasta reale.\nBiscotti tipicamente siciliani, ricoperti da glassa di zucchero, preparati in occasione della festivit\u00e0 autunnale del 2 novembre, per la \"festa dei morti\", come si dice in siciliano e possono essere \"neri\" (al cioccolato) o \"bianchi\" (al limone).\nDolce dalle origini arabe che ha visto i suoi natali proprio in Sicilia. Le pi\u00f9 note granite sono quella alla mandorla e al limone ma vi sono anche molti altri gusti di granite che vanno da quella al caff\u00e8, al pistacchio, alle fragole, alla menta, al cioccolato e molte altre.\nLe paste di mandorle sono ben preparate sul territorio, anche grazie alla nota e ricercata mandorla di Avola, la quale dona alle paste (particolarmente rinomate sono quelle siracusane) un ottimo sapore. I modi per prepararle sono molteplici; variano in forma e condimenti, ma l'elemento principale resta comunque la mandorla.\nAnche la frutta martorana (o frutta di martorana) \u00e8 un piatto originario della Sicilia e composto da pasta di mandorla, alla quale si d\u00e0 la forma di diversi frutti o alimenti. Caratteristico specialmente di Palermo e Trapani, viene comunque preparato e commercializzato in tutta l'isola.\nDeve il suo nome alla chiesa di Santa Maria dell'Ammiraglio (detta chiesa della Martorana), eretta nel 1143 da Giorgio d'Antiochia, nei pressi del vicino monastero benedettino, fondato dalla nobildonna Eloisa Martorana nel 1194, da cui prese il nome. Veniva tradizionalmente preparata nelle celebrazioni della Festa dei Morti.\nLa giuggiulena \u00e8 diffusa nella Sicilia orientale (particolarmente nel siracusano), mentre lo stesso dolce assume il nome di cubbaita nella parte occidentale dell'isola e nel modicano (che \u00e8 comunque zona orientale); si tratta di un torrone fatto con il sesamo, chiamato appunto \"giuggiulena\" nell'agrigentino (\"cimino\" nel palermitano)\nIl salame turco, chiamato anche salame di cioccolato, \u00e8 un tipico dolce siciliano; si ha l'abitudine di prepararlo in casa in maniera molto semplice ed artigianale. La sua preparazione consiste nel mettere insieme cacao in polvere amaro, biscotti secchi sbriciolati, zucchero, uova e dare al composto una forma allungata come fosse un salame, poi lo si mette nel freezer per un paio d'ore fino a quando non prende la giusta consistenza. Va servito freddo.\n\u00c8 un dolce al cucchiaio siciliano diffuso in tutta la Sicilia, ma originario di Siracusa, dove viene preparato in occasione della festivit\u00e0 in onore di Santa Lucia. Questo dolce nella cucina siciliana, derivato dal kyke\u00f2n, la pietanza a base di chicchi di grano che si consumava durante i misteri eleusini, in onore a Demetra, viene legato ad un miracolo operato dalla santa patrona di Siracusa, sin dal XVI secolo. Originariamente consisteva nel mangiare del grano bollito, poi si \u00e8 trasformato in un vero dolce, per cui al grano \u00e8 stata aggiunta della ricotta zuccherata o della crema al cioccolato, canditi, pezzetti di cioccolata fondente, mandorle e altri ingredienti.\n\u00c8 un dolce molto diffuso in Sicilia; presenta forma quadrangolare ed \u00e8 a base di pasta sfoglia farcita con panna e crema pasticcera (o ricotta).\nSi ottiene da una particolare lavorazione \"a freddo\" del cioccolato che esclude la fase del concaggio.\nDolce tipico natalizio, ampiamente diffuso sulle tavole siciliane; viene preparato con miele, albume d'uovo, mandorle, nocciole o pistacchi.\nIl Sorbetto \u00e8 un dolce dall'antica tradizione, lo si usa spesso come alimento per separare le portate di pesce da quelle di carne; poich\u00e9 il suo sapore agro-dolce \u00e8 adatto a rinfrescare il palato. Il pi\u00f9 noto \u00e8 il \"Sorbetto al limone\" ma vi \u00e8 pure all'arancio, alla fragola e in altri gusti.\nDolce siciliano (ma consumato anche in Sardegna e Valle d'Aosta) principalmente conosciuto nel palermitano e nella zona del ragusano; la sua preparazione prevede latte, zucchero, vaniglia e cannella, ma sono presenti molte varianti locali. \nDolce al forno siciliano che viene spesso accompagnato alla granita di mandorle o farcita di gelato.\nUna delizia tutta siciliana: sono delle soffici brioscine ripiene con crema alla vaniglia o al cioccolato, ricoperte da una croccante e irresistibile crosticina.\nDue sfere di pan di spagna imbevuto di un liquore alchermes, con al centro della ricotta zuccherata, dall'aspetto molto simile alla pesca\nDiffuso in tutta l'isola; si tratta di un impasto di pasta frolla, steso a sfoglia non sottile e farcita con un ripieno di fichi secchi, uva passa, mandorle, scorze d'arancia o altri ingredienti che variano a seconda delle zone in cui viene preparato, poi chiusa e conformata in vari modi, spesso a forma di ciambella.\nLa sua base \u00e8 costituita da farina, acqua, lievito e sale. In Sicilia molto preparata \u00e8 anche la cu\u1e0d\u1e0dura con le uova sode intere inserite nel centro, chiamato \"cu\u1e0d\u1e0dura cu l'ova\", che si consuma a Pasquetta. Una ricetta molto simile era preparata dalle ragazze per i fidanzati, a dimostrazione del loro amore, sagomandola a forma di cuore.\nPane votivo preparato in occasione della celebrazione del martirio di san Paolo. \nLa torta fedora, o torta di ricotta, \u00e8 una torta a base di ricotta di pecora zuccherata, pan di Spagna, gocce di cioccolato e infine decorata con pistacchio e mandorle.\nDolce tipico in tutta l'isola.\nPreparato per le festivit\u00e0 pasquali, dalla caratteristica forma di agnello costituito da pasta reale (pasta di mandorle) e ripieno di pasta di pistacchio.\nIl gelo di melone (\"jelu di miluna\"), anche detto gelo d'anguria, \u00e8 un tipico dolce al cucchiaio siciliano, tradizionalmente preparato a Ferragosto. L'ingrediente principale \u00e8 l'anguria.\nIl latte di mandorla \u00e8 una bevanda a base di farina di mandorle tipicamente siciliana ma ampiamente diffusa nel Meridione d'Italia.\nI muccunetti (\"bocconcini\"), sono antichi dolci tipici della Sicilia occidentale, in particolare di Mazara del Vallo; realizzati con zuccata, mandorle, zucchero e uova. I muccunetti vengono realizzati tutti a mano seguendo l'antica ricetta, e confezionati ad uno ad uno nella carta velina, a forma di grosse caramelle.\nSono due dolci tipici della zona Nord-orientale della Sicilia (Messina) e della Calabria. Per quanto riguarda la citt\u00e0 siciliana messinese, queste due ricette prevedono entrambe l'ingrediente base che \u00e8 la \"pigna\", ovvero un pallino di pasta fritto e ricoperto di miele o di glassa (cioccolato o limone) a seconda della ricetta. Esistono delle varianti di questo dolce nel ragusano.\nLa petraf\u00e8nnula (o pietrafendola, petrafernula) \u00e8 un tipico dolce siciliano, diffuso in tutta l'isola, e consumato per la festa dell'Immacolata e nel periodo natalizio. Di origine araba, viene preparato con miele, mandorle, bucce di cedro e arance, confetti e cannella, ed \u00e8 una sorta di torrone estremamente duro.\nLe rame di Napoli sono un dolce tipico di Catania consumato durante le festivit\u00e0 dei defunti. \u00c8 un biscotto dal cuore morbido al gusto di cacao, ricoperto per intero da una glassa di cioccolato fondente. Non si conosce con esattezza l'origine del nome tuttavia esistono varie ipotesi: la prima cita un famigerato pasticciere di Napoli come inventore di questa ricetta; un'altra ipotesi parla di un atto di vassallaggio della Sicilia nei confronti di Napoli durante l'epoca del Regno delle due Sicilie.\nPrincipalmente diffuso nella parte occidentale della Sicilia, viene consumato in particolar modo verso il 19 marzo, durante la festa di San Giuseppe. La \"sfincia\" (dal latino \"spongia\", \"spugna\", oppure dall'arabo \"isfan\u01e7\" \"spugna\"), indica una frittella di pasta addolcita con il miele o con zucchero e cannella, e per quella festivit\u00e0 ripiena di ricotta zuccherata. Si tratta di un dolce fritto tipico siciliano, quindi inserito nella lista dei prodotti agroalimentari tradizionali italiani (P.A.T) del Ministero delle politiche agricole alimentari e forestali (Mipaaf).\nDolce di pan di spagna con all'interno crema pasticcera, ricoperto di pasta di mandorle marrone, puntellata di pinoli.\nGli \"nzu\u1e0d\u1e0di\" (traducibile come \"Enzelli\") sono biscotti che, si dice, venissero preparati dalle suore vincenziane di Catania, da cui deriva il loro nome. Gli nzu\u1e0d\u1e0di sono dei deliziosi biscotti a base di mandorle, dal sapore speziato della cannella, dei chiodi di garofano e arricchiti con scorze d\u2019arancia candite. Vengono preparati in occasione della festivit\u00e0 dei morti e di Ognissanti.\nVarie.\nLa scacciata siciliana, che in alcune zone dell\u2019isola viene chiamata anche \u201c\"mpanata\"\u201c, \u00e8 una sorta di focaccia preparata con \u201cpane in pasta\u201d o \u201cpasta di pane\u201d. Il ricco ripieno \u00e8 composto principalmente da broccoli, salsiccia, tuma o \u201cpepato fresco\u201d (pecorino siciliano primo sale), a questi, vengono aggiunte olive nere al forno, acciughe salate, patate e cipolle.\nNella vera scacciata siciliana catanese non possono mancare i broccoli e la salsiccia, ma viene preparata anche con altri tipi di verdure fresche: spinaci, bietole o cavolicelli (quest'ultima \u00e8 una verdura selvatica che cresce spontanea nelle campagne del nostro territorio). La schiacciata siciliana \u00e8 uno dei piatti tradizionali servito nelle famiglie durante il cenone di Capodanno."}
{"id": "488336", "revid": "110157", "url": "https://it.wikipedia.org/wiki?curid=488336", "title": "Universit\u00e0 di Buenos Aires", "text": "L'Universit\u00e0 di Buenos Aires (\"Universidad de Buenos Aires\" in spagnolo), acronimo UBA, \u00e8 la pi\u00f9 importante universit\u00e0 pubblica dell'Argentina. Il QS World University Rankings classifica l'universit\u00e0 al 66\u00ba posto tra i migliori atenei del mondo.\n\u00c8 stata fondata il 12 agosto 1821 e conta tredici facolt\u00e0, sei cliniche, dieci musei, otto centri universitari regionali, il Centro Cultural Ricardo Rojas, una casa editrice (EUdeBA), cinque unit\u00e0 assistenziali e tre scuole superiori (\"Escuela Superior de Comercio Carlos Pellegrini\", \"Colegio Nacional de Buenos Aires\" e l\"Instituto Libre de Segunda Ense\u00f1anza\" / ILSE).\nStoria.\nL'universit\u00e0 di Buenos Aires fu fondata il 12 agosto 1821 su iniziativa di Bernardino Rivadavia e Mart\u00edn Rodr\u00edguez, sei anni dopo la dichiarazione d'indipendenza delle Province Unite del R\u00edo de la Plata. La cerimonia d'inaugurazione venne celebrata nella chiesa di Sant'Ignazio e come primo rettore fu nominato il sacerdote Antonio S\u00e1enz.\nOrganizzazione.\nL'Universit\u00e0 di Buenos Aires \u00e8 suddivisa nelle seguenti istituzioni:"}
{"id": "488338", "revid": "767487", "url": "https://it.wikipedia.org/wiki?curid=488338", "title": "Evangeliario", "text": "L'evangeliario \u00e8 un libro liturgico cristiano in cui sono raccolti i quattro Vangeli.\nEsistono poi raccolte di brani dei Vangeli che sono letti durante la messa nei vari periodi dell'anno: si tratta degli evangelistari, molto diffusi nel medioevo e spesso confusi proprio con gli evangeliar\u00ee. In realt\u00e0 la differenza appare immediatamente all'esame dei testi che, negli evangelistari, cominciano in genere con la formula \"In illo tempore\" (\"A quel tempo\").\nI primi evangeliar\u00ee furono composti intorno al VII secolo. Molti di essi, impreziositi da disegni, miniature e ricche legature, costituiscono autentici tesori bibliografici."}
{"id": "488339", "revid": "3732", "url": "https://it.wikipedia.org/wiki?curid=488339", "title": "Caduta della Repubblica Sociale Italiana", "text": "La caduta della Repubblica Sociale Italiana fu l'ultimo atto della campagna d'Italia durante la seconda guerra mondiale. Ebbe come esito la sconfitta definitiva di Benito Mussolini e del fascismo italiano.\nIl contesto storico.\nA partire dal 1943 l'andamento della guerra in risalita lungo la penisola italiana favoriva sempre pi\u00f9 gli angloamericani che, seppur con maggiore lentezza rispetto alle previsioni, riuscivano a superare le linee di resistenza verso il Nord Italia. Di conseguenza, la Repubblica Sociale Italiana si indeboliva sul proprio territorio sia in estensione sia in sovranit\u00e0.\nI bombardamenti aerei colpivano anche piccoli centri abitati, oltre alle attivit\u00e0 produttive e alle vie di comunicazione, grazie al consolidamento della supremazia aerea che dall'estate 1944 era contrastata solamente dall'esigua Aeronautica Nazionale Repubblicana (ANR). La popolazione era stata ripetutamente provata dai rastrellamenti, dalle requisizioni, dalle prevaricazioni degli occupanti tedeschi. A ci\u00f2 si aggiungevano la crisi crescente dei nuclei familiari senza uomini validi e il rigido razionamento alimentare. Quindi nella popolazione civile il desiderio di pace era pressante. \nMa l'emergenza pi\u00f9 grave era il crescendo degli attentati e delle azioni di guerriglia messe in atto dai partigiani, , e talvolta animati dai reduci di guerra. \nLa resistenza italiana oper\u00f2 numerosi atti di sabotaggio e attacchi alle retrovie nemiche che rendevano insicuri i movimenti di tedeschi e repubblichini isolati o in piccoli gruppi. Gli angloamericani, pur titubanti per l'orientamento politico prevalente tra i partigiani (spesso comunista o socialista) decisero di appoggiarlo con aviolanci di armi e viveri e poi con finanziamenti tramite la Svizzera.\nLe rappresaglie in risposta ai sabotaggi, che colpivano spesso vittime incolpevoli, resero impopolare la RSI. \nDal 10 settembre 1943 con un drastico ordine di Adolf Hitler, in seguito attenuato ma non annullato, l'Italia fu per i tedeschi territorio di operazioni militari. La relativa legge marziale fu applicata integralmente nelle Provincie coinvolte nelle linee di combattimento, in quelle verso il Brennero (Alpenvorland-OZAV) e verso i territori sloveni annessi dai tedeschi e verso il Regno di Croazia (Adriatisches Kuestenland-OZAK).\nNelle due zone di Confine vennero nominati Alti Commissari che, secondo pubblica dichiarazione di Hitler, \"riceveranno da me le indicazioni fondamentali per la loro attivit\u00e0\u201d. Gli Alti Commissari furono l'SS Oberfuehrer Franz Hofer, per le Provincie di Bolzano, Trento e Belluno, e SS Oberfuehrer Friedrich Rainer, per le Provincie di Udine, Gorizia, Trieste, Pola, Fiume e Lubiana. Hofer e Rainer non nascosero volont\u00e0 annessionistiche, rispettivamente verso il Tirolo e verso la Carinzia, loro territori di origine. Il 1\u00ba ottobre il Gauleiter prendeva il controllo militare e civile della Carinzia.\nHitler abbandon\u00f2 Spalato, e in un primo momento anche Zara, alla annessione croata che, dichiarata il 9 settembre 1943, fu subito seguita da operazioni di conquista delle due Provincie italiane della Dalmazia. La strategia annessionistica di territori italiani da parte della Croazia comprendeva Fiume e l'intera Istria fino ai sobborghi di Trieste.\nAltre perdite territoriali, seppure temporanee, si ebbero nell'estate del 1944, quando in molte vallate alpine e appenniniche ribelli e popolazioni diedero vita alla breve esperienza delle repubbliche partigiane. Sul restante territorio della RSI, divenuto \"retrovia\", i reparti della RSI (se impiegati in operazioni di rastrellamento) erano agli ordini del Plenipotenziario per l'Ordine e la Sicurezza quali Reparti \"Hilfspolizei\", ossia Reparti ausiliari adibiti ad operazioni condotte dai tedeschi.\nVenerd\u00ec 20 aprile 1945 il generale Heinrich von Vietinghoff-Scheel, in ossequio alle clausole dell\"'Operazione Sunrise\" dette l'ordine alla 10\u00aa e 14\u00aa armata di ripiegare verso la Germania.\nCon la successiva offensiva di primavera gli angloamericani, dopo aver sfondato la linea Gotica, non ebbero ostacoli ad un facile dilagare verso e oltre il fiume Po. Mussolini venne privato in pratica della possibilit\u00e0 di gestire il poco potere rimastogli nel Nord Italia. Faceva eccezione Milano, gremita di militari e di politici, dove dal 18 aprile aveva trasferito da Gargnano il Quartier Generale della RSI. I tedeschi apparivano pi\u00f9 che mai in difficolt\u00e0 perch\u00e9, avendo in corso negoziati di resa separata, erano privi di univoci ordini sul disporre o meno estreme difese di luoghi strategici del Nord Italia. \nLa fine politica.\nLa resa politica della RSI avvenne, dopo il fallimento dell'accordo di resa nell'Arcivescovado milanese, alle 19:30 del 25 aprile nella sede della Prefettura milanese \u2013 Palazzo Diotti di Corso Monforte \u2013 quando Mussolini Capo dello Stato e delle Forze Armate ma anche, dal 14 agosto 1944, diretto comandante del Corpo pi\u00f9 consistente (settantamila di organico, al minimo), la Guardia Nazionale Repubblicana, liber\u00f2 tutti dal giuramento. Poco prima, introvabili cinque ministri (Biggini, Pellegrini e Tarchi come pure Moroni e Spinelli) aveva, a nome del Governo, affidato a Pisenti la delega per gli affari correnti.\nAssieme ai Ministri rientrati dall'incontro con il Cardinale Arcivescovo di Milano Alfredo Ildefonso Schuster, erano presenti il Ministro Alessandro Pavolini, Segretario del PFR, e il Generale Renzo Montagna, gi\u00e0 Comandante di Grandi Unit\u00e0 della MVSN in Africa e in Balcania.\nQuest'ultimo, in carenza di Governo, e potendo contare sull'appoggio di Junio Valerio Borghese, nominato il 24 aprile da Mussolini, appositamente per la difesa, Comandante della Piazza di Milano. Si limit\u00f2 a depositare presso una Banca i sostanziosi fondi della Polizia, quale \"patrimonio dello Stato\". Infatti fu soltanto, e in parte, la Guardia di Finanza a adempiere, iniziando da Corso Sempione dopo l'ultimo giornale radio EIAR trasmesso alle ore 8.00 del 26 aprile 1945, il tradizionale ruolo dei \"poliziotti di pace\" nei trapassi di potere.\n Nel pomeriggio del 25 aprile nell'Arcivescovado di Milano si erano rifugiati molti gerarchi: insieme a Graziani vi erano Paolo Zerbino e Francesco Barracu oltre il Capo Provincia Mario Bassi e l'industriale Gian Riccardo Cella (aveva acquistato il palazzo del \u00abPopolo d'Italia\u00bb per 50 milioni di lire); lo scoraggiamento che vi regnava contribu\u00ec a indurre Mussolini all'improvviso scioglimento del Governo.\nNel contempo venivano esonerati dal combattere, ma anche privati di protezione e orientamenti, gli italiani che avevano militato sotto le insegne della RSI: militari, iscritti al PFR e dipendenti statali. La decisione di Mussolini di lasciare Milano in balia di s\u00e9 stessa e di affrontare il suo futuro nella massima incertezza risulter\u00e0 tragica per molti. Rifiutata la fuga in aereo verso l'ospitale Spagna, Mussolini forse riteneva ancora possibile un indiretto contatto con Winston Churchill e attuabili le promesse protezioni tedesche a Merano o, con un aereo da Chiavenna, in Baviera. Invece, anch'egli allo sbando, fugg\u00ec su una autoblindo della Brigata Nera di Lucca comandata dal Capitano Evandro Tremi, che precedeva l'autocolonna del Maggiore Hermann Schallmeyer della Flak-avvistamenti, comprendente anche l'automezzo del Tenente Fritz Birzer e i pochi armati del Tenente Willy Flamminger (che da Musso tornarono a Como).\nFu riconosciuto malgrado un sommario travestimento poco dopo le 4 del pomeriggio del 27 aprile a Dongo, divenne un prigioniero scomodo e con urgenza il CLNAI conferm\u00f2 la sentenza di morte del 16 agosto 1944. evitando ulteriori scontri cruenti casa per casa. I primi armati a entrare a Milano furono i Garibaldini dell'Oltrep\u00f2 Pavese, il 28 aprile alle ore 17.30, nell'attesa dei vincitori angloamericani, che, nonostante la mancanza di notizie, non potevano esser lontani.\nLa Quinta Armata americana il 25 aprile aveva cinque divisioni oltre il Po, e una di queste, la 1\u00aa, con oltre diecimila carristi e settecento cingolati, da Cremona puntava su Torino e la Valle d'Aosta, mentre una seconda, la 34\u00aa, da Brescia marciava su Bergamo, diretta a Como e poi in Piemonte. Non sollecitate da niente e da nessuno, truppe americane raggiungeranno il centro di Milano il 29 aprile 1945. In Arcivescovado, appena dopo aver confermato la rinuncia alla difesa di Milano e stante la diserzione dei tedeschi ai \"colloqui a tre\", Mussolini disse ai delegati del CLNAI Raffaele Cadorna Jr, Riccardo Lombardi e Achille Marazza che non poteva dare prima di un'ora una risposta alle richieste di \"resa incondizionata\". Una risposta che non fu mai data, perch\u00e9 Mussolini abbandoner\u00e0 la Prefettura, diretto a Como, alle 8 di sera dello stesso 25 aprile, con accanto Nicola Bombacci e con Graziani nell'automezzo della scorta SS comandata da Fritz Birzer.\nFino all'ultimo Pavolini tent\u00f2 di convincerli a unirsi agli uomini gi\u00e0 presenti in Valtellina per un'ultima simbolica resistenza nel ridotto alpino repubblicano. Mussolini venne giustiziato a Giulino il 28 aprile alle ore 16.30. Il suo cadavere, assieme a quelli dell'amante Claretta Petacci e dei quindici gerarchi fucilati a Dongo, venne portato nella notte a Milano dove venne esposto in Piazzale Loreto.\nLa fine militare.\n I pochi reparti della RSI che avevano ripiegato verso il Brennero, in particolare quelli che avevano svolto funzioni di retroguardia anche per le truppe tedesche in ritirata, dal 3 maggio ebbero semplificate condizioni di resa sulla linea americana di \"cessate il fuoco\" a Rovereto.\nI reparti dipendenti dal Gruppo Divisioni di Otto Fretter-Pico e provenienti dalla Garfagnana, dopo un ultimo combattimento, consegnarono le armi alla \"For\u00e7a Expedicion\u00e1ria Brasileira \"il 29 aprile 1945, a Medesano. Tra gli appartenenti all'Armata Liguria, quelli in organico all'A.K.Lombardia si dissolsero in parte ad Alessandria-Valenza e in parte a Magenta entro il 30 aprile, mentre quelli in organico al LXXV A.K. e che scelsero di radunarsi a Strambino-Ivrea insieme ai tedeschi rimasero in armi pi\u00f9 a lungo di tutti.\nQuesti ultimi, oltre sessantamila tedeschi e italiani radunati in una \"zona franca\" agli ordini del generale Hans Schlemmer, in gran parte furono fatti prigionieri dalla US 34.ID: vennero poi trasferiti nei campi di concentramento della Toscana (dei quali il pi\u00f9 grande era il campo di Coltano), dopo un breve transito a Modena presso la US 88.ID. La resa avvenne a seguito di un ordine del giorno indirizzato da Schlemmer ai soldati, che ripeteva quello di resa incondizionata dell'O.B. S\u00fcd West a pi\u00f9 riprese radiodiffuso dal pomeriggio del 2 maggio in ottemperanza alla resa di Caserta.\nAltri reparti consegnarono le armi ai britannici: tra essi i Gruppi da combattimento della Divisione \"Decima\" e gli artiglieri della Divisione GNR \"Etna\", incorporata nella Flak-Italia; essi, insieme ai diecimila fatti stazionare per sette mesi in Algeria-Marocco (ove erano i catturati della RSI nei combattimenti fine 1944 - inizio 1945), poterono uscire dai campi di concentramento della fascia costiera orientale italiana soltanto nella primavera-estate del 1946. I reparti dipendenti dal Comando Egeo Orientale obbedirono all'o.d.g. del 5 maggio 1945 del Comandante delle Forze Armate collegate Wilhelm Wagener e si consegnarono l'indomani agli angloamericani: una parte dei Volontari della Legione Kreta, via Brindisi, furono trasportati a Cap Matifou-PW Camp 211."}
{"id": "488341", "revid": "767487", "url": "https://it.wikipedia.org/wiki?curid=488341", "title": "Qawra", "text": "Qawra (in maltese Il-Qawra, nome originario italiano \"Casal Caura\"), che si pronuncia con la \"q\" muta, \u00e8 una cittadina situata a nord-est dell'isola di Malta; fa parte di Baia di San Paolo ed \u00e8 attaccata a Bu\u0121ibba, il principale centro del turismo balneare maltese.\nLa cittadina, avente una costa rocciosa, \u00e8 ricca di locali e ristoranti, ed \u00e8 rinomata sia dal punto di vista paesaggistico che da quello architettonico per via di una nota torre che vi si trova."}
{"id": "488342", "revid": "1221946", "url": "https://it.wikipedia.org/wiki?curid=488342", "title": "E poi c'\u00e8 Filippo", "text": "E poi c'\u00e8 Filippo \u00e8 una miniserie televisiva in sei puntate trasmessa da Canale 5 nel 2006 e diretta da Maurizio Ponzi.\nNell'estate del 2007 \u00e8 stata riproposta in replica, sempre su Canale 5, per 6 domeniche alle 17,30. Anche il canale Joi di Mediaset Premium ha mandato in onda la fiction varie volte.\nNell'estate del 2017 \u00e8 stata riproposta in replica su Mediaset Extra.\nTrama.\nFilippo \u00e8 un ragazzo non autosufficiente con la sindrome di Asperger, un disturbo dello sviluppo simile all'autismo.\nStefano \u00e8 un ragazzo che all'apparenza sembra superficiale e sicuro di s\u00e9. Egli \u00e8 appena ritornato dagli Stati Uniti dove svolgeva l'attivit\u00e0 di \"avvocato\" (poi si scopre che in realt\u00e0 era barman a New York), per la morte della madre.\nDopo la lettura del testamento di quest'ultima, egli \u00e8 costretto, per ricevere l'eredit\u00e0, a prendere in affido il fratello, che vive con lo zio Ghigo (Riccardo Garrone), l'avvocato fondatore dello studio di famiglia e la domestica Maritza (Serra Y\u0131lmaz). Ma per far avvenire ci\u00f2, \u00e8 necessario superare una perizia della giovane psicologa Bruna Marchionni (Chiara Conti), che prima prova diffidenza nei confronti del giovane, ma poi si ricreder\u00e0.\nProtagonisti.\nLa miniserie televisiva ha come personaggi principali Filippo (Neri Marcor\u00e8) e Stefano (Giorgio Pasotti) Pollini.\nAbout my brother.\nNel 2009 la casa di produzione statunitense Reveille ha acquistato da Mediaset i diritti relativi alla serie per poterne fare una versione americana. Il \"legal drama\" che riprender\u00e0 in tutto le tematiche della serie italiana si intitoler\u00e0 \"About my brother\"."}
{"id": "488343", "revid": "1305772", "url": "https://it.wikipedia.org/wiki?curid=488343", "title": "Lumen et Umbra", "text": "Lumen et Umbra \u00e8 il primo Multi User Dungeon (M.U.D.) italiano su Internet.\nCreato nel 1994 dal programmatore Emanuele Benedetti (Benem) e da Giuseppe Caggese (Joy), inizialmente era un semplice \"DikuMUD\" inglese popolato di italiani. Lentamente sono state tradotte le prime aree, e sono state create ex novo alcune aree nuove. \u00c8 stata poi completata la traduzione in italiano di tutte le aree, delle descrizioni e delle azioni.\n\u00c8 possibile comunque dare ancora i comandi in inglese e pertanto l'interfaccia consente la doppia lingua.\nRealizzazione.\nIl programma che simula il mondo fantasy di Lumen et Umbra \u00e8 un BeneMUD, sistema basato su un tipo di DikuMUD, pesantemente modificato e completamente tradotto in lingua italiana. Il programma gira fisicamente su un computer con sistema operativo Linux negli ambienti di MC-link a Roma, che ha ospitato il progetto fin dal suo nascere a titolo completamente gratuito.\nTracce dell'infanzia di LeU sono rimaste in una forma colloquiale ancora usata tra i giocatori, vale a dire il \"riporsi in vaschetta\". La \"vaschetta\", opinabile traduzione italiana di \"tray\", era una delle poche aree accessibile agli utenti nell'interfaccia testuale di MC-link, ai tempi della migrazione dal sistema BBS al sistema Internet. Era una area riservata all'utente dove riporre file o testi. Riporre il personaggio in vaschetta equivaleva a smettere di giocare.\nIl mondo di Lumen et Umbra \u00e8 oggi vastissimo e si articola in pi\u00f9 di 10.000 locazioni da esplorare, ognuna descritta minuziosamente, oltre a migliaia di oggetti e creature gestite dal sistema (MOB) con cui interagire.\nCon le gemme acquisite sul gioco attraverso il completamento di missioni o l'uccisione di determinate creature, \u00e8 possibile per i giocatori creare anche speciali oggetti personalizzati, denominati \"Oggetti del Destino\", oltre a modificare quelli esistenti.\nAttualmente \u00e8 in funzione un secondo server di prova, dove vengono implementate le modifiche per il beta testing. L'accesso al server di prova \u00e8 ovviamente limitato ai beta-tester.\nLumen et Umbra \u00e8 recensito da tutti i principali siti specializzati per MUD, nonch\u00e9 dalla nota rivista di videogiochi The Games Machine, all'interno di uno speciale sui MUD di tre pagine, \u00e8 stato citato anche in un articolo apparso nella biblioteca digitale della RAI, oltre ad essere oggetto di interessanti approfondimenti anche da parte di siti non specializzati.\nAmbientazione.\nLumen et Umbra \u00e8 ambientato in un medioevo fantasy, dove l'impero romano non \u00e8 crollato ma ha imparato a convivere con la magia e strane razze.\nGli immortali sono molto presenti in gioco e spesso gestiscono quest (avventure) per i giocatori. Altre quest sono gestite direttamente dal programma.\nIl funzionamento del gioco si ispira alle regole di Advanced Dungeons &amp; Dragons.\n\u00c8 possibile scontrarsi con le sfide gestite dal programma (PvE) oppure anche contro altri giocatori (PvP), questo per\u00f2 solamente in determinate aree ed a condizione che tutti abbiano preventivamente dato il proprio consenso mediante l'attivazione del \"flag\" PKILL.\nNuove aree vengono periodicamente aggiunte ed \u00e8 possibile per gli stessi giocatori disegnare aree di propria creazione, tramite LEU Kreator e proporle alla gestione per la messa on line.\nLumen et Umbra costituisce anche a tutti gli effetti un piccolo ordinamento giuridico, fatto di complesse regole comportamentali, che governano la competizione tra giocatori, e Tribunali gestiti dagli immortali.\nGilde, Clan e famiglie.\nLumen et Umbra ha una comunit\u00e0 di giocatori basata su Clan e Gilde.\nI Clan sono aggregazioni di fatto di personaggi che non godono di locali dedicati sul gioco, mentre le Gilde ne dispongono, utilizzando anche di canali di comunicazione on line dedicati ai propri membri e statistiche relative all'attivit\u00e0 della Gilda.\nGli immortali attribuiscono lo status di Gilda a tutti i Clan che hanno consolidato una certa presenza e stabilit\u00e0.\nConsiderata la longevit\u00e0 del gioco, si \u00e8 formata una complessa mitologia fatta di storie, famiglie e personaggi che si sono susseguiti nel tempo. Per preservare le informazioni storiche connesse a LEU, si \u00e8 creata una enciclopedia wiki dedicata, cui tutti gli utenti possono contribuire.\nLe Aree.\nDi seguito si riporta una vecchia mappa ove sono indicate le aree principali delle terre di Lumen et Umbra; attualmente il mondo \u00e8 molto pi\u00f9 vasto, ma la struttura di cui sotto \u00e8 ancora utile.\nEsiste anche un'area denominata Asgard, ove gli immortali, che vi risiedono, convocano i mortali per interagire con loro.\n [Ched Nasad] [Torre della Magia]\n [Regno Dei Goblin]-+ |\n [Nani]--------[Alpes Oppidum]-----[Bosco Alpino]--[Orshingal]\n |F -[Monastero] [Torre Notturna]-[Sanctum]\n [Arena]--|l |\n |a [Ravenloft] [Rhowyn]\n [Villa Mandragora]----|m | |\n |i [Giganti Colline] [Gitani] | [Olimpo]\n |n | | | |\n |i [Gola Dell'Aquila]-[Relia]-[Talonia]---[Grecia]\n |a | [Ancalador]-| /\n | | [Roo] /\n | [Magione Ducale] | [Khundrukar]-| /\n [Quicklings] | |[Anfiteatro] | [Cittadella Senza Sole]\n [Vulcano]-------[Ostia]-[ALMA]-Via Cassia-[Torre Serpenti]\n | | | A| \\\n [Soth] | | | p| [Aviani Elfici]\n \\ | | [Markam]p|--[Elfi]\n [Dumathoin]+ | | i|--[Sceriffati]\n | | | a|-----------[Foresta di Pietra]-----[Moria]\n [Bosco Verde]| | |\n [Draconia]-| | [Villaggio Goblin]--[Nido dei Ragni]\n [Minor Abyss] | [Picchi] |\n | | [Mordilnia]\n [Deserto]--[Rovine di Cynidicea] |\n / | \\ | [Skexie]\n [Trogloditi]|[Thalos] [El Quebbar]\n | [Labirinto Antico]\n [Rhyodin] | \\\n [Abyss] [Grande Piramide]\nRazze.\n\u00c8 possibile scegliere inizialmente tra le seguenti 18 razze, ma altre sono disponibili durante il gioco grazie all'incantesimo di reincarnazione dei druidi o tramite particolari oggetti e personaggi non giocanti speciali.\nOgni razza ha peculiari caratteristiche, vantaggi e svantaggi.\nVi sono altre razze poi disponibili pi\u00f9 avanti nel gioco tramite speciali reincarnate di druidi o a pagamento anche presso taluni speciali maestri.\nAttenzione, tramite la reincarnazione druidica \u00e8 possibile ottenere solo i giganti tra le seguenti razze (con esclusione del gigante delle rocce).\nCome razze speciali ne sono al momento disponibili 19:\nIn totale esistono quindi 42 razze giocabili.\nClassi.\nLe classi giocabili sono.\nTutte le classi sono disponibili all'inizio per tutte le razze, tuttavia solo alcune sono particolarmente idonee e potrai vederle in colore verde, mentre quelle sicuramente inidonee figureranno in colore rosso.\nOgni classe consente di accedere ad un panorama molto complesso di abilit\u00e0 ed incantesimi.\nColoro che si specializzano in una sola classe sono in grado di portare al massimo livello di efficienza tali peculiarit\u00e0 rispetto ai biclasse e triclasse.\nClient di gioco.\n\u00c8 teoricamente possibile giocare semplicemente via telnet, ma, per un'esperienza di gioco completa e comoda, \u00e8 fondamentale avere un client dedicato.\nVe ne sono molti scaricabili, anche gratuitamente, tra cui vale la pena di menzionare GGMUD, ZMUD, CMUD, ELF per Windows e Mudlet per Mac e Linux.\n\u00c8 anche possibile giocare via cellulare tramite Blowtorch per tutti i sistemi Android, WP-MUD per i Windows Phone e Mobilemud per i sistemi IOS (iPhone e iPad).\nPer connettersi \u00e8 sufficiente configurare la connessione del client al server mclmud.mclink.it, porta 6000.\nAudio.\nSebbene sia completamente testuale, LeU si \u00e8 dotato di un server TeamSpeak dedicato per permettere l'uso della voce.\nInoltre, molti utenti hanno sviluppato le potenzialit\u00e0 di ZMUD associando degli effetti sonori ad eventi particolari, come rumori di tuoni, scosse di terremoto e cozzare di spade.\nLetteratura e studi.\nIl fenomeno ludico Lumen et Umbra \u00e8 stato al centro di numerosi studi anche per l'intensa socializzazione che caratterizza i partecipanti al gioco, che conduce alla gestione di un vero e proprio alter ego virtuale con una propria vita da condurre sul gioco.\nNon sono, infatti, mancati sul gioco eventi virtuali come matrimoni o persino vere e proprie rappresentazioni teatrali o serate di gala con assegnazione di particolari riconoscimenti.\nEventi.\nPer lungo periodo sono stati organizzati raduni in varie citt\u00e0 d'Italia (principalmente Roma e Lucca) ai quali hanno partecipato centinaia di persone, in occasione dei quali sono stati svolti anche giochi di squadra e competizioni dal vivo, con premi erogati sul gioco, come nel caso del \"GiubiLEU\" nell'anno 2000."}
{"id": "488344", "revid": "122952443", "url": "https://it.wikipedia.org/wiki?curid=488344", "title": "Morazzone (pittore)", "text": "Biografia.\nNato a Morazzone (Varese) il 29 luglio 1573, si trasfer\u00ec ancora bambino a Roma con la famiglia.\nFormatosi a Roma nell'ambito di Ventura Salimbeni e accostatosi poi al Cavalier d'Arpino, Morazzone dipinse nella citt\u00e0 eterna diverse opere; perdute quelle in Laterano e nella basilica di San Pietro, restano due affreschi in San Silvestro in Capite (\"Visitazione\" e l\"'Adorazione dei magi)\".\nTornato in Lombardia nel 1598, Morazzone esegu\u00ec un importante ciclo di affreschi nella cappella del Rosario in San Vittore a Varese. Successivamente \u00e8 impiegato al Sacro Monte di Varallo per decorare tre cappelle: \"Andata al Calvario\", \"Ecce Homo\" e \"Condanna di Cristo\" e a quello di Varese per la cappella della \"Flagellazione\".\nA Varallo ebbe la possibilit\u00e0 di studiare da vicino l'arte di Gaudenzio Ferrari, il cui influsso costituir\u00e0 un punto fondamentale del suo stile. \nIn questi anni, dopo aver eseguito un ciclo di tele per la parrocchiale di Arona, collabor\u00f2 con il milanese Piercamillo Landriani detto il Duchino, un artista che era stato in contatto con l'Accademia della Val di Blenio per l'esecuzione di due \"quadroni\" della serie dei \"Fatti della vita di San Carlo Borromeo\" per il Duomo di Milano (1602-1603) e dipinge la tela con la \"Pentecoste\" per il soffitto del Tribunale di Provvisione del capoluogo lombardo (poi al Castello Sforzesco di Milano; 1605-1612).\nTra il 1608 e il 1613 il Morazzone fu molto attivo nella citt\u00e0 di Como, ove dipinse la pala per la chiesa della Santissima Trinit\u00e0 (ora nella chiesa del Centro Cardinal Ferrari), gli affreschi della volta della sagrestia dei Mansionari nel Duomo, la grande lunetta con \"La caduta degli angeli ribelli\" per la chiesa di San Giovanni Pedemonte (ora nella pinacoteca civica), le tele in una cappella della chiesa di Sant'Agostino e il Gonfalone della Confraternita del Santissimo Sacramento e di Sant' Abbondio in Duomo, il cui contratto di commissione venne curato da Giovan Battista Borsieri, da Giovan Pietro Odescalchi e dal Canonico Quintilio Lucini Passalacqua. \nProprio quest'ultimo, intorno al 1613, richiese la collaborazione del Morazzone per realizzare il suo prezioso scrittoio, custodito al Museo del Castello Sforzesco di Milano.\nIn questo periodo il Morazzone raggiunse una certa notoriet\u00e0, grazie alla citazione in una poesia di Giovanni Battista Marino che lo defin\u00ec \u00abimmortale, Apelle Insubro\u00bb. Nel 1616 decor\u00f2 la \"Cappella della Porziuncola\" al Sacro Monte di Orta e la \"Cappella di San Carlo Borromeo\" nella collegiata di Borgomanero, dove \u00e8 collocata anche una sua pala con \"San Rocco\". All'anno successivo risalgono il \"San Carlo in Gloria\" della chiesa di santa Maria della Noce a Inverigo e la \"Madonna del Rosario\" per la Certosa di Pavia. Nel 1620 concluse gli affreschi della \"Cappella della Buona Morte\" in San Gaudenzio a Novara.\nInsieme al Cerano e a Giulio Cesare Procaccini firma il famoso Quadro delle tre mani, esposto alla Pinacoteca di Brera.\nNegli ultimi anni entr\u00f2 in contatto con la corte dei Savoia, per cui cominci\u00f2 un ciclo di affreschi nel castello di Rivoli (terminati poi dall'allievo Isidoro Bianchi) e la tela con la \"Provincia di Susa\", Galleria Sabauda), che avrebbe dovuto far parte di una serie dipinta da pittori milanesi, all'impresa furono coinvolti anche il Cerano e Giulio Cesare Procaccini.\nNel 1626 fu chiamato a Piacenza, nell'ambito del rinnovamento stilistico dell'interno del Duomo (a cui avevano lavorato anche Camillo Procaccini e Ludovico Carracci), per gli affreschi della cupola. \nLa morte gli imped\u00ec di portare a termine la commissione, eseguita poi dal Guercino."}
{"id": "488348", "revid": "2059267", "url": "https://it.wikipedia.org/wiki?curid=488348", "title": "Eleonora Pimentel Fonseca", "text": "Di famiglia portoghese, ma nata a Roma, all'anagrafe Leonor da Fonseca Pimentel Chaves, viene ricordata nelle pubblicazioni tedesche, inglesi e italiane con il nome italianizzato che venne adottato dalla sua famiglia nelle residenze di Roma e Napoli; con lo stesso nome fu tra i protagonisti della scena politica di fine XVIII secolo.\nBiografia.\nDi casato originario di Beja nell'Alentejo, poco dopo la sua nascita, a seguito della rottura dei rapporti diplomatici fra il Regno del Portogallo e lo Stato Pontificio, la sua famiglia si trasfer\u00ec da Roma a Napoli.\nGrazie all'aiuto di uno zio, l'abate Antonio Lopez, e soprattutto perch\u00e9 intellettualmente precoce e molto vivace e capace fin dall'infanzia di leggere e scrivere in latino e greco, si dedic\u00f2 allo studio delle lettere e si ciment\u00f2 nella composizione di versi (sonetti, cantate, epitalami). Era inoltre in grado di parlare diverse lingue moderne e, ancor giovane, fu ammessa all'Accademia dei Filaleti, ove assunse il nome di \"\"Epolnifenora Olcesamante\" (anagramma del suo vero nome e cognome), e all'Accademia dell'Arcadia, con il nome di \"Altidora Esperetusa\"\". Ebbe scambi epistolari con letterati tra cui Pietro Metastasio, colpito dalle sue capacit\u00e0, a cui dall'et\u00e0 di diciotto anni aveva cominciato ad inviare i suoi primi componimenti. Si dedic\u00f2 in seguito allo studio delle discipline storiche, giuridiche ed economiche. Fin dall'adolescenza partecip\u00f2 ai salotti di Gaetano Filangieri, dove incontr\u00f2 tra gli altri il dottor Domenico Cirillo e il massone Antonio Jerocades. Scrisse un testo di argomento finanziario e tradusse dal latino all'italiano, commentandola, la dissertazione dell'avvocato napoletano Nicola Caravita (1647-1717) sui pretesi diritti dello Stato Pontificio sul Regno di Napoli. Inoltre in occasione del matrimonio tra re Ferdinando IV e Maria Carolina d'Austria compose, sedicenne, il \"Tempio della gloria\", un epitalamio per le nozze dei sovrani. Per i suoi meriti letterari venne ricevuta a Corte e le fu concesso un sussidio come bibliotecaria della regina, ruolo che occuper\u00e0 per molti anni.\nAlla fine del 1771 mor\u00ec la madre Caterina Lopez. Nel 1776 inizi\u00f2 una corrispondenza con Voltaire, cui dedic\u00f2 un sonetto (di cui non si conosce il testo) ottenendo, in risposta, un analogo componimento pubblicato sul \"Giornale letterario di Siena\"\nNel febbraio 1778 spos\u00f2, presso la chiesa di Sant'Anna di Palazzo, il quarantaquattrenne Pasquale Tria de Solis, tenente dell'esercito napoletano \"(14\u00ba Reggimento Sannio)\". Nell'ottobre dello stesso anno nacque un figlio, Francesco, che mor\u00ec dopo otto mesi; rester\u00e0 l'unico figlio da lei avuto, anche a causa dei maltrattamenti subiti dal marito, che le causeranno due aborti. Per il figlio morto scrisse cinque sonetti, pervasi di disperato amore materno\nL'anno precedente (1777) aveva pubblicato a Napoli \"Il Trionfo della Virt\u00f9\", in cui manifestava il suo omaggio all'istituzione regale indicando il re come \"...distributore della giustizia e della provvidenza...\".\nNel 1780 divenne membro dell'Accademia Reale di Scienze e Belle Lettere e partecip\u00f2 ai salotti letterari e massonici. delle principesse Marianna Faraja di San Marzano e Giulia Carafa di Traetto di Minervino\nNel 1784 il padre diede inizio ad una causa di separazione della figlia dal Tria Solis, le cui percosse le avevano intanto causato l'interruzione di altre due gravidanze (il marito sarebbe poi morto nel febbraio 1795).\nNel 1785 mor\u00ec il padre, Clemente, ed Eleonora fu costretta a ricorrere alla Corte con una \"supplica\" al re, che le concesse un sussidio di dodici ducati al mese.\nRisale al 1789 un sonetto in cui elogia la lungimiranza dimostrata da Ferdinando IV con la legislazione liberale ed egualitaria per la comunit\u00e0 di San Leucio.\nLa Repubblica Napoletana.\nScarse sono le notizie sulla vita e, soprattutto, sulla conversione delle ideologie, tra il 1789 ed il 1793; si sa, tuttavia, che all'arrivo della flotta francese a Napoli, nel dicembre 1792, per il riconoscimento della neonata Repubblica francese, Eleonora fu tra gli ospiti dell'ammiraglio Latouche Treville unitamente, tra gli altri, a Carlo Lauberg, Emanuele De Deo, Antonio Jerocades; \u00e8 probabile che l'attenzione poliziesca sulla de Fonseca si sia appuntata proprio a seguito di tale frequentazione, ma di certo gi\u00e0 nel 1794 il suo nome risulta iscritto tra i \"rei di Stato\" per aver parteggiato per un tentativo di rivolta giacobina interrotta con la condanna a morte dei colpevoli (tra cui il sopra citato Emanuele De Deo).\nGi\u00e0 bibliotecaria della regina Maria Carolina d'Asburgo-Lorena, con lei aveva tuttavia frequentato i salotti degli illuministi napoletani, in un primo tempo sostenuti dalla stessa sovrana. Forte fu il legame tra le due donne, ma si interruppe drasticamente con il sopraggiungere, dalla Francia, delle notizie che facevano conoscere i drammatici sviluppi della Rivoluzione e, segnatamente, la morte della sorella Maria Antonietta.\nLa regina, che sosteneva il dispotismo illuminato, si sent\u00ec tradita da quei circoli che con lei avevano lavorato per una monarchia moderna e che ora propugnavano l'avvento della repubblica, e li combatt\u00e9 inflessibilmente, spinta anche dall'odio verso i giacobini responsabili della morte della sorella.\nNel 1797 venne sospeso alla Fonseca il sussidio mensile di dodici ducati concessole nel 1785.\nAncora scarse sono le notizie biografiche nell'anno 1797 ed il suo nome ricompare, nell'ottobre del 1798, quando Eleonora fu incarcerata con l'accusa di giacobinismo. Nel gennaio 1799, conseguentemente ad un armistizio firmato a Sparanise tra il rappresentante del Regno ed i francesi, che si stavano avvicinando a Napoli, fu liberata dai \"lazzari\", che, facendo evadere alcuni delinquenti comuni, liberarono anche detenuti politici. Annotata, in abiti maschili, tra coloro che il 19 gennaio si impossessarono di Castel Sant'Elmo per preparare l'arrivo alle truppe francesi, il 22 gennaio del 1799 era tra coloro che proclamarono la Repubblica Napoletana ed il 2 febbraio usciva il primo numero del \"Monitore Napoletano\", periodico bisettimanale, di cui era diventata direttore il 25 gennaio. Pur essendo ovviamente repubblicana, non esit\u00f2 a scontrarsi con i francesi in occasione di comportamenti men che corretti e, conscia della responsabilit\u00e0 che gli intellettuali si erano assunti con l'istituzione della Repubblica, non esit\u00f2 anche a sottolineare tale condizione: \"La plebe diffida dei patrioti perch\u00e9 non gl'intende...\"\nVolle allora cancellare dal suo cognome il \"de\" nobiliare e divenne una protagonista della vita politica della Repubblica Napoletana (della quale salut\u00f2 l'avvento scrivendo, peraltro, durante l'occupazione di Castel Sant'Elmo, l\"'Inno alla Libert\u00e0\" di cui non si ha oggi traccia). In primo luogo partecip\u00f2 alla formazione del Comitato centrale che favor\u00ec l'entrata dei francesi a Napoli. Dai suoi articoli emerge un atteggiamento democratico ed egualitario \"ultra\", contrario ad ogni compromesso con le correnti moderate e volto soprattutto a diffondere nel popolo gli ideali repubblicani, attivit\u00e0 nella quale la Pimentel si impegnava attivamente anche della Sala d'Istruzione Pubblica istituita nel tentativo di propagandare verso i meno colti gli ideali repubblicani. Tuttavia i suoi tentativi di rendere popolare il nuovo regime ebbero scarso successo; l'unico effetto palese fu quello di acuire il malanimo dei Borbone nei suoi confronti e di attirarle addosso la loro vendetta quando la Repubblica, nel giugno del 1799, fu rovesciata e la monarchia restaurata.\nIl processo a suo carico (presidente Vincenzo Speciale) si celebr\u00f2 il 17 agosto cos\u00ec disattendendo, di fatto, la firma regia gi\u00e0 apposta all'obbligo derivante dal \"penes acta\" da lei accettato e firmato.\nCondannata a morte, venne impiccata, a 47 anni, insieme al principe Giuliano Colonna, all'avvocato Vincenzo Lupo, al vescovo Michele Natale, al sacerdote Nicola Pacifico, ai banchieri Antonio e Domenico Piatti. Oltre i predetti venne giustiziato il 20 agosto 1799, per decapitazione a soli 27 anni, Gennaro Serra di Cassano nella storica Piazza Mercato. Sal\u00ec al patibolo per ultima, dopo aver assistito all'esecuzione dei suoi compagni, con coraggio. Le sue ultime parole furono una citazione virgiliana: \"Forsan et haec olim meminisse iuvabit\". Venne sepolta nella Congrega di Santa Maria di Costantinopoli, oggi scomparsa, nel complesso religioso di Sant'Eligio. Secondo una recente ricerca, a met\u00e0 Ottocento, i suoi resti furono traslati nella cappella di famiglia nel cimitero monumentale di Napoli. \nA testimonianza dello spirito plebeo, fedele alla monarchia, che si contrapponeva all'esperienza della Repubblica napoletana del 1799, si diffuse dopo la morte della Fonseca una satira anonima che cos\u00ec recitava:\nLetteratura, cinematografia e arti.\nFilatelia.\n20/08/1999 in occasione del bicentenario della morte, emissione commemorativa di francobollo da \u00a3. 800 (\u20ac 0.41), IPZS Roma, disegnatore G. Milite, tiratura 3.000.000 di esemplari, dimensioni 40 x 30\u00a0mm, soggetto Ritratto di Eleonora Pimentel Fonseca, sullo sfondo Castel Sant\u2019Elmo."}
{"id": "488350", "revid": "124988894", "url": "https://it.wikipedia.org/wiki?curid=488350", "title": "Socio accomandante", "text": "Il socio accomandante (in inglese: limited partner), in una societ\u00e0 in accomandita semplice (s.a.s.) o in una societ\u00e0 in accomandita per azioni (s.a.p.a.), \u00e8 un socio che ha una responsabilit\u00e0 limitata alla quota conferita per le obbligazioni sociali. Tale categoria di soci \u00e8 distinta dai soci accomandatari, che rispondono delle obbligazioni contratte dalla societ\u00e0 solidalmente e illimitatamente.\nI soci accomandanti non possono compiere atti di amministrazione, n\u00e9 trattare o concludere affari in nome della societ\u00e0, se non in forza di procura per singoli affari. Contravvenendo a tale divieto possono essere esclusi dalla societ\u00e0 e assumono la responsabilit\u00e0 illimitata e solidale verso i terzi per tutte le obbligazioni sociali (Divieto d'immistione).\nTuttavia gli accomandanti possono prestare la propria opera sotto la direzione degli amministratori e, se l'atto costitutivo della societ\u00e0 lo consente, possono dare autorizzazioni e pareri oltre a poter compiere atti di ispezione e di sorveglianza.\nInoltre possono concludere affari in nome della societ\u00e0 in qualit\u00e0 di meri ausiliari degli amministratori in forza di una procura speciale.\nL'accomandante pu\u00f2 consultare e controllare il bilancio societario e gli altri documenti contabili, di cui ha diritto di controllare l'esattezza.\nNell'ordinamento statunitense, in cui la limited partnership (LP) \u00e8 analoga alla societ\u00e0 in accomandita italiana, il socio accomandante si chiama \"limited partner\". La parola stessa \"limited\" indica il fatto che ha responsabilit\u00e0 limitata. Se la LP \u00e8 un fondo di private equity (e.g. un fondo di venture capital VC), il socio a volte pu\u00f2 entrare solo se effettua un versamento minimo di partecipazione che solitamente \u00e8 pari o superiore a 250.000$ (possono anche essere richiesti alcuni milioni di dollari). Questi fondi di private equity hanno l'obiettivo di investire in aziende innovative e promettenti (anche startup, cio\u00e8 delle nano-cap) per incentivare l'iniziativa economica e ottenere nel medio termine (solitamente 4-7 anni) un ritorno sull'investimento sottoforma di dividendi."}
{"id": "488351", "revid": "287204", "url": "https://it.wikipedia.org/wiki?curid=488351", "title": "Riccardo Garrone", "text": ""}
{"id": "488352", "revid": "110165641", "url": "https://it.wikipedia.org/wiki?curid=488352", "title": "Ford Scorpio", "text": "La Ford Scorpio \u00e8 un'automobile di Segmento E prodotta dalla Ford nello stabilimento di Colonia in Germania dal 1985 al 1999 per rimpiazzare la Ford Granada della quale mantenne anche il nome in alcuni mercati ed \u00e8 da considerare l'ultima vera ammiraglia Ford non essendo stata sostituita dal alcun modello alla fine della sua produzione.\nLe serie.\nPrima serie: 1985-1992.\nLa prima serie presentata nel 1985, riprendeva l'impostazione tecnica della Ford Sierra (trazione sulle ruote posteriori) e poteva montare cinque differenti motori, tutti a benzina: due 4 cilindri OHC, da 1800\u00a0cm\u00b3 monoalbero a carburatore (90 CV) e 2000\u00a0cm\u00b3 da 100, 105 e 115 CV. La variante da 100\u00a0CV era dotata di iniezione elettronica multipoint e catalizzatore a tre vie, cos\u00ec come il motore 2.0 bialbero da 120\u00a0CV successivamente introdotto. Non potevano mancare inoltre le classiche unit\u00e0 a 6 cilindri, evoluzioni dei motori gi\u00e0 adottati precedentemente su Taunus e Granada, ora proposti nelle varianti a dodici valvole da 2.4, 2792\u00a0cm\u00b3 e 2.9 litri, in un secondo tempo affiancati da un'unit\u00e0 pi\u00f9 sportiva, il V6 Cosworth a 24 valvole da 2900\u00a0cm\u00b3. Su alcuni mercati era prevista anche una variante a gasolio, equipaggiata con il 2498\u00a0cm\u00b3 aspirato da 69\u00a0CV gi\u00e0 in uso sulla precedente Ford Granada. Grazie alla linea estremamente aerodinamica, questa motorizzazione nonostante la potenza contenuta permetteva consumi ridotti e una velocit\u00e0 massima prossima ai 160\u00a0km/h. Nel 1986 la gamma si ampli\u00f2 con la versione a trazione integrale 2.8 GL V6 4x4, successivamente affiancata dalla pi\u00f9 lussuosa Ghia 4x4 e dalle varianti con catalizzatore da 145\u00a0CV e cilindrata aumentata a 2,9 litri.\nTre gli allestimenti interni previsti: CL, GL e Ghia.\nNel Regno Unito e in Irlanda era venduta come Ford Granada, mantenendo il nome dell'antenata.\nLa nuova vettura riprendeva il concetto espresso dalla Sierra: una meccanica tradizionale montata su una carrozzeria modernissima, quasi rivoluzionaria. La Scorpio vantava infatti una linea molto aerodinamica, caratterizzata dalle ampie superfici vetrate laterali. L'abitabilit\u00e0 era eccellente in lunghezza (quasi un record per la sua categoria), nella norma in larghezza, per via dell'andamento rastremato del padiglione, soprattutto nella zona posteriore.\nEra un'auto concepita per essere pi\u00f9 confortevole e lussuosa della Granada e mantenne fede a tale compito montando sedili regolabili elettricamente con regolazione lombare. Sul fronte della sicurezza fu in assoluto il primo modello europeo di massa a montare il sistema di ABS. La configurazione era quella classica da berlina hatchback di classe alta; le furono affiancate in seguito una versione a tre volumi, immessa sul mercato nell'anno 1990, e infine una station wagon (la \"Turnier\"), lanciata invece con il restyling del 1992. Oltre che in Germania, la Scorpio trov\u00f2 un buon mercato anche in Inghilterra, dove per vari anni fu usata come vettura di servizio dalla Polizia, come accadde d'altronde anche nella sua patria d'origine.\nLe vendite si posizionarono su un buon livello a livello europeo, nonostante la mancanza nei primi anni di una variante turbodiesel ormai proposta da molte concorrenti, e anche l'accoglienza da parte della critica fu buona, tanto che nel 1986 la Scorpio venne eletta Auto dell'anno.\nQuesta la gamma motori della prima serie (la variante a gasolio da 92\u00a0CV fu introdotta nel 1989):\nPrima serie restyling: 1992-1994.\nLa vettura venne aggiornata nel 1992 con alcuni lievi cambiamenti nella fanaleria anteriore e posteriore, nel disegno del cofano motore e del cruscotto. Venne ritirata dal mercato due anni dopo per lasciare spazio alla seconda serie. Tra le novit\u00e0, la versione sovralimentata del motore Diesel 2.5 VM da 115 CV, che decreter\u00e0 l'uscita dal listino delle unit\u00e0 di derivazione Peugeot, ormai datate.\nSeconda serie: 1994-1999.\nLa seconda serie fu prodotta solo nelle versioni tre volumi e station wagon, seguendo una filosofia estetica del tutto diversa. La carrozzeria abbastanza tradizionale, veniva risolta con un frontale e una coda apparentemente ispirati alle berline USA di quel periodo. Colpiva in particolare la zona anteriore con la grande calandra cromata e i fari tondeggianti, un aspetto d'insieme che nei paesi francofoni le valse il soprannome di \"grenouille triste\" (rana triste) e nelle isole britanniche, un mercato fondamentale per la Scorpio come vettura aziendale \"executive\", suscit\u00f2 critiche e sarcasmo. Questo restyling costitu\u00ec quasi un caso-limite negativo, nell'ambito delle automobili europee, di allontanamento dai gusti del pubblico di riferimento, episodio ancor oggi ammesso dagli addetti ai lavori. Ci\u00f2 unitamente con l'abbandono della carrozzeria due volumi, molto apprezzata nella serie di modelli precedente, determin\u00f2 un tracollo del gradimento commerciale e fece relegare la grossa berlina Ford a un ruolo marginale sul mercato, fin quando la produzione cess\u00f2 nell'estate del 1998. Tuttavia, lo smaltimento degli stock residui continu\u00f2 per tutto l'anno successivo. La strategia Ford, con l'acquisizione del marchio Jaguar, nel 1989, prevedeva di coprire la fascia di mercato orfana della Scorpio con i modelli pi\u00f9 accessibili del brand inglese. A ci\u00f2 si aggiunse l'acquisto proprio a fine 1998 di Volvo Cars che aveva una lunga tradizione di ammiraglie gradite all'utenza. \nNel 1998, venne eseguito un leggero maquillage che, senza toccare i lamierati, consistette in fanali anteriori pi\u00f9 scuri, in modo tale da rendere il frontale meno appariscente, e in fanali posteriori pi\u00f9 squadrati, in modo tale da rendere il posteriore meno tondeggiante.\nNel 1999, molte altre marche automobilistiche ritirarono dal listino i loro veicoli d'alta gamma. Per esempio, Opel decise di non continuare a proporre la Omega e Honda ritir\u00f2 la Legend. Nel frattempo anche la Rover 800 venne ritirata in favore della Rover 75. Le Case francesi proseguirono con la produzione delle proprie ammiraglie, il cui successo tuttavia arrise spesso solo sul mercato nazionale.\nLa nuova generazione della Ford Mondeo, con dimensioni maggiori, nuove motorizzazioni anche a 6 cilindri fino a 3 litri e 227\u00a0CV, dimensioni attorno ai 4,8 metri e finiture ben curate, di fatto sostitu\u00ec la seconda serie della Scorpio alla quale non arrise il medesimo successo della prima generazione.\nLe motorizzazioni della seconda serie furono:\nI modelli che montavano il 2.9\u00a0cm\u00b3 in versione Cosworth, erano equipaggiati anche con cruise control, traction control e cambio automatico 4 rapporti."}
{"id": "488361", "revid": "124197506", "url": "https://it.wikipedia.org/wiki?curid=488361", "title": "Quicksilver Messenger Service", "text": "I Quicksilver Messenger Service sono stati un gruppo rock statunitense.\nSono considerati (insieme ai Grateful Dead e ai Jefferson Airplane) una delle formazioni pi\u00f9 originali e innovative del rock psichedelico di San Francisco degli anni sessanta.\nBiografia.\nI Quicksilver Messenger Service si formarono nel clima culturale e musicale della San Francisco della met\u00e0 degli anni sessanta, originariamente animati dal chitarrista Dino Valenti che aveva radunato attorno a s\u00e9 un altro chitarrista di estrazione rock, John Cipollina, e il cantante e armonicista Jim Murray. A questo nucleo si un\u00ec un altro chitarrista, Gary Duncan, e la formazione fu completata dal bassista David Freiberg e da Greg Elmore alla batteria. Il progetto iniziale fu compromesso dall'arresto, per questioni legate alla droga, di Valenti che rimase in carcere per un anno e mezzo, ma i cinque membri rimasti proseguirono comunque a esibirsi nelle atmosfere psichedeliche della citt\u00e0 californiana, spesso affiancando altri gruppi della scena musicale e conquistandosi un buon seguito di ammiratori. Parteciparono fra l'altro alla tre giorni del 4-6 febbraio 1966 assieme ai Jefferson Airplane, e si esibirono in occasione del Monterey Pop Festival, nel giugno dell'anno successivo.\nBench\u00e9 tradizionalmente ritenuti come appartenenti \u2013 assieme ai Jefferson Airplane e ai Grateful Dead \u2013 alla \u201cprima generazione dei gruppi di San Francisco\u201d, i Quicksilver non raggiunsero mai la popolarit\u00e0 delle altre due formazioni, in parte anche perch\u00e9 agli inizi della loro carriera si rifiutarono di produrre materiale registrato. Si decisero a incidere il primo album a fine 1967, quando anche Murray aveva abbandonato il gruppo per dedicarsi allo studio del sitar. Il disco d'esordio, \"Quicksilver Messenger Service\", risente delle influenze degli Electric Flag e dello stile chitarristico di Mike Bloomfield, e in generale non rispose alle aspettative del pubblico. Di ben altro calibro \"Happy Trails\", che mostra il duo chitarristico Cipollina-Duncan in forma smagliante; registrato in larga parte al Fillmore East e al Fillmore West, l'album \u00e8 collocato dalla rivista \"Rolling Stone\" al posto 189 della classifica dei 500 migliori album di tutti i tempi.\nSusseguentemente, Duncan abbandon\u00f2 il gruppo sostituito dal tastierista Nicky Hopkins, e con la nuova formazione venne inciso \"Shady Grove\". Dal 1970 il gruppo and\u00f2 incontro a vari rimaneggiamenti. Dapprima ritornarono Valenti \u2013 dopo una lontananza di tre anni \u2013 e Duncan; e la rinnovata formazione registr\u00f2 \"Just for Love\". Il successivo \"What About Me\" vide la presenza di Mark Naftalin al posto di Hopkins. In seguito a lasciare furono Cipollina e Freiberg (quest'ultimo, dopo una detenzione di un anno per possesso di marijuana, sarebbe confluito nei Jefferson Starship). Perci\u00f2 i Quicksilver Messenger Service dovettero essere integrati dal bassista Mark Ryan e dal tastierista Chuck Steales, e con questa formazione registrarono \"Quicksilver\" e \"Comin' Thru\". I due dischi ebbero un riscontro insoddisfacente, e cos\u00ec il quintetto decise di sciogliersi. Nel 1975 Valenti, Duncan ed Elmore si riunirono ed incisero assieme a Skip Olsen al basso e W. Michael Lewis alle tastiere l'album \"Solid Silver\", giudicato monotono e poco rilevante anche se non privo di momenti di ricchezza emotiva.\nGary Duncan a due riprese cerc\u00f2 di ridare vita ai Quicksilver: la prima volta nel 1987, con la produzione dell'album \"Peace by Piece\", e a met\u00e0 degli anni novanta \u2013 dopo la morte di Cipollina e Valenti \u2013, quando venne messo in commercio \"Shape Shifter\", ma in entrambi i casi senza grande fortuna.\nStile musicale.\nDino Valenti, cantante e compositore cresciuto nella scena folk di San Francisco, a met\u00e0 degli anni sessanta sterz\u00f2 in direzione del rock e mise insieme una formazione che interpretasse la propria svolta. Pur giungendo sul mercato discografico in ritardo rispetto ad altri gruppi californiani loro contemporanei, gi\u00e0 nel primo album i Quicksilver Messenger Service mostrarono di saper spaziare dal country all\u2019easy listening fino al rock psichedelico. Il country e in misura massiccia la psichedelia costituirono il tessuto sonoro del loro disco pi\u00f9 importante, \"Happy Trails\", in cui avrebbero fatto la loro comparsa ingredienti a met\u00e0 fra rock e jazz. Nel successivo \"Shady Grove\", sulla scia dei Grateful Dead avvenne il passaggio al country rock, ma il disco vede la presenza di altre tracce di matrice blues. A seguire, con il ritorno di Valenti la formazione si volse al folk psichedelico, e in qualche altra traccia successiva il gruppo si richiam\u00f2 a un rock blues vigoroso tipico dei Cream, e in seguito al pop. In \"Comin' Thru\" del 1972 l\u2019aggiunta della sezione dei fiati in alcuni brani crea atmosfere rhythm and blues che si avvicinano al funk.\nMembri.\nCon l'esclusione di Dino Valenti, i membri della formazione originale erano:"}
{"id": "488368", "revid": "70439", "url": "https://it.wikipedia.org/wiki?curid=488368", "title": "Val d'Elsa", "text": ""}
{"id": "488379", "revid": "44638", "url": "https://it.wikipedia.org/wiki?curid=488379", "title": "Enrico Boggio-Lera", "text": ""}
{"id": "488383", "revid": "15200", "url": "https://it.wikipedia.org/wiki?curid=488383", "title": "Montenuovo", "text": ""}
{"id": "488387", "revid": "1982", "url": "https://it.wikipedia.org/wiki?curid=488387", "title": "Eleonora De Fonseca Pimentel", "text": ""}
{"id": "488389", "revid": "1982", "url": "https://it.wikipedia.org/wiki?curid=488389", "title": "Eleonora Fonseca Pimentel", "text": ""}
{"id": "488390", "revid": "1904508", "url": "https://it.wikipedia.org/wiki?curid=488390", "title": "Principi del Liechtenstein", "text": "Il principe del Liechtenstein \u00e8 il monarca del piccolo principato situato tra Svizzera ed Austria. Il titolo appartiene tradizionalmente alla dinastia omonima, che ha dato tale nome al principato dopo averlo ottenuto a sua volta nel 1719 dal castello di Liechtenstein, nella Bassa Austria, che fu in possesso della famiglia dal 1140 circa fino al 18\u00ba secolo, e poi nuovamente dal 1807 ad oggi.\nTitoli.\nIl capo della casata, secondo le norme vigenti, gode dei titoli di: principe del Liechtenstein, duca di Troppau e J\u00e4gerndorf, conte di Rietberg, sovrano della casa di Liechtenstein."}
{"id": "488397", "revid": "399", "url": "https://it.wikipedia.org/wiki?curid=488397", "title": "Francesco Giuseppe II del Liechtenstein", "text": "Biografia.\nGiovinezza ed educazione.\nFrancesco Giuseppe era figlio del principe ereditario Luigi del Liechtenstein (1869-1955) e di sua moglie, l'arciduchessa Elisabetta Amalia d'Asburgo-Lorena (1878-1960), figlia dell'arciduca Carlo Ludovico, fratello dell'imperatore Francesco Giuseppe.\nTrascorse gran parte della propria infanzia in Austria; tra il 1911 e il 1914 si trasfer\u00ec al castello di Gro\u00df Ullersdorf in Moravia, dove ebbe modo di sviluppare una particolare propensione agli studi naturalistici. Sulla scorta di questa passione personale, nel 1925, dopo essersi diplomato allo \"Schottengymnasium\" di Vienna, studi\u00f2 agraria all'Universit\u00e0 di Vienna, laureandosi in ingegneria forestale e dedicandosi alla conduzione delle aziende agricole della sua famiglia in Cecoslovacchia sino a quando queste terre non vennero occupate dalle invasioni della Seconda guerra mondiale.\nMatrimonio.\nIl 7 marzo 1943, nella chiesa di San Florino (in seguito cattedrale) di Vaduz, Francesco Giuseppe II spos\u00f2 la contessa Giorgina di Wilczek (24 ottobre 1921-18 ottobre 1989). La coppia ebbe cinque figli.\nPrincipe del Liechtenstein.\nPrescelto quale \"Principe ereditario\" dal prozio Francesco I dopo che suo padre ebbe rinunciato ai propri diritti di successione in suo favore nel 1921, il 30 marzo 1938 venne nominato principe reggente insieme con lo zio, mantenendo tale carica sino al luglio di quello stesso anno, quando la morte dell'anziano principe gli consent\u00ec di ascendere al trono del Liechtenstein.\nFrancesco Giuseppe si distinse da subito come un sovrano molto popolare nel Liechtenstein dal momento che, a fronte del diffondersi del \"Reich\" tedesco anche nelle aree della Moravia e della Boemia, decise di trasferire definitivamente la residenza dei principi entro i confini del principato, ovvero al castello di Vaduz. Il Liechtenstein rimase neutrale durante la seconda guerra mondiale e questa condizione non venne mai violata da nessuna delle potenze in gioco. \nDopo la guerra la preoccupazione principale di Francesco Giuseppe fu quella di guidare lo sviluppo economico del Liechtenstein da un'economia prevalentemente agricola sino a farlo divenire uno degli stati con il maggior reddito pro-capite.\nNegli ultimi anni del suo regno, le donne del principato ricevettero il diritto di voto per la prima volta, a seguito di uno specifico referendum (di soli uomini) nel 1984, molto in ritardo rispetto alla maggior parte degli stati europei.\nUltimi anni e morte.\nFrancesco Giuseppe, pur continuando a rimanere sovrano del Liechtenstein, decise di cedere gran parte dei propri poteri al figlio primogenito Giovanni Adamo gi\u00e0 dal 1984, introducendolo cos\u00ec agli affari di governo come suo reggente. Francesco Giuseppe II mor\u00ec il 13 novembre 1989, appena ventisei giorni dopo la moglie.\nDiscendenza.\nFrancesco Giuseppe II e la contessa Giorgina di Wilczek ebbero cinque figli:"}
{"id": "488398", "revid": "1904508", "url": "https://it.wikipedia.org/wiki?curid=488398", "title": "Francesco I del Liechtenstein", "text": "Biografia.\nInfanzia.\nFrancesco nacque nel 1853, secondo maschio ed ultimo dei figli del principe Luigi II del Liechtenstein e di sua moglie, la contessa Franziska Kinsky von Wchinitz und Tettau.\nCarriera militare e diplomatica.\nEgli inizi\u00f2 la propria attivit\u00e0 pubblica col prestare servizio nell'esercito dell'Impero Austro-Ungarico e studi\u00f2 presso l'Universit\u00e0 di Vienna e quella di Praga. \nSuccessivamente, sempre per conto del governo imperiale, divenne ambasciatore alla corte dello zar Nicola II a San Pietroburgo dove rimase dal 1894 al 1898, coltivando uno stretto rapporto col sovrano russo. Quando fece ritorno a Vienna, nel 1907 fond\u00f2 l'Istituto per la storia dell'Europa orientale, donando alla stessa organizzazione una vasta biblioteca composta da testi acquistati prevalentemente in Russia. Nel 1914 divenne membro onorario della Accademia delle Scienze di Vienna e venne insignito del Toson d'oro nel 1917.\nPrincipe del Liechtenstein.\nDivenuto \"Principe del Liechtenstein\" dopo essere succeduto al fratello Giovanni II nel 1929, Francesco I continu\u00f2 essenzialmente le riforme economiche intraprese dal fratello.\nCome il fratello Giovanni II, Francesco I non ebbe eredi, sebbene avesse sposato Elisabeth von Gutmann, un'ebrea borghese benestante di Vienna, il 22 luglio 1929. Suo nipote, il principe Aloisio venne nominato suo erede, ma lo stesso Principe ereditario si escluse dalla linea di successione in favore del figlio, Francesco Giuseppe, nel 1923.\nUltimi anni e morte.\nNel marzo del 1938 l'ormai anziano Francesco I ritenne opportuno affiancarsi al governo il pronipote Francesco Giuseppe. Anche se egli addusse come scusa la sua et\u00e0 avanzata, si ha oggi ragione di credere che egli temesse di rimanere solo sul trono qualora la Germania nazista avesse deciso di invadere il principato ed annetterlo al \"Reich\".\nFrancesco I mor\u00ec il 25 luglio 1938, e gli succedette Francesco Giuseppe, che divenne Principe col nome di Francesco Giuseppe II. Alla sua morte, come la maggior parte dei membri della casa principesca del Liechtenstein venne sepolto nella cripta della chiesa di Vranov, mentre sua moglie (morta nel 1960) verr\u00e0 sepolta nella nuova cripta della casata a Vaduz, all'interno dei confini del principato."}
{"id": "488401", "revid": "834", "url": "https://it.wikipedia.org/wiki?curid=488401", "title": "Norda Bologna", "text": ""}
{"id": "488404", "revid": "2209542", "url": "https://it.wikipedia.org/wiki?curid=488404", "title": "Raniero La Valle", "text": "Biografia.\nLaureato in giurisprudenza, si dedica subito al giornalismo. Lavora al quotidiano DC \u00abIl Popolo\u00bb; per un breve periodo, all'inizio del 1961, \u00e8 responsabile del quotidiano durante la direzione di Aldo Moro. Nel febbraio 1961 viene chiamato a dirigere \u00abL'Avvenire d'Italia\u00bb. Durante gli anni del Concilio Vaticano II, il quotidiano cattolico bolognese \u00e8 tra gli organi d'informazione che coprono pi\u00f9 capillarmente l'evento. Si dimette dalla direzione del giornale nel 1967, negli anni difficili del post-Concilio, periodo in cui inizia la spinta \"normalizzatrice\" delle tendenze progressiste che si riconoscevano nel magistero del cardinale Giacomo Lercaro e della \"scuola di Bologna\".\nContinua la sua attivit\u00e0 giornalistica producendo per la RAI documentari e inchieste sui pi\u00f9 scottanti temi dell'attualit\u00e0, con un occhio sempre rivolto ai temi della pace e della giustizia internazionale (guerra in Vietnam, Cambogia, Palestina; dittature in America Latina, marcia dei pacifisti a Sarajevo). Dal 1969 al 1971 tenne una seguitissima rubrica, dal titolo \"Uomini e Religioni\", sul quotidiano torinese \u00abLa Stampa\u00bb.\nNel 1974 si schiera contro l'abrogazione della legge sul divorzio con lo schieramento dei cattolici democratici per il 'no', contribuendo alla vittoria nel referendum.\nNel 1976 diventa parlamentare della Sinistra Indipendente, lavora nelle Commissioni Esteri e Difesa delle due Camere fino al 1992, in particolare per la riforma della legge sull'obiezione di coscienza. Alle elezioni politiche del 1992 \u00e8 candidato nelle file de La Rete.\nNel 1978 fonda con alcuni amici la rivista \u00abBozze\u00bb, vivace strumento del dibattito ecclesiale e civile, dirigendola fino al 1994. Buona parte del suo impegno \u00e8 spesa a favore dei popoli oppressi, sia nelle istituzioni civili internazionali (\u00e8 stato giudice al Tribunale permanente dei Popoli), come nel racconto documentario confluito nelle sue numerose opere: \"Dalla parte di Abele (1971)\", \"Fuori dal campo (1978)\", \"Dossier Vietnam-Cambogia (1981)\", \"Marianella e i suoi fratelli (1983)\", \"Pacem in terris, l'enciclica della liberazione (1987)\".\nDal 25 marzo al 29 novembre 1997 \u00e8 assessore del comune di Roma, nella prima giunta di Francesco Rutelli.\nNel luglio 2008 \u00e8 promotore del \"Manifesto per la Sinistra Cristiana\", che si propone anche il rilancio della partecipazione politica e dei valori fondanti del patto costituzionale del '48 e la critica della democrazia maggioritaria (tra i primi cento firmatari compaiono le firme di Rita Borsellino, Giovanni Galloni, Giovanni Franzoni, Adriano Ossicini, Roberto Mancini, Mimmo Gallo, Patrizia Farronato, Nicola Colaianni, Giovanni Bianco, Tonio Dell'Olio, Giovanni Benzoni, Giovanni Avena, Giuseppe Campione, Enrico Peyretti).\nIl \"Manifesto\" il 4 ottobre 2008 ha portato alla nascita del movimento politico \"Sinistra Cristiana - Laici per la Giustizia\".\nNel 2009 La Valle si candida alle elezioni europee con la Lista Comunista Anticapitalista nella circoscrizione Centro 14, come rappresentante di Sinistra Cristiana.\nNel marzo 2016 \u00e8 il promotore del \"Manifesto dei \"cattolici per il no\"\" al referendum costituzionale, che ha suscitato un importante dibattito nel mondo cattolico e sulla stampa nazionale. Tra i primi firmatari compaiono Domenico Gallo, Raffaele Nogaro, Alex Zanotelli, Roberto Mancini, Anna Falcone, Lorenza Carlassare, Giovanni Bianco, Nicola Colaianni, Giovanni Avena, Vittorio Bellavite, Giuseppe Acocella, Giuseppe Campione, Pasquale Colella, Nicola Tranfaglia, Enrico Payretti.\nAttualmente \u00e8 direttore di \"Vasti\" \"- scuola di critica delle antropologie\" e presidente del Comitato per la democrazia internazionale. Continua la sua attivit\u00e0 giornalistica sulla rivista \"Rocca\", inoltre \u00e8 attivo come conferenziere e scrittore.\nOnorificenze.\n Grande ufficiale dell'Ordine al merito della Repubblica italiana\n Di iniziativa del Presidente del Consiglio dei Ministri\nOpere.\nHa pubblicato: \"Prima che l'amore finisca (2003)\" e \"Agonia e vocazione dell'Occidente (2005)\".\nPer i tipi Ponte alle Grazie, nel 2008 ha pubblicato il volume \"Se questo \u00e8 un Dio\" (pp.\u00a0307), che costituisce una riflessione teologica di ampio respiro storico e nel 2010 il volume \"Paradiso e libert\u00e0. L'uomo, quel Dio peccatore\" (pp.\u00a0230) in cui La Valle si interroga sull'enigma della libert\u00e0 nella quale, pi\u00f9 che nella ragione, trova lo specifico umano e la radice divina dell'uomo, e lo fa assumendo le sfide del mondo, il dramma della crisi spirituale e politica italiana, e dedicando alcune pagine bellissime all'amore e al matrimonio, al mistero del male e del peccato."}
{"id": "488407", "revid": "15377", "url": "https://it.wikipedia.org/wiki?curid=488407", "title": "Universidad de Buenos Aires", "text": ""}
{"id": "488413", "revid": "1718925", "url": "https://it.wikipedia.org/wiki?curid=488413", "title": "Facolt\u00e0 (diritto)", "text": "La facolt\u00e0 (o permesso o libert\u00e0), in diritto, indica una situazione giuridica soggettiva del soggetto di diritto che pu\u00f2 tenere un determinato comportamento consentito dalla norma. La facolt\u00e0 di tenere un comportamento \u00e8, quindi, l'opposto del dovere o dell'obbligo di non tenere quel comportamento. Il comportamento che si ha facolt\u00e0 di tenere \u00e8 \"lecito\".\nIn mancanza di una norma che imponga il dovere o l'obbligo di tenere un comportamento, si ha la facolt\u00e0 di non tenerlo. Si parla, in questo caso, di facolt\u00e0 \"in senso debole\", in quanto non prevista da una norma, per distinguerla dalla facolt\u00e0 \"in senso forte\", che \u00e8 invece prevista da una norma (pi\u00f9 precisamente una \"norma di condotta permissiva\"). Tale norma pu\u00f2 prevedere la facolt\u00e0 per abrogare o derogare una norma che impone un obbligo o dovere oppure per evitare che una norma posta da una fonte del diritto gerarchicamente inferiore imponga il dovere o l'obbligo (quest'ultima norma, infatti, sarebbe invalida).\nLa facolt\u00e0, in quanto possibilit\u00e0 di tenere un comportamento con conseguenze sul piano materiale, si distingue dal potere che \u00e8 invece \u00e8 la possibilit\u00e0 attribuita dall'ordinamento ad un soggetto di produrre determinati effetti giuridici, ossia di creare, modificare o estinguere un rapporto giuridico, attraverso un atto giuridico. Il potere di compiere un atto giuridico non implica, di per s\u00e9, la facolt\u00e0 di compierlo e viceversa, sicch\u00e9 pu\u00f2 accadere che un atto sia al tempo stesso illecito ma valido oppure lecito ma non valido. \u00c8 interessante notare che, mentre in italiano esiste un unico verbo deontico (potere) per riferirsi tanto alla facolt\u00e0 quanto al potere, altre lingue distinguono le due situazioni: ad esempio, i verbi inglesi \"may\" e \"can\" e i verbi tedeschi \"d\u00fcrfen\" e \"k\u00f6nnen\" si riferiscono l'uno alla facolt\u00e0, l'altro al potere.\nLa facolt\u00e0 \u00e8 ritenuta una situazione giuridica soggettiva elementare che pu\u00f2 andare a comporre situazioni soggettive complesse. Infatti, alcuni diritti soggettivi possono essere scomposti in situazioni giuridiche elementari, tra cui facolt\u00e0: si pensi al diritto di propriet\u00e0 che, tra le situazioni elementari che lo compongono, annovera una serie di facolt\u00e0, ad esempio quella di utilizzare la cosa. La facolt\u00e0 di tenere un comportamento non implica, di per s\u00e9, il divieto per gli altri soggetti di interferire con tale comportamento; quando esiste anche una pretesa del genere in capo al titolare della facolt\u00e0, si \u00e8 in presenza di una distinta situazione giuridica soggettiva che si unisce alla facolt\u00e0 per creare una situazione giuridica complessa (denominata, da alcuni autori, \"diritto di agire\"): \u00e8 questa la struttura di varie libert\u00e0 riconosciute dalle costituzioni moderne, ad esempio quella di movimento."}
{"id": "488414", "revid": "729019", "url": "https://it.wikipedia.org/wiki?curid=488414", "title": "Milano-Vignola 1972", "text": "La Milano-Vignola 1972, ventesima edizione della corsa, si svolse il 25 aprile 1972 per un percorso totale di 204,5\u00a0km. Fu vinta dal belga Julien Van Lint che termin\u00f2 la gara in 5h53'00\"."}
{"id": "488415", "revid": "729019", "url": "https://it.wikipedia.org/wiki?curid=488415", "title": "Milano-Vignola 1973", "text": "La Milano-Vignola 1973, ventunesima edizione della corsa, si svolse il 25 aprile 1973 per un percorso totale di 239,5\u00a0km. Fu vinta dall'italiano Marino Basso che termin\u00f2 la gara in 5h11'00\"."}
{"id": "488416", "revid": "124647066", "url": "https://it.wikipedia.org/wiki?curid=488416", "title": "Presa d'aria", "text": "La presa d'aria (o presa dinamica, in inglese \"inlet\", \"air intake\" o \"jet intake\") \u00e8 il primo componente che il flusso incontra nella sua evoluzione attraverso il propulsore.\nCaratteristiche.\nLa presa d'aria deve essere posizionata in modo da fornire la minima resistenza esterna.\nIl compito della presa d'aria \u00e8 quello di convogliare il flusso in modo uniforme e a bassa velocit\u00e0 al compressore (o al combustore nel caso dello statoreattore) senza provocare il distacco di strato limite (possibile perch\u00e9 con il rallentamento del flusso la pressione statica aumenta con il risultato di avere un gradiente di pressione avverso).\nInoltre la presa dinamica deve essere progettata in modo da fornire al motore la portata richiesta ed in modo che all'uscita della stessa il flusso che entra nel compressore sia uniforme, stabile e di buona qualit\u00e0.\nQuindi l'obiettivo \u00e8:\n\u00c8 importante sottolineare che ottenere un flusso uniforme \u00e8 la specifica che ha la precedenza sulle altre.\nLa presa dinamica \u00e8 essenzialmente un condotto dove l'aria fluisce in condizioni stazionarie. \u00c8 progettata seguendo le leggi della fluidodinamica.\nPoich\u00e9 tali leggi e la conseguente progettazione sono diverse se il flusso vi entra in condizioni supersoniche o in condizioni subsoniche, la principale classificazione delle prese dinamiche distingue la presa dinamica subsonica da quella supersonica.\nImpiego automobilistico.\nLe prese d'aria quando queste non sono del tipo anteriori/frontali, ma poste lungo il corpo vettura, possono essere:\nPresa d'aria divergente.\nSi tratta di un tipo di presa d'aria molto sfruttato, in quanto tutti i motori a getto (o meglio gli esoreattori) dei velivoli civili e commerciali subsonici hanno prese d'aria di questo tipo (in quanto prese d'aria molto leggere e efficienti in campo subsonico). La prima caratteristica che deve avere una presa d'aria subsonica per rallentare il flusso pu\u00f2 essere derivata dalle equazioni del flusso quasi-unidimensionale stazionario.\nQueste relazioni implicano che nelle condizioni di flusso isentropico (senza variazione dell'entropia lungo il flusso) e subsonico, ad un incremento d'area corrisponde un rallentamento del flusso ed un aumento di pressione statica. La presa d'aria, avendo lo scopo di rallentare il flusso (nelle condizioni di progetto, cio\u00e8 di volo di crociera) avr\u00e0 quindi una forma divergente.\nLo studio monodimensionale permette di calcolare la variazione di sezione del condotto della presa, ma non fornisce alcuna informazione sulla lunghezza della presa dinamica stessa. Si desiderer\u00e0 che questa lunghezza sia minima, non solo per ragioni di peso, ma anche perch\u00e9 siano minime le perdite per attrito. Lo studio multidimensionale indica invece che a causa dell'esistenza di uno strato limite (lo strato limite \u00e8 la zona a contatto con la superficie, dove il flusso \u00e8 rallentato) in presenza di gradiente di pressione avversa (cio\u00e8 la pressione aumenta lungo il condotto), bisogner\u00e0 considerare, per quanto possibile, prese d'aria con gradienti di pressione piccoli, e cio\u00e8 pi\u00f9 lunghe, per evitare i rischi di separazione (cio\u00e8 il rischio che il flusso d'aria si separi dalla superficie e che si creino depressioni e ricircoli). Infatti in caso di separazione si avrebbero maggiori perdite di pressione totale, disuniformit\u00e0 del flusso e la riduzione del rapporto d'area effettivo (la parte vicino alla parete, separandosi, non segue pi\u00f9 il rapporto d'area geometrico di progetto).\nPer evitare la separazione bisogner\u00e0 fare in modo che il gradiente di pressione sia inferiore ad un valore (\u2202\"p\"/\u2202\"x\" massimo)\nche in genere viene determinato sperimentalmente. In pratica, se si considera una presa dinamica subsonica di forma \"troncoconica\" si \u00e8 visto da studi sperimentali che l'angolo di semiapertura del cono massimo che pu\u00f2 essere considerato \u00e8 di 10\u00b0. Ovviamente questo valore \u00e8 diverso a seconda del rapporto d'area considerato, ed in genere si considerano angoli compresi tra 5 e 7\u00b0.\nPrese d'aria supersoniche.\nAnche nel caso di flusso supersonico (tranne che per il caso dello scramjet) la presa dinamica dovr\u00e0 essere in grado di rallentare l'aria che entra nel motore, dalla velocit\u00e0 di volo (in questo caso supersonica), ad una velocit\u00e0, subsonica, richiesta dal compressore o dal combustore. Dalle relazioni del flusso quasi-unidimensionale isentropico supersonico, si osserva che il condotto deve essere convergente per poter rallentare il flusso, mentre per un diffusore subsonico ideale deve essere divergente. Perci\u00f2, dopo aver rallentato il flusso sino a Mach 1, con un condotto convergente, il rallentamento nel campo subsonico va effettuato con un condotto divergente. La soluzione isentropica per rallentare il flusso da supersonico alla velocit\u00e0 subsonica richiesta dal compressore \u00e8 quindi un condotto convergente-divergente. Fissato il numero di Mach di volo di progetto \u00e8 fissata anche la geometria (i rapporti tra le varie sezioni). Si tratta tuttavia di una soluzione solo teorica, utile a fare alcune considerazioni di carattere generale. Il problema \u00e8 quello che una presa d'aria siffatta non \u00e8 realizzabile, in quanto, in ogni caso si genererebbero onde d'urto (onde di compressione non isentropiche generate in flussi supersonici) che farebbero cadere l'ipotesi di isentropicit\u00e0. Il secondo problema \u00e8 che per ottenere le condizioni di funzionamento di progetto bisogner\u00e0 avviare la presa d'aria, operazione che si dimostra difficile gi\u00e0 dalla semplice analisi quasi-monodimensionale. Infatti si pu\u00f2 dimostrare che tale avviamento \u00e8 possibile soltanto attraverso una manovra di \"overspeed\" e cio\u00e8 un'accelerazione a valori di velocit\u00e0 pi\u00f9 elevati di quella di progetto (il che \u00e8 poco pratico), oppure attraverso una meccanismo che permetta la variazione della geometria della presa d'aria.\nSono state studiate quindi altre possibili configurazioni. Nella pratica infatti non si pu\u00f2 fare a meno delle onde d'urto se si vogliono realizzare prese d'aria efficienti in diverse condizioni di volo e che abbiano peso ed ingombro (resistenza esterna) ridotti. Le principali soluzioni realizzate possono essere classificate come:\nPresa dinamica ad onda d'urto normale.\nLa presa d'aria supersonica ad onda d'urto normale (detta anche presa Pitot) \u00e8 quella pi\u00f9 semplice e leggera. Si tratta di una presa dinamica subsonica che in condizioni di volo supersonico provoca la formazione davanti ad essa di un urto normale (onda d'urto piana). La presenza di questa onda d'urto provoca una perdita di pressione totale (un aumento di pressione statica, ma una diminuzione di pressione dinamica) che pu\u00f2 essere calcolata dalle relazioni di salto.\nCome si pu\u00f2 vedere da questa relazione, questa presa dinamica pu\u00f2 essere considerata una soluzione accettabile (ed in tal caso \u00e8 la preferita vista la semplicit\u00e0) nel campo dei numeri di Mach lievemente supersonici. In realt\u00e0, per M &lt; 1,5, le perdite di pressione totale attraverso l'urto restano inferiori al 10% mentre diventano sempre pi\u00f9 alte per valori superiori. Nel funzionamento fuori progetto, se la portata richiesta \u00e8 inferiore a quella di progetto, le perdite di pressione totale resteranno invariate e la presa d'aria potr\u00e0 spillare (cio\u00e8 eliminare) la portata in eccesso attraverso un allontanamento verso l'esterno dell'onda d'urto dalla sezione di ingresso ed il flusso a valle, subsonico, si deformer\u00e0 in modo che sia fornita la giusta portata d'aria. Bisogna invece evitare che la portata richiesta sia maggiore di quella di progetto. Quando questo non si verifica il sistema reagir\u00e0 con il movimento dell'urto all'interno della presa dinamica che provoca una diminuzione di pressione totale (onda d'urto pi\u00f9 intensa) e quindi della portata elaborata dal motore.\nPresa dinamica ad onde d'urto oblique a compressione esterna.\nLe onde d'urto oblique sono meno intense di quelle normali. Essendo meno intense, le perdite di pressione totale sono di conseguenza minori ed \u00e8 pi\u00f9 conveniente usare pi\u00f9 onde d'urto oblique piuttosto che una sola onda d'urto normale. Se si potessero generare infinite onde d'urto oblique, per esempio su una superficie concava, la compressione sarebbe isentropica e quindi con perdite di pressione totale idealmente nulle. Per questa ragione si realizzano prese d'aria ad onde d'urto oblique nel campo delle elevate velocit\u00e0 supersoniche. \u00c8 interessante osservare che, grazie al fatto che la compressione avviene esternamente, il flusso pu\u00f2 adattarsi alle diverse velocit\u00e0 di volo e quindi questa famiglia di prese dinamiche supersoniche non presenta il problema dell'avviamento tipico della presa convergente-divergente. Comunque una presa d'aria siffatta avr\u00e0 bisogno di essere a geometria variabile per adattarsi alla velocit\u00e0 di volo, in quanto l'angolazione dell'urto e quindi la sua geometria, varieranno con il numero di Mach.\nPresa ad onde d'urto oblique a compressione mista esterna ed interna.\nSi osserva che la lunghezza della presa e l'angolo di rotazione del flusso (quindi peso e ingombro) crescono al crescere del numero di Mach, come specificato pi\u00f9 sopra. La presenza di sola compressione esterna pu\u00f2 portare quindi a rotazioni troppo elevate del flusso con conseguenti perdite in termini di resistenza interna nella parte subsonica della presa. \u00c8 possibile allora considerare una presa a compressione mista, in cui parte della decelerazione del flusso supersonico, a valle degli urti obliqui, \u00e8 conseguita mediante un condotto convergente. Ovviamente per volo subsonico tale condotto convergente porta ad una diminuzione di pressione anzich\u00e9 ad un suo innalzamento come desiderato, per cui in ogni caso il rendimento risulta sensibile al numero di Mach di volo.\nUn esempio, la presa d'aria dell'F-15 Eagle.\nLa presa d'aria dell'Eagle \u00e8 stata studiata per favorire un flusso d'aria anche agli angoli d'attacco pi\u00f9 elevati, per questo utilizza una presa di tipo \"a rampa\", cio\u00e8 ha un pannello orizzontale sporgente atto ad incanalare il flusso ad angoli d'attacco positivi. Un altro compito del pannello, non meno importante, \u00e8 quello di generare le onde d'urto oblique, esattamente come il cono centrale di un MiG-21 o di un Blackbird.\nUn cono ha il vantaggio di generare onde d'urto coniche che, a differenza di quelle piane, generano un flusso supersonico a valle che continua a comprimersi. Per questo, un urto conico genera una compressione pi\u00f9 efficiente, perch\u00e9 fa perdere meno energia al flusso. Lo svantaggio della presa d'aria a cono centrale \u00e8 il difficile adattamento a diverse condizioni di velocit\u00e0 ed angolo d'attacco.\nOltre il pannello orizzontale vi sono due rampe oblique che possono essere inclinate, come tutta la presa del resto, a diversi angoli a seconda della necessit\u00e0. Queste rampe sono forate per permettere quando necessario lo spillamento di flusso in eccesso, come per esempio all'accensione del motore. La presa pu\u00f2 essere inclinata ad alti angoli d'attacco.\nAll'interno del condotto \u00e8 montato lateralmente un tubo di Pitot, un tubicino ad L che serve a misurare la velocit\u00e0 di un flusso. Collegato ad un sistema automatico, questo permette di regolare le rampe in modo che il motore riceva il flusso d'aria migliore possibile."}
{"id": "488418", "revid": "62004", "url": "https://it.wikipedia.org/wiki?curid=488418", "title": "Milano-Vignola 1974", "text": "La Milano-Vignola 1974, ventiduesima edizione della corsa, valido come campionato nazionale in linea, si svolse il 23 giugno 1974 per un percorso totale di 251\u00a0km. Fu vinta dall'italiano Enrico Paolini che termin\u00f2 la gara in 6h26'00\", precedendo i connazionali Felice Gimondi e Marino Basso."}
{"id": "488420", "revid": "4106", "url": "https://it.wikipedia.org/wiki?curid=488420", "title": "Chanoz", "text": ""}
{"id": "488421", "revid": "729019", "url": "https://it.wikipedia.org/wiki?curid=488421", "title": "Milano-Vignola 1975", "text": "La Milano-Vignola 1975, ventitreesima edizione della corsa, si svolse il 25 aprile 1975 per un percorso totale di 247\u00a0km. Fu vinta dal belga Rik Van Linden che termin\u00f2 la gara in 5h29'00\"."}
{"id": "488423", "revid": "27723", "url": "https://it.wikipedia.org/wiki?curid=488423", "title": "Telescopio Spaziale Spitzer", "text": ""}
{"id": "488424", "revid": "729019", "url": "https://it.wikipedia.org/wiki?curid=488424", "title": "Milano-Vignola 1976", "text": "La Milano-Vignola 1976, ventiquattresima edizione della corsa, si svolse il 29 aprile 1976 per un percorso totale di 239\u00a0km. Fu vinta dal belga Rik Van Linden che termin\u00f2 la gara in 6h12'00\"."}
{"id": "488425", "revid": "729019", "url": "https://it.wikipedia.org/wiki?curid=488425", "title": "Milano-Vignola 1977", "text": "La Milano-Vignola 1977, venticinquesima edizione della corsa, si svolse il 10 luglio 1977 per un percorso totale di 239,5\u00a0km. Fu vinta dall'italiano Luciano Borgognoni che termin\u00f2 la gara in 5h33'00\"."}
{"id": "488427", "revid": "599013", "url": "https://it.wikipedia.org/wiki?curid=488427", "title": "Uba", "text": ""}
{"id": "488428", "revid": "27723", "url": "https://it.wikipedia.org/wiki?curid=488428", "title": "S/2005 P 1", "text": ""}
{"id": "488429", "revid": "1305772", "url": "https://it.wikipedia.org/wiki?curid=488429", "title": "F4", "text": ""}
{"id": "488430", "revid": "17351", "url": "https://it.wikipedia.org/wiki?curid=488430", "title": "F-4", "text": ""}
{"id": "488435", "revid": "767487", "url": "https://it.wikipedia.org/wiki?curid=488435", "title": "Indentato", "text": ""}
{"id": "488436", "revid": "810736", "url": "https://it.wikipedia.org/wiki?curid=488436", "title": "Affordance", "text": "Con affordance (invito all'uso) si definisce la qualit\u00e0 fisica di un oggetto che suggerisce a un essere umano le azioni appropriate per manipolarlo. Ogni oggetto possiede le sue \"affordance\", cos\u00ec come le superfici, gli eventi e i luoghi. Ad esempio una superficie piatta possiede l'affordance di camminare sopra ad essa, una superficie verticale d\u00e0 l'affordance di ostacolare un movimento o di blocco di un movimento.\nL'aspetto esterno di una caraffa d'acqua - con manico laterale e beccuccio - permette all'utilizzatore di dedurne intuitivamente le funzionalit\u00e0, anche senza averla mai vista prima. In quest'ultimo contesto il termine \"affordance\" pu\u00f2 essere tradotto con \"invito\"; questo concetto non appartiene n\u00e9 all'oggetto stesso n\u00e9 al suo utilizzatore ma si viene a creare dalla relazione che si instaura fra di essi. \u00c8, per cos\u00ec dire, una propriet\u00e0 \"distribuita\".\nIl termine \u00e8 stato introdotto nel 1979 dallo psicologo statunitense James Gibson nell'opera \"Un approccio ecologico alla percezione visiva\".\nPi\u00f9 alta \u00e8 l\"'affordance\", pi\u00f9 sar\u00e0 automatico ed intuitivo l'utilizzo di un dispositivo o di uno strumento. Ad esempio, l'aspetto di una maniglia dovrebbe far intuire al meglio e automaticamente come la porta vada aperta: se tirata, spinta, o fatta scorrere (una porta che si apre automaticamente al passaggio ha una scarsa affordance, poich\u00e9 \u00e8 molto poco intuitivo il suo funzionamento).\nTra gli oggetti con un'ottima affordance vi sono, ad esempio, la forchetta o il cucchiaio, strumenti che nel corso dei millenni sono stati affinati dall'uomo fino alla forma odierna, estremamente intuitiva e di semplicissimo utilizzo."}
{"id": "488443", "revid": "767487", "url": "https://it.wikipedia.org/wiki?curid=488443", "title": "Sananda Maitreya", "text": "Artista facilmente riconoscibile per il peculiare timbro vocale, che ricorda quello roco di Sam Cooke, Sananda scrive, produce e arrangia tutti i suoi album e vi suona la maggior parte degli strumenti, alla stregua di Stevie Wonder, Todd Rundgren e Prince.\nVita e carriera.\nSananda nacque a Manhattan, New York e, dopo essersi diplomato alla DeLand Florida High School e aver lasciato l'universit\u00e0, si arruol\u00f2 nella United States Army di stanza in Germania. Nel 1985 fu per\u00f2 espulso dall'esercito per diserzione. Durante il periodo in Germania collabor\u00f2 con la band The Touch, della quale fu cantante, pubblicando del materiale chiamato \"Love On Time\" (1984) che venne ripubblicato cinque anni pi\u00f9 tardi del suo successo internazionale, col titolo \"Early Works\". 1986 lasci\u00f2 la Germania per l'Inghilterra, dove per breve tempo fu nella band The Bojangles, per poi firmare un contratto come artista solista.\nCome Terence Trent D'Arby.\nL'album d'esordio, \"Introducing the Hardline According to Terence Trent D'Arby\", uscito nel 1987, \u00e8 il suo lavoro musicale pi\u00f9 conosciuto che \u00e8 entrato nella storia della musica. L'album, che contiene hits come \"If You Let Me Stay\", \"Wishing Well\", \"Dance Little Sister\", \"Sign Your Name\" e \"Rain\", ha venduto pi\u00f9 di un milione di copie i primi 3 giorni della sua uscita, e le vendite totali superarono i 12 milioni di copie. Grazie a questo album l'allora TTD. vinse un Grammy Award nel marzo del 1988 per la categoria Best R&amp;B Vocal Performance, Male. Nello stesso anno ottenne 3 nomination per: migliore album dell'anno (\"Introducing the Hardline According to Terence Trent D'Arby\"), migliore singolo (\"Wishing Well\"), e migliore nuovo artista.\nIl percorso artistico di TTD. dopo il successo divenne pi\u00f9 sperimentale, con la pubblicazione del suo secondo album \"Neither Fish nor Flesh\" (1989). Il disco fu molto apprezzato dai fan totalizzando pi\u00f9 di due milioni di copie vendute, una curiosit\u00e0, sul sito ufficiale si dice che l'album venisse usato in Giappone per curare pazienti in coma.\nDopo quattro anni l'artista si trasfer\u00ec a Los Angeles, pubblicando il suo terzo album, \"Symphony or Damn\", nel 1993. Questo disco proseguiva la ricerca del precedente, con canzoni come \"Frankie and Johnnie\" (colonna sonora dell'omonimo film con Michelle Pfeiffer e Al Pacino) e la canzone \"Delicate\". L'album annovera canzoni come \"She Kissed Me\" e la ballata \"Let her Down Easy\". L'album godette ottime recensioni e numerosi passaggi nella stazioni radio di tutto il mondo.\nNel 1995 D'Arby fece uscire \"Vibrator\", che segu\u00ec musicalmente il percorso gi\u00e0 aperto da \"Symphony or Damn\". L'album ebbe buon successo e attenzione da parte del pubblico anche grazie al tour mondiale che fece tra il 1995 e il 1996.\nNegli anni novanta la relazione con la sua casa discografica Columbia Records si indebol\u00ec al punto che nel 1996 D'Arby decise di lasciare. A questo segu\u00ec un periodo con la Java Records, durante il quale registr\u00f2 un nuovo progetto che doveva intitolarsi \"Terence Trent D'Arby's Solar Return\", ma che non fu mai pubblicato. Nel 2000 compr\u00f2 i diritti del suo ultimo progetto e si liber\u00f2 dai vincoli della casa discografica, lasciandola unitamente al suo team manageriale, il Lippman Entertainment.\nNel 1999 D'Arby venne per breve tempo ingaggiato dal gruppo australiano degli INXS in sostituzione dello scomparso Michael Hutchence, per celebrare l'apertura dei giochi olimpici del 2000 a Sydney.\nCome Sananda Maitreya.\nIn seguito a una serie di sogni ricorrenti, l'artista adott\u00f2 il nome di Sananda Maitreya. Per suggellare il cambiamento, al quale teneva molto, ottenne il riconoscimento legale del nuovo nome il 4 ottobre 2001.\nNel 2001 Maitreya si trasfer\u00ec in Europa, a Monaco, dove inizi\u00f2 un nuovo percorso da artista indipendente, creando una propria etichetta denominata TreeHouse Pub. Il 2001 segn\u00f2 anche l'uscita dell'album \"Wildcard\". Inizialmente scaricabile gratuitamente dal sito ufficiale dell'artista, l'album ricevette un grande appoggio dalla critica internazionale e in Italia in particolare per il suo singolo, la canzone \"O Divina\". All'inizio del 2002 Maitreya si trasfer\u00ec per amore a Milano, dove spos\u00f2 nel 2003 l'italiana Francesca Francone, e inizi\u00f2 il suo sesto progetto, \"Angels &amp; Vampires - Volume I\". L'artista scelse inizialmente di pubblicare sul sito ufficiale il progetto in capitoli, man mano che le registrazioni proseguivano per poi farlo uscire il 29 giugno 2005 in formato Mp3.\nNel luglio 2005 Maitreya inizi\u00f2 il secondo volume del progetto: \"Angels &amp; Vampires - Volume II\", prosegu\u00ec con successo la divisione in capitoli. Il 29 aprile 2006 il secondo volume masterizzato viene pubblicato su webshop. L'album \"Angels &amp; Vampires\" contiene 40 canzoni, tra cui una cover di \"Angie\", omaggio ai Rolling Stones. Il genere dell'album \u00e8 l'autodefinito \"Post Millennium Rock\". Maitreya ha suonato tutti gli strumenti durante le registrazioni e ha interamente prodotto, scritto e realizzato da solo l'intero progetto.\nDopo il tour europeo del 2007, seguirono nuovi concerti nel 2008 e la partecipazione televisiva al concerto di Natale 2008. Oltre agli album di studio Sananda ha pubblicato dal 2007 al 2012, 4 live albums: \"Influenza in Firenze\", \"Camels At The Crossroads\", \"Lovers &amp; Fighters\", \"Confessions of a Zooathaholic\"; una selezione dei migliori brani dei concerti live e dei tour eseguiti nello stesso anno.\nMaitreya ha pubblicato nel 2008 \"Nigor Mortis\", che ha seguito lo stesso processo evolutivo di \"Angels &amp; Vampires\". L'album \u00e8 stato prima pubblicato in capitoli durante le registrazioni, per poi uscire nella versione masterizzata a fine 2008 ed essere disponibile in CD ed Mp3 al link del suo sito web. A marzo 2011 \u00e8 uscito l'album \"The Sphinx\"; nello stesso mese verranno pubblicati la versione strumentale di \"The Sphinx\" e il nuovo album Live dell'artista relativo ai concerti 2010 del Post Millennium Rock: \"Confessions of a Zooathaholic\".\nNel marzo 2013 \u00e8 uscito \"Return To Zooathalon\", nel 2015 il doppio album \"The Rise Of The Zugebrian Time Lords\". Il 2017 ha segnato l'uscita di un lavoro monumentale: \"Prometheus &amp; Pandora\", 53 brani divisi in 3 volumi, l'artista ha dichiarato che questo album \u00e8 diventato cos\u00ec importante ed imponente perch\u00e9 tramite la musica ha elaborato il lutto per la perdita dei suoi grandi amici ed idoli, David Bowie, Prince, George Michael, Tom Petty.\nA dicembre 2020 \u00e8 uscito un nuovo live album \"Some Sake In Osaka\", frutto del tour in Giappone con la sua storica band americana.\nIl 15 Marzo 2021 \u00e8 uscito il 12\u00ba studio album \"Pandora's PlayHouse\" che include 3 collaborazioni, la canzone \"Reflecting Light\", composta con il duo australiano The Avalanches, \"Time Is On My Side\" con Irene Grandi e la traccia che apre il disco \"Pandora's Plight\" con Antonio Fara\u00f2.\nTutti i lavori sono disponibili sul sito ufficiale in formato Mp3 e CD in spedizione e su tutti i principali siti di streaming online.\nCarriera cinematografica.\nSananda ha partecipato come attore in due film, e anche avuto il ruolo di Jackie Wilson nella serie TV americana \"Shake, Rattle And Roll\". La sua musica \u00e8 stata utilizzata come colonna sonora di molti film, la pi\u00f9 famosa delle quali \u00e8 \"Frankie and Johnny\" dell'omonimo film. Nel 2008 tre delle sue hit sono state colonna sonora del film \"Molto incinta\", diretto da Judd Apatow.\nNomi.\nSananda Maitreya nacque Terence Trent Howard, prendendo il nome della madre Frances Howard. Il suo nome artistico \"Terence Trent D'Arby\" viene dall'aver messo un apostrofo al cognome del suo padre adottivo, James Benjamin Darby. Il nome \"Sananda Maitreya\" gli fu annunciato in una serie di sogni che gli fecero decidere di dare una svolta alla sua vita e venne assunto per proteggere l'integrit\u00e0 della sua arte. Dal 4 ottobre 2001 \u00e8 legalmente il suo nuovo nome non solo nella vita ma anche come artista, si fa chiamare esclusivamente Sananda Maitreya.\nVita privata.\nIl 5 giugno 2010 \u00e8 diventato padre di Francesco Mingus Maitreya, nato dall'unione del cantante con Francesca Francone, architetto e presentatrice TV, da lui sposata ad Assisi il 30 giugno 2003. Il 25 ottobre 2012 \u00e8 nato il secondo figlio della coppia, Federico Elvis Maitreya."}
{"id": "488449", "revid": "126257", "url": "https://it.wikipedia.org/wiki?curid=488449", "title": "Infamato", "text": ""}
{"id": "488460", "revid": "126257", "url": "https://it.wikipedia.org/wiki?curid=488460", "title": "Inferocito", "text": ""}
{"id": "488463", "revid": "123900760", "url": "https://it.wikipedia.org/wiki?curid=488463", "title": "Lingua montenegrina", "text": "La lingua montenegrina (in montenegrino \"crnogorski jezik\" o \u0446\u0440\u043d\u043e\u0433\u043e\u0440\u0441\u043a\u0438 \u0458\u0435\u0437\u0438\u043a) \u00e8 una variet\u00e0 standard della lingua serbo-croata, lingua ufficiale in Montenegro.\nAppartiene al gruppo occidentale delle lingue slave meridionali (appartengono a questo gruppo anche serbo-croato e lo sloveno). Dal punto di vista linguistico il montenegrino non si distingue molto da serbo, croato e bosniaco (in linguistica, queste lingue sono riassunte collettivamente sotto la denominazione di lingua serbo-croata). Le rispettive varianti linguistiche sono cos\u00ec vicine che sarebbe pi\u00f9 corretto parlare di dialetti anzich\u00e9 di lingue vere e proprie, poich\u00e9 le variazioni di pronuncia e di lessico sono minime.\nAncora oggi la controversia sull'esistenza o no di una lingua montenegrina indipendente \u00e8 aperta, cos\u00ec come lo \u00e8, in parte, per il bosniaco.\nIn alcuni enti e istituzioni la lingua serba e quella croata, che per la maggior parte dei linguisti continuano ad essere la stessa lingua, vengono accorpate, insieme alla variante bosniaca, in un'unica dicitura. L'universit\u00e0 di Vienna, citt\u00e0 in cui \u00e8 presente una grande comunit\u00e0 di persone provenienti dai Paesi dell'ex-Jugoslavia, ha inserito nei propri piani di studi il serbo, il croato e il bosniaco come un'unica lingua, chiamandola BKS (\"Bosnisch-Kroatisch-Serbisch\") e tenendo le lezioni senza fare distinzione di titolo tra le tre varianti.\nIl montenegrino \u00e8 la lingua ufficiale del Montenegro da quando ha dichiarato l'indipendenza dalla Serbia nel 2006 mentre in precedenza nelle istituzioni e nel sistema educativo era ufficiale il serbo sotto la dicitura di serbo-montenegrino.\nStatus ufficiale e considerazione dei parlanti.\nLa Costituzione del Montenegro del 19 ottobre 2007 riconosce lingue ufficiali il montenegrino, il serbo, il croato, il bosniaco e l'albanese. Lungo la costa adriatica viene parlato e compreso anche l'italiano, pur non avendo status ufficiale.\nSecondo l'ultimo censimento del 2003, il 21,53% della popolazione del Montenegro dichiara che il montenegrino \u00e8 la propria lingua madre. Il 63,5% della popolazione dichiara che il serbo \u00e8 la propria lingua madre. Dato che il 32% della popolazione si dichiara di etnia serba, si pu\u00f2 stimare che il 31,5% della popolazione dichiari di parlare serbo, ma non si dichiari appartenente all'etnia serba (si noti che i montenegrini sono il 42% di tutta la popolazione del Montenegro, e ci\u00f2 significa che solamente la met\u00e0 di coloro che si definiscono montenegrini considera il montenegrino come propria lingua madre, mentre l'altra met\u00e0 considera tale lingua il serbo).\nLa questione linguistica \u00e8 un problema dibattuto attualmente come in tutta l'area anche in Montenegro. Nel precedente censimento del 1991, la maggioranza dei cittadini montenegrini si dichiaravano locutori della lingua ufficiale di allora: il serbo-croato. Secondo la costituzione del Montenegro, la lingua ufficiale della repubblica, dal 1992, \u00e8 il serbo secondo lo standard del dialetto stocavo-iecavo (quest'ultimo sottodialetto del serbocroato). Dopo la Seconda guerra mondiale e fino al 1992, la lingua ufficiale del Montenegro \u00e8 stata il serbo-croato. Nell'ultimo decennio del XX e nei primi anni del XXI secolo sono cominciate ad apparire le prime organizzazioni per la promozione del montenegrino come lingua separata.\nAlcuni comparano questa situazione con quella della lingua croata e con quella della lingua bosniaca rispetto al serbo, e arrivano alla conclusione che la posizione del montenegrino sia uguale a quella delle due suddette lingue. Ad ogni modo non ci sono differenze sostanziali tra le due lingue e tra il montenegrino e il serbo.\nFonologia.\nIl montenegrino, come serbo, croato e bosniaco, presenta una coincidenza tra scrittura e pronuncia: ogni lettera viene pronunciata cos\u00ec com'\u00e8 scritta e viceversa.\nPer quanto riguarda l'accentazione, la maggior parte delle parole ha l'accento sulla prima sillaba, mentre non pu\u00f2 mai essere accentata l'ultima sillaba.\nSistemi di scrittura.\nIl montenegrino pu\u00f2 essere scritto sia con l'alfabeto latino che con quello cirillico ed entrambi sono riconosciuti come ufficiali, anche se ormai in Montenegro si scrive quasi esclusivamente in alfabeto latino.\nConsiderazioni linguistiche.\nSia nella fonetica sia nel lessico il montenegrino si sta allontanando dal bosniaco, dal croato e dal serbo in modo maggiore di quanto queste tre lingue si differenziano tra loro. \nLe lettere \u015a e \u0179 (che rappresentano rispettivamente i fonemi consonantici IPA e ) sono una introduzione recente nella lingua e allontanano definitivamente l'ortografia montenegrina da quella delle altre tre lingue. Queste lettere sono standardizzate dalle pubblicazioni ufficiali dello Stato del Montenegro l\"'Ortografia\" e il \"Dizionario della lingua montenegrina\". I due nuovi grafemi sono rappresentazioni di fonemi che nel montenegrino e nel bosniaco esistono autonomamente, mentre nel serbo e nel croato sono presenti solo grazie all'assimilazione per sonorit\u00e0. Sono comunque grafemi gi\u00e0 esistenti nel mondo slavo occidentale. Non \u00e8 stato introdotto un terzo grafema lo \u04e1, presente anche nel bosniaco, nel croato e nel serbo ma solo come risultato dell'assimilazione. \nLa nuova \"Ortografia della lingua montenegrina\" sottolinea il cambiamento fonologico nella neo-lingua: il montenegrino si rif\u00e0 soprattutto al proprio dialetto meridionale come una delle due basi lessicali, ma questo dialetto \u00e8 alquanto distante dalla matrice stocava che era lo standard prebellico in Bosnia-Erzegovina, Croazia, Montenegro e Serbia. \nIl dialetto prevalentemente parlato in Montenegro \u00e8 il neo\u0161tokavo ijekavo, del quale esistono due sottodialetti: \nIl vocabolario del montenegrino ha alcune caratteristiche differenti da quelle degli altri dialetti, ma le parole che veramente differiscono sono poche (ad esempio \"sjutra\" viene usata in Montenegro al posto di \"sutra\", usata nel serbo, nel croato e nel bosniaco standard)."}
{"id": "488467", "revid": "27723", "url": "https://it.wikipedia.org/wiki?curid=488467", "title": "S/2005 P 2", "text": ""}
{"id": "488470", "revid": "1516566", "url": "https://it.wikipedia.org/wiki?curid=488470", "title": "Incudine (araldica)", "text": "Lincudine in araldica \u00e8 simbolo di capacit\u00e0 di resistenza all'altrui violenza. L'incudine \u00e8 stata spesso assunta nello stemma da chi aveva condotto una prolungata resistenza in battaglia.\nPosizione araldica ordinaria.\nL'incudine si rappresenta, di norma, vista di lato e posta in fascia."}
{"id": "488471", "revid": "228587", "url": "https://it.wikipedia.org/wiki?curid=488471", "title": "Robert Silverberg", "text": "Biografia.\nSilverberg fu sin dall'infanzia un vorace lettore e cominci\u00f2 a scrivere per riviste fantascientifiche dall'adolescenza. Studi\u00f2 alla Columbia University, continuando a scrivere fantascienza. Esordisce nel 1954 con il racconto \"Gorgon Planet\", pubblicato sulla rivista scozzese Nebula. Il primo romanzo pubblicato, nel 1955, fu un libro per ragazzi, \"La pattuglia dello spazio\" (\"Revolt on Alpha C\"). L'anno seguente vinse il suo primo premio Hugo, in qualit\u00e0 di \"migliore scrittore esordiente\" e facendosi cos\u00ec conoscere come una delle giovani promesse della letteratura fantascientifica. Per sua ammissione, nei quattro anni successivi scrisse un milione di parole all'anno per il mercato fantascientifico. Nel 1959 quello stesso mercato croll\u00f2 e Silverberg si ricicl\u00f2 in altri campi, dai racconti storici alla pornografia soft.\nNella met\u00e0 degli anni sessanta gli scrittori di fantascienza cominciarono ad avere ambizioni letterarie maggiori. Frederik Pohl, editore di tre riviste fantascientifiche, offr\u00ec carta bianca a Silverberg, purch\u00e9 avesse scritto per lui. Cos\u00ec l'autore torn\u00f2 alla fantascienza, approfondendo lo studio del suo primo amore letterario.\nI libri che scrisse in questo periodo sono considerati dai critici lontani anni luce dai suoi primi lavori. Gi\u00e0 da \"Violare il cielo\" (\"To Open the Sky\", 1967), una serie di racconti in cui una nuova religione aiuta le persone a raggiungere le stelle, la differenza fu sostanziale. \"Mutazione\" (\"Downward to the Earth\", 1970) fu probabilmente il primo libro fantascientifico post coloniale, in cui si sentiva l'eco di Joseph Conrad. Fra gli altri lavori del periodo non possiamo dimenticare \"Vertice di immortali\" (\"To Live Again\", 1969), in cui le personalit\u00e0 dei morti possono essere trasferite; \"Monade 116\" (\"The World Inside\", 1971), uno sguardo su un futuro sovraffollato; e \"Morire dentro\" (\"Dying Inside\", 1972), un racconto su di un telepate che perde i suoi poteri.\nAlla guida della SFWA 1967 - 1968.\nDopo la creazione della Science Fiction Writers of America (SFWA), il segretario-tesoriere del gruppo, Lloyd Biggle Jr., sugger\u00ec la creazione di un premio, che sarebbe stato finanziato da un'antologia annuale. A differenza del pre-esistente Premio Hugo, i premi Nebula sarebbero stati selezionati dai professionisti che erano membri del gruppo. Nel 1966 durante il primo evento della SFWA Nebula Conference, il 1966 Nebula Award Weekend, furono annunciati i primi vincitori.\nLe piccole quote annuali dell'organizzazione richiedevano pochi soldi e non abbastanza per compensare i bisogni dell'organizzazione. Gi\u00e0 esperto di antologia, Damon Knight si avvicin\u00f2 alla Doubleday per mettere insieme un'antologia con le opere nominate per quell'anno: pubblicato nel 1966, \"Nebula Award Stories 1965\" presentava i vincitori del 1966 e molti dei candidati.\nNel 1967, Knight abbandon\u00f2 il suo ruolo di \"leader\" in SFWA, continuando la sua carriera con la serie di antologie, \"Orbit\". L'autore Robert Silverberg lo sostitu\u00ec, supervisionando un'organizzazione che ora comprendeva 300 membri. La minima quota associativa di SFWA ha causato al gruppo problemi finanziari continui, e in risposta, Silverberg ha contattato l'allora editore di fantascienza della Doubleday, Larry Ashmead, e ha presentato una seconda antologia. Questo libro raccoglier\u00e0 storie importanti pubblicate prima dell'inizio dei \"Nebula Awards\".\nL'idea interessava Ashmead, che offriva un considerevole anticipo di $ 3000 (quasi $ 29.000 nel 2013 dollari). La met\u00e0 andrebbe agli autori, con un quarto designato per la tesoreria della SFWA e un altro quarto per Silverberg, che guid\u00f2 il progetto.\nNel numero di dicembre 1967 sul The SFWA Bulletin, Silverberg ha lanciato un appello per le storie: \" \"Le candidature saranno aperte durante tutto il 1968 per l'antologia SFWA delle classiche storie di fantascienza, che verranno pubblicate l'anno prossimo da Doubleday. Le storie da includere non dovrebbero essere pi\u00f9 lunghe di 15.000 parole e devono essere state pubblicate entro il 31 dicembre 1964. I membri possono suggerire qualsiasi numero di storie per l'inclusione, ma non devono nominare il proprio lavoro.Il titolo provvisorio del libro \u00e8 \"Science fiction hall of fame\". Speriamo di migliorarlo prima della pubblicazione, e i suggerimenti per un nuovo nome saranno ricevuti con gratitudine \" \".\nLe nomination si sono riversate nel corso del anno successivo, e Silverberg alla fine ha raccolto un elenco di 132 racconti di 76 autori diversi, la prima storia nominata fu \"The Eternal Man\" di D. D. Sharp del 1929. Silverberg raccolse le storie in un ballottaggio e defin\u00ec agli iscritti di SFWA con una scadenza. I membri sono stati incaricati di selezionare 10 storie dalla lista (non pi\u00f9 di una storia per autore) assicurandosi di tenere in mente la prospettiva storica. Silverberg sperava che le disposizioni avrebbero aiutato a mettere insieme un'antologia che dimostrasse l'evoluzione del genere."}
{"id": "488472", "revid": "465169", "url": "https://it.wikipedia.org/wiki?curid=488472", "title": "Popoli mostruosi", "text": "Con il termine popoli mostruosi viene designato un \"corpus\" mitologico omogeneo, sviluppatosi esclusivamente nella mitologia occidentale greco-latina e medioevale, che include diversi tipi di popolazioni fantastiche che abitano terre lontane o sconosciute (al lettore e all'autore che li descrive), quelle regioni che le mappe del tempo designano con la nota locuzione latina \"hic sunt leones\". \nOgni popolo di questa categoria \u00e8 caratterizzato da una deformit\u00e0 fisica che \u00e8 specchio di un comportamento o di comportamenti umani precisi, che vengono enfatizzati e stereotipati in queste creature.\nCaratteristiche.\nIn dettaglio, i caratteri omogenei di queste popolazioni sono:\nElenco dei popoli mostruosi.\nPer ogni popolazione viene indicata la mostruosit\u00e0 caratteristica. Nomi diversi affiancati, come per esempio Panozi e Pande indicano il nome pi\u00f9 comune e la variante pi\u00f9 significativa del mito. I nomi sono italianizzati e si rimanda alle rispettive voci per i termini originali.\nSignificato, diffusione e fonti storiche del mito.\nTra i riferimenti pi\u00f9 antichi, troviamo le opere di Ctesia, di cui rimangono pochi frammenti originali e i riassunti contenuti nella \"Biblioteca\", un vasto compendio storico-letterario redatto da Fozio nel IX secolo. Nella sua \"Indik\u00e0\" e nella \"storia della terra\", Ctesia traccia una prima mappa dei popoli fantastici elencandoli. L'elenco verr\u00e0 ripreso, in parte o del tutto, modificato e ampliato, da diversi autori greci e latini, tra cui: Esiodo, Strabone, Megastene, Gaio Plinio Secondo, Tertulliano.\nPur essendo le narrazioni di popolazioni con deformit\u00e0 fisiche abitanti luoghi favolosi o lontani, diffuse nelle mitologie di tutto il mondo, solo nella mitologia occidentale, si configurano chiaramente come un insieme compatto e ben omogeneo. \nNel periodo storico che va dal termine della classicit\u00e0 al termine del Medioevo, il corpus dei \"popoli mostruosi\" si struttura in modo compiuto: sono riconoscibili tutti i caratteri omogenei sopra descritti e viene sancita esplicitamente, nelle fonti, la relazione fra questi popoli e le terre lontane e incognite. \nIn questo lungo periodo, in cui si diffonde il Cristianesimo in Europa, si matura un duplice atteggiamento verso i \"popoli mostruosi\". \nPrincipalmente, come gi\u00e0 per gli autori classici greco-latini, i \"popoli mostruosi\" rappresentano tutto ci\u00f2 che ostile, lontano e alieno, al mondo dell'uomo europeo; la caratterizzazione mostruosa di questi popoli rimarca la loro diversit\u00e0; i loro comportamenti ferini, la loro sostanziale inferiorit\u00e0. Come conseguenza, i \"popoli mostruosi\", vengono, per estensione, identificati o accomunati da alcuni autori cristiani medievali, a popolazioni conosciute, ma ostili alla Cristianit\u00e0, come i Mongoli o i Saraceni.\nIn secondo luogo, tuttavia, altri autori cristiani come Ratramno, sull'esempio di Agostino, cercano di ricondurre queste popolazioni all'interno della Cosmogonia biblica. Agostino d'Ippona in \"De Civitate Dei\", infatti, pur nel dubbio se riconoscerne l'esistenza, essendo un mito pagano, afferma che queste creature, se esistono, devono avere necessariamente un loro posto nel disegno divino, attenuandone quindi l'aspetto negativo.\nLe fonti medioevali pi\u00f9 significative sul corpus dei \"popoli mostruosi\" sono il \"Liber Monstrorum\", di un Anonimo dell'VIII secolo, il \"Liber de Monstruosis Hominibus Orientis\" di Thomas van Bellenghem, lo \"Speculum Maius\" di Vincent de Beauvais, gli \"Ethimologiarum libri, sive Origines\" di Isidoro di Siviglia.\nL'identit\u00e0 fra mostruosit\u00e0 e popoli che vivono in terre sconosciute, si manterr\u00e0 costante nei secoli successivi, mentre l'ubicazione geografica di questi popoli si sposter\u00e0, mano a mano che il confine delle terre conosciute viene ampliato. \nQuesto processo di traslazione del confine geografico del mito \u00e8 simile a quello che interessa gli animali favolosi dei Bestiari, in special modo dopo il XV secolo, quando con le esplorazioni delle Americhe, dell'Africa e in seguito dell'Oceania, diversi animali reali subiscono, fino a che non vengono ben conosciuti e descritti dai naturalisti, un processo di mitizzazione, tanto pi\u00f9 elaborato quanto pi\u00f9 scarse sono le notizie che li riguardano.\nCollegamenti esterni.\nNel pregevole incunabolo \"Schedel'sche Weltchronik\" del miniaturista tedesco H troviamo \"un quadro d'insieme\" in cui sono disegnati tutti i popoli mostruosi della mitologia occidentale."}
{"id": "488479", "revid": "339392", "url": "https://it.wikipedia.org/wiki?curid=488479", "title": "F2 Buffalo", "text": ""}
{"id": "488480", "revid": "17351", "url": "https://it.wikipedia.org/wiki?curid=488480", "title": "F6F Hellcat", "text": ""}
{"id": "488481", "revid": "17351", "url": "https://it.wikipedia.org/wiki?curid=488481", "title": "Grumman Hellcat", "text": ""}
{"id": "488482", "revid": "834", "url": "https://it.wikipedia.org/wiki?curid=488482", "title": "NGC 6913", "text": ""}
{"id": "488483", "revid": "17351", "url": "https://it.wikipedia.org/wiki?curid=488483", "title": "F6F", "text": ""}
{"id": "488484", "revid": "17351", "url": "https://it.wikipedia.org/wiki?curid=488484", "title": "P-63 Kingcobra", "text": ""}
{"id": "488485", "revid": "17351", "url": "https://it.wikipedia.org/wiki?curid=488485", "title": "P-63", "text": ""}
{"id": "488487", "revid": "17351", "url": "https://it.wikipedia.org/wiki?curid=488487", "title": "Tu-2", "text": ""}
{"id": "488488", "revid": "1632387", "url": "https://it.wikipedia.org/wiki?curid=488488", "title": "Celerimensura", "text": "La celerimensura \u00e8 una tecnica topografica, portata avanti dall'ingegnere italiano Ignazio Porro, che consiste nel rilevare le misure di un terreno (distanze) tramite strumenti ottici e una serie di operazioni matematiche, in modo da ridurre al minimo le operazioni manuali sul terreno. Il nome deriva dalla speditezza delle operazioni. Nel rilievo topografico classico, ovvero effettuato con il teodolite, \u00e8 buona norma eseguire due letture coniugate sul cerchio azimutale allo scopo di eliminare vari errori (fra i quali il temuto errore di non verticalit\u00e0 dell'asse principale) e calcolarne la media, assumendola come valore pi\u00f9 attendibile; ci\u00f2 aumenta sensibilmente il tempo per il rilievo. Nella celerimensura, invece, si fa una lettura solamente nella posizione C.S. (cerchio a sinistra), ovvero nella posizione dove il cerchio zenitale si trova alla sinistra del cannocchiale.\nIl metodo, per la sua strumentazione di bassa precisione e la poca accuratezza nel fare le letture, si limita ai rilievi di dettaglio e soprattutto appoggiandosi a punti gi\u00e0 noti.\nMisura delle distanze.\nOggi in topografia si usano quasi sempre gli strumenti elettronici che, oltre ad avere una precisione maggiore rispetto agli strumenti ottici tradizionali quali tacheometro e teodolite (ottico), hanno anche ridotto i tempi di rilevazione.\nTramite strumenti ottici.\nPer misurare distanze indirettamente con l'uso di strumenti ottici, si usano una barra di altezza variabile (2, 3 o 4 m), graduata, chiamata stadia, e uno strumento ottico (un cannocchiale astronomico, a lunghezza costante o variabile, o un teodolite).\nLa formula principale per calcolare la distanza con il cannocchiale a lunghezza costante \u00e8:\nformula_1\ndove K \u00e8 la costante distanziometrica (di solito \u00e8 uguale a 100) del cannocchiale, S \u00e8 l'intervallo di stadia (formula_2) e formula_3 l'angolo zenitale.\nDopo aver trovato questa distanza (inclinata) si passer\u00e0 facilmente alle coordinate piane tramite semplici calcoli matematici.\nTramite strumenti elettronici.\nLa misura delle distanze tramite strumenti elettronici avviene mediante distanziometri a onde, corredati da appositi prismi per la riflessione delle onde. La celerimensura con questa modalit\u00e0 ha ridotto ancora di pi\u00f9 i tempi per il rilievo di dettaglio, aggiunto al fatto che si ottiene una precisione ancora maggiore e la prevenzione contro errori accidentali.\nTramite GPS.\nLa celerimensura con strumentazione GPS consente di ottenere facilmente le coordinate tridimensionali dei punti di dettaglio usando il rilievo statico rapido, con tempi di acquisizione di circa 1 minuto per ogni punto e un \"rate\" pari a circa 2 secondi."}
{"id": "488489", "revid": "17351", "url": "https://it.wikipedia.org/wiki?curid=488489", "title": "MD 450 Ouragan", "text": ""}
{"id": "488491", "revid": "599013", "url": "https://it.wikipedia.org/wiki?curid=488491", "title": "Hasely Crawford", "text": "Biografia.\nDebutt\u00f2 a livello internazionale nel 1970 vincendo il bronzo nei 100 m ai Giochi del Commonwealth. A Monaco di Baviera 1972 si qualific\u00f2 per la finale olimpica dei 100, che non termin\u00f2 a causa di un infortunio.\nPreparatosi da un anno con l'allenatore statunitense Bob Parks, arriv\u00f2 alla finale olimpica dei 100 m anche nel 1976 a Montr\u00e9al. Il favorito era il campione uscente, il sovietico Valerij Borzov, con il giamaicano Don Quarrie outsider. Crawford li sorprese entrambi e vinse la gara con il primato personale di 10\"06, davanti a Quarrie e Borzov. Con questa vittoria Crawford fu il primo sportivo di Trinidad e Tobago a vincere una medaglia d'oro alle Olimpiadi. Pochi giorni dopo si infortun\u00f2 durante la finale dei 200 metri, terminando all'ottavo posto con un tempo molto alto.\nRitiratosi nel 1984, \u00e8 stato omaggiato con un francobollo; inoltre a lui sono intitolati un aeroplano e uno stadio."}
{"id": "488492", "revid": "3596005", "url": "https://it.wikipedia.org/wiki?curid=488492", "title": "Hearn", "text": ""}
{"id": "488494", "revid": "110157", "url": "https://it.wikipedia.org/wiki?curid=488494", "title": "Gelao", "text": "I Gelao (o anche Klau; in cinese: \u4ee1\u4f6c\u65cf G\u0113l\u01ceoz\u00fa) sono un gruppo etnico facente parte dei 56 gruppi etnici riconosciuti ufficialmente dalla Repubblica popolare cinese, e dei 54 gruppi etnici ufficialmente riconosciuti dal Vietnam.\nNe fanno parte circa 438,000 persone quasi tutte localizzate ad ovest della provincia di Guizhou. Altri vivono in Guangxi, Yunnan and Sichuan. Praticano soprattutto la religione del taoismo.\nLingua.\nLa lingua Gelao appartiene al ceppo delle lingue Tai-Kadai, anche se oggi solo un quarto dei Gelao la parla ancora. I dialetti Gelao si differenziano molto tra di loro e il cinese cinese viene usata come \"lingua franca\", la pi\u00f9 usata dai popoli Gelao. Sono parlati anche la lingua Miao, Yi e Buyei.\nLa lingua Gelao non ha un proprio alfabeto e vengono usati per la scrittura i caratteri cinesi."}
{"id": "488498", "revid": "767487", "url": "https://it.wikipedia.org/wiki?curid=488498", "title": "Elizabeth Costello", "text": "Elizabeth Costello \u00e8 un'opera di John Maxwell Coetzee, scrittore anglofono sudafricano, insignito del Premio Nobel per la letteratura nel 2003.\nSi tratta di un vero e proprio romanzo-saggio, strutturato in otto Lezioni (sei nella edizione italiana) e con una lettera conclusiva; la protagonista, Elizabeth appunto, viene chiamata a partecipare a varie conferenze e dibattiti, in occasione dei quali affronta una tematica diversa.\nIl personaggio di Elizabeth aveva fatto la sua comparsa per la prima volta nel 1999 all'interno del saggio \"La vita degli animali\", saggio che verr\u00e0 inserito interamente nella edizione inglese ed americana di Elizabeth Costello ma che verr\u00e0 omesso nella edizione italiana.\nElizabeth \u00e8 una scrittrice ormai anziana e celebre che difende con forza le proprie convinzioni nonostante l'avanzare dell'et\u00e0; attraverso la sua voce \u00e8 Coetzee stesso a parlare, ad esprimere le riflessioni maturate dopo numerosi anni dedicati realmente alla scrittura e gli argomenti trattati sono quindi molteplici: dalla concezione letteraria di Realismo a quella estetica di Eros, dal problema del Male al Vegetarianesimo.\nIl confine tra generi si fa sempre pi\u00f9 labile e il testo \u00e8 difficilmente classificabile come semplice romanzo o saggio, includendo talvolta inserti epistolari (come la lettera che Elizabeth scrive alla sorella) o veri e propri passi metalinguistici."}
{"id": "488501", "revid": "339392", "url": "https://it.wikipedia.org/wiki?curid=488501", "title": "Galassia degli Yuuzhan Vong", "text": ""}
{"id": "488502", "revid": "77358", "url": "https://it.wikipedia.org/wiki?curid=488502", "title": "Capricornus", "text": ""}
{"id": "488507", "revid": "96758", "url": "https://it.wikipedia.org/wiki?curid=488507", "title": "Voivodato di Nowy S\u0105cz", "text": "Il voivodato di Nowy Sacz (in polacco: wojew\u00f3dztwo nowos\u0105deckie) era un'unit\u00e0 di divisione amministrativa e governo locale della Polonia tra gli anni 1975 e 1998. \u00c8 stato soppiantato dal voivodato della Piccola Polonia. La sua capitale era Nowy S\u0105cz."}
{"id": "488508", "revid": "1543377", "url": "https://it.wikipedia.org/wiki?curid=488508", "title": "Schiller Institute", "text": "Lo Schiller Institute \u00e8 un think tank politico e economico internazionale, parte del Movimento LaRouche.\nFondato da Lyndon LaRouche, ha diffusione internazionale, si ispira al \"Poeta della Libert\u00e0\" Friedrich Schiller."}
{"id": "488509", "revid": "1543377", "url": "https://it.wikipedia.org/wiki?curid=488509", "title": "M30 (astronomia)", "text": "M 30 (noto anche come Messier 30 o NGC 7099) \u00e8 un ammasso globulare situato nella costellazione del Capricorno.\nOsservazione.\nM30 si individua nella parte sud-orientale della costellazione, a circa 3,5\u00b0 ad est dalla stella , un astro di quarta magnitudine; pu\u00f2 essere individuato con facilit\u00e0 anche con un binocolo 10x50 in buone condizioni atmosferiche, ma il suo aspetto resta circolare e nebuloso, dato che le sue stelle non sono risolvibili. Un telescopio da 114mm e un buon ingrandimento permette di intravedere qualche astro, che diventano diverse decine con uno strumento da 200mm.\nM30 pu\u00f2 essere osservato con discreta facilit\u00e0 da tutte le aree popolate della Terra, grazie al fatto che \u00e8 situata a una declinazione non eccessivamente australe: soltanto in alcune aree del Nord Europa e del Canada, nei pressi del circolo polare artico, la sua visibilit\u00e0 risulta difficoltosa (oltre diventa impossibile scorgerlo), mentre nell'Europa centrale appare piuttosto basso sull'orizzonte; dall'emisfero sud l'ammasso \u00e8 ben visibile alto nelle notti dell'inverno australe e nella sua fascia tropicale pu\u00f2 vedersi perfettamente allo zenit. Il periodo migliore per la sua osservazione nel cielo serale \u00e8 quello compreso fra luglio e novembre.\nStoria delle osservazioni.\nM30 \u00e8 stato scoperto da Charles Messier nel 1764 che lo descrive cos\u00ec: \"\"Nebulosa scoperta vicino a 41 Capricorni. Vista con difficolt\u00e0 nel telescopio da 3 piedi e mezzo. Rotonda, non contiene stelle...\".\" William Herschel fu il primo a risolverlo in stelle nel 1783 ed a classificarlo come ammasso globulare. L'ammiraglio Smyth lo descrive come un oggetto debole e pallidamente bianco, con aspetto ellittico e con concatenazioni di stelle verso nord.\nCaratteristiche.\nQuesto denso ammasso si trova a circa 26.000 anni luce dalla Terra ed ha un diametro di circa 76 anni luce; l'ammasso si sta avvicinando ad una velocit\u00e0 di 182 km/s. Il nucleo di quest'ammasso ha una popolazione stellare estremamente densa ed \u00e8 in fase di collasso, come \u00e8 successo anche in un'altra ventina di ammassi globulari della nostra Galassia, fra i quali M15, M62 ed M70.\nAl suo interno sono state osservate una dozzina di stelle variabili. La pi\u00f9 brillante \u00e8 una gigante rossa di magnitudine 12.1; la magnitudine media delle sue 25 stelle pi\u00f9 luminose \u00e8 invece pari a 14,63."}
{"id": "488510", "revid": "834", "url": "https://it.wikipedia.org/wiki?curid=488510", "title": "NGC 7099", "text": ""}
{"id": "488512", "revid": "287204", "url": "https://it.wikipedia.org/wiki?curid=488512", "title": "Voivodato di Kielce", "text": "Il voivodato di Kielce fu un'unit\u00e0 di divisione amministrativa e governo locale della Polonia esistito in diversi momenti della storia polacca.\nIl primo voivodato di Kielce esistette tra il 1921 e il 1939.\nIl secondo voivodato di Kielce (in polacco: wojew\u00f3dztwo kieleckie) esistette come unit\u00e0 di governo locale tra gli anni 1945 e 1975, e fu sostituito in tale anno dai voivodati di Kielce, di Radom e parzialmente dal Voivodato di Tarnobrzeg. La citt\u00e0 capitale era Kielce.\nIl voivodato di Kielce fu istituito anche negli anni 1975-1998, e fu sostituito nel 1999 dal voivodato della Santacroce. Ebbe come capitale Kielce."}
{"id": "488514", "revid": "6837", "url": "https://it.wikipedia.org/wiki?curid=488514", "title": "Elisa Day", "text": ""}
{"id": "488516", "revid": "86599", "url": "https://it.wikipedia.org/wiki?curid=488516", "title": "Lacaille 8760", "text": ""}
{"id": "488526", "revid": "599013", "url": "https://it.wikipedia.org/wiki?curid=488526", "title": "Nix", "text": ""}
{"id": "488528", "revid": "599013", "url": "https://it.wikipedia.org/wiki?curid=488528", "title": "Jean-Jacques Tizi\u00e9", "text": "Carriera.\nDal 2006 ha giocato nell'Africa Sport di Abidjan, in Costa d'Avorio. Prima di passare all'Africa Sport ha giocato nello Stade d'Abidjan, nel Lazer FC, nell'Africa Sport, e, dal 2000 per sei anni, nell'Esp\u00e9rance di Tunisi, in Tunisia.\n\u00c8 stato il portiere titolare della Nazionale ivoriana al campionato del mondo 2006. In Nazionale ha disputato 25 partite tra 1995 e 2007.\nHa perso un testicolo in un incidente di gioco durante una partita di calcio nel 2005."}
{"id": "488529", "revid": "27723", "url": "https://it.wikipedia.org/wiki?curid=488529", "title": "Nix (astronomia)", "text": ""}
{"id": "488534", "revid": "1543377", "url": "https://it.wikipedia.org/wiki?curid=488534", "title": "Mare di Bellingshausen", "text": "Il mare di Bellingshausen \u00e8 un tratto di mare situato al largo della parte occidentale della Penisola Antartica tra l'isola di Alessandro I e l'isola di Thurston.\nIl nome deriva da quello dell'ammiraglio russo Fabian Gottlieb von Bellingshausen che esplor\u00f2 l'area nel 1821. Dal nome dell'ammiraglio russo deriva anche la denominazione della piana di Bellingshausen, una piana abissale che corre parallela alla scarpata continentale. \nFu nei ghiacci di questo mare che rimase intrappolata, dal 28 febbraio 1898 fino al 14 marzo 1899, la nave \"Belgica\" con la quale l'esploratore Adrien de Gerlache condusse la prima spedizione invernale in Antartide."}
{"id": "488535", "revid": "3596354", "url": "https://it.wikipedia.org/wiki?curid=488535", "title": "Gamma Cephei", "text": ""}
{"id": "488536", "revid": "3596356", "url": "https://it.wikipedia.org/wiki?curid=488536", "title": "Errai", "text": ""}
{"id": "488537", "revid": "3596364", "url": "https://it.wikipedia.org/wiki?curid=488537", "title": "Alpha Aquilae", "text": ""}
{"id": "488541", "revid": "3596385", "url": "https://it.wikipedia.org/wiki?curid=488541", "title": "Alpha Vulpeculae", "text": ""}
{"id": "488543", "revid": "3596402", "url": "https://it.wikipedia.org/wiki?curid=488543", "title": "Alpha Scorpii", "text": ""}
{"id": "488544", "revid": "22475", "url": "https://it.wikipedia.org/wiki?curid=488544", "title": "Kazuo Hirai", "text": "Biografia.\nKazuo Hirai nacque nel 1960 a Tokyo, in Giappone. Figlio di un banchiere benestante, Kazuo viaggiava spesso con il padre tra la California, New York, Canada e Giappone.\nIl suo interesse per i giochi lo port\u00f2 in seguito a prender parte al business dell'intrattenimento. Dopo essersi laureato all'universit\u00e0 \"International Christian University\" con una Laurea in Arti, Kazuo Hirai venne assunto alla \"CBS/Sony Inc\". Il suo duro lavoro gli permise di passare in breve tempo ad un rango maggiore, ed in seguito di stabilirsi a New York, dove divent\u00f2 il capo dell'ufficio IBA Sony Music del Giappone.\nVita con il Dipartimento Sony.\nKazuo si trasfer\u00ec alla divisione di Sony Computer Entertainment nel 1995; la sua esperienza con la musica, l'arte e gli affari lo resero preparato al compito - nel 1997 Kazuo si vide intitolare il primo gioco a suo nome.\nKazuo Hirai \u00e8 stato importante nella scalata al successo di Sony. Ha giocato un ruolo importante nell'incremento di vendite di PlayStation negli USA, e i suoi metodi di promozione del marchio PlayStation si orientavano oltre i semplici campi di \"gioco\" o di computer. Per esempio, la pubblicit\u00e0 per la Playstation inizi\u00f2 ad evidenziarsi in competizioni sportive come NBA, NFL, NHL e anche NASCAR.\nAttualmente.\nKazuo Hirai \u00e8 stato presidente di Sony Computer Entertainment Inc. fino al primo settembre 2011.\nNel 2010 \u00e8 intervenuto in seguito alla presentazione di PlayStation Move, e in quello successivo alla presentazione di PlayStation Vita."}
{"id": "488547", "revid": "125734722", "url": "https://it.wikipedia.org/wiki?curid=488547", "title": "Fiat 508 Balilla", "text": "La Fiat 508 Balilla \u00e8 una vettura prodotta dalla FIAT negli anni trenta grazie a cui ebbe inizio la motorizzazione di massa in Italia.\nIl contesto.\nIl progetto fu attuato da diverse celebri figure dell'automobilismo di quegli anni: Tranquillo Zerbi, Antonio Fessia, Bartolomeo Nebbia e Dante Giacosa che costruirono una vettura dalle prestazioni di classe, ma dai costi relativamente contenuti. Il modello viene presentato alla Fiera di Milano il 12 aprile del 1932 in occasione del Salone dell'automobile e si caratterizzava soprattutto per il prezzo base di sole 10.800 lire.\nFiat 508A e 508B.\nLa prima 508 montava anteriormente il motore Fiat 108, un quattro cilindri in linea a valvole laterali da 995\u00a0cm\u00b3 di cilindrata, capace di sviluppare circa 20 CV a 3500 giri/min, accoppiato ad un cambio a tre marce non sincronizzate, che spingeva la versione berlina quattro posti, due porte a circa 80\u00a0km/h di velocit\u00e0 massima. La trazione \u00e8 posteriore, Il telaio \u00e8 a longheroni e traverse con rinforzo centrale a X, i freni sono a tamburo su tutte e quattro le ruote con l'innovativo (per l'epoca) comando idraulico, le sospensioni sono ad assale rigido sia davanti che dietro, con molle a balestra e ammortizzatori idraulici a leva, e il serbatoio \"a barilotto\" a caduta \u00e8 situato sotto al cofano.\nTale versione venne sostituita due anni dopo dalla Balilla a quattro marce e munita di una nuova carrozzeria leggermente aerodinamica a due o quattro porte. Tale versione venne indicata come Fiat 508B, quindi, per retroformazione, il precedente modello a 3 marce fu chiamato Fiat 508A. Nel parlare comune per\u00f2 nessuno negli anni '30 e '40 le chiamava 508A o 508B bens\u00ec Balilla tre marce e Balilla quattro marce.\nGli esemplari prodotti fra le varie serie dal 1932 al 1937 furono ben 112.000, complice il basso costo dell'auto, 10.800 lire contro le 18.500 della \"Fiat 509\", che permise alla Fiat una produzione senza precedenti di questa fortunata realizzazione.\nFu protagonista della motorizzazione delle forze armate negli anni trenta. Il Regio Esercito l'acquis\u00ec sia nella versione berlina (per gli ufficiali dei Reali Carabinieri), che nelle versioni Fiat 508M Torpedo Militare e Spider Militare come veicolo tattico.\nLa Balilla veniva prodotta negli stabilimenti torinesi del Lingotto e fu venduta in tante configurazioni diverse\u02d0 berlina, spider, torpedo, coloniale, sport spider e berlinetta Mille Miglia, facendo anche la fortuna di molti carrozzieri che ne sfruttarono il telaio: ricordiamo in particolare Garavini, Savio, Balbo, Bertone, Casaro e Ghia. Nel 1939, Fioravante Zanussi prepara la Fiat 508 Sport di Alberto Comirato di Treviso, che vince il campionato Italiano di Categoria.\nTra i possessori di tale autovettura ci fu Gigi Meroni, estroso e sfortunato calciatore del e del Torino. L'automobile \u00e8 stata recentemente restaurata.\nOltre che in Italia venne anche prodotta in Polonia, (dalla \"Polski-Fiat\"), in Francia (dalla neonata Simca-Fiat) in Cecoslovacchia (dalla Walter) e in Germania (dalla NSU-Fiat).\nLa Fiat 508C \"Nuova Balilla\" 1100 e 508L.\nL'ultima delle Balilla fu la Fiat 508C, una vettura completamente nuova che la Fiat all'inizio denomin\u00f2 ufficialmente \"Nuova Balilla 1100\" (si vedano i manifesti pubblicitari dell'epoca) ma che gli automobilisti chiamarono sempre e solo \"1100\". Presentata nel 1937 e rimasta in produzione fino al 1939, anno di lancio della Fiat 1100 vera e propria, costava 19.500 lire e fu prodotta in 57.000 esemplari nelle versioni Cabriolet, Berlina e Berlina tetto apribile.\nLa carrozzeria a 4 porte differiva completamente dalle precedenti, come appare evidente dalla foto qui a fianco, cos\u00ec come il motore. Il Fiat 108C \u00e8 un 4 cilindri in linea a benzina a valvole in testa da 1089\u00a0cm\u00b3 (da cui la denominazione 1100) da 32\u00a0CV a 4.400 giri/min, accoppiato ad un cambio a 4 marce pi\u00f9 retromarcia, capace di spingere la vettura a 110 km/h. La sospensione anteriore era a ruote indipendenti, con bracci trasversali, molle elicoidali e ammortizzatori idraulici a bagno d'olio racchiusi in un \"astuccio\" mentre la posteriore ad assale rigido con molle a balestra.\nNel 1938 venne realizzata la Fiat 508L (Lungo), una 508C con passo allungato e 6 posti, due dei quali su strapuntini ripiegabili a scomparsa dietro i sedili anteriori. Ne vennero prodotte due versioni: una berlina in tutto simile al modello classico (compresa l'apertura delle porte), ma con la terza luce in fondo alla fiancata; un taxi con divisoria alle spalle del conducente \u2013 costituita da cristalli scorrevoli\u00a0\u2013 e con un piantone sulle fiancate, in corrispondenza della divisoria, sul quale erano incernierate le porte che si aprivano cos\u00ec nel verso opposto rispetto alle berline a 4 e 6 posti\nProduzioni su licenza.\nPolski Fiat 508.\nL'azienda statale Pa\u0144stwowe Zak\u0142ady In\u017cynierii di Varsavia il 21 settembre 1931 ottenne la licenza Fiat per l'assemblaggio e, in seguito, la produzione della \"508\". La piccola vettura divenne l'auto pi\u00f9 diffusa sulle strade polacche negli anni trenta.\nLa prima versione assemblata in Polonia, designata Polski Fiat 508 I, montava il motore da 1 litro da 20 hp ed il cambio a tre marce. Gradualmente, con l'avanzamento delle industrie locali, i componenti forgiati ed in fusione italiani vennero sostituiti da pezzi prodotti in Polonia.\nNel 1934 anche la PZIn\u017c inizi\u00f2 la produzione della \"508 B\", adattata per\u00f2 alle condizioni delle strade polacche (spesso inesistenti): il telaio e le sospensioni vennero irrobustite e vennero montate ruote con pneumatici pi\u00f9 larghi e del telaio. Questo modello, assemblato tra il 1934 ed il 1935, venne denominato 508 II.\nNel giugno 1935 la PZIn\u017c lanci\u00f2 la serie migliorata 508 III, che il 12 febbraio 1936 venne battezzata ufficialmente Junak. Telaio e carrozzeria erano in acciaio, senza componenti in legno, ed il tettuccio apribile in tela. Le linee della carrozzeria erano arrotondate, cos\u00ec come quelle della griglia del radiatore e del bagagliaio (accessibile dall'interno). La ruota di scorta venne spostata dal parafango alla parte posteriore del bagagliaio. Venne realizzata anche una versione pick-up ed un veicolo tattico leggero per l'esercito polacco, la Polski Fiat 508 \u0141azik. Alla fine del 1938 oltre il 95% delle componenti erano di produzione nazionale, mentre venivano ancora importati i carburatori, le cinghie di distribuzione ed i cuscinetti. La \"Junak\" berlina raggiungeva una velocit\u00e0 massima di 100 km/h, con un consumo di 8 l/100 km, mentre la \"508 III\" versione autocarro rispettivamente 85 km/h e 10-12 l/100 km.\nGli stabilimenti della P\u00f3\u0142ci\u0119\u017carowych Pa\u0144stwowych Zak\u0142ad\u00f3w In\u017cynierii produssero, dal 1935 al 1939, un totale di circa 3.500 \"Polski Fiat 508 III Junak\", 1.000 telai nudi, 2.500 versioni derivate tra militari, furgoni, pick-up e 508/518. Il prezzo di una \"Junak\" era di 5.400 z\u0142 nel 1936, 4.950 z\u0142 nel 1939.\nFiat-NSU.\nIn Germania, il disastroso stato della sua economia costrinse la fabbrica di motociclette NSU Motorenwerke AG a rinunciare all'ambizione di produrre automobili ed a cedere i propri impianti per la produzione automobilistica ad un'azienda che ne avesse fondi e capacit\u00e0. La NSU prese contatti con la Fiat, che nel 1929 acquist\u00f2 i nuovi stabilimenti di Heilbronn per la somma di un milione di marchi. La \"508 Balilla\" fu uno dei primi due modelli ad essere prodotti nell'impianto, con la denominazione Fiat-NSU tra il 1934 ed il 1938 e NSU-Fiat dal 1938 al 1941 (anche se il diritto della Fiat di utilizzare il nome NSU su una propria autovettura assemblata in Germania sar\u00e0, 25 anni dopo, oggetto di lunghe dispute legali).\nLa produzione venne interrotta dallo scoppio della seconda guerra mondiale. Non esistono statistiche precise sulle dimensioni della produzione, ma circa 11.000 \"Fiat 508\" vennero prodotte dai tedeschi tra il 1934 ed il 1941, delle quali circa 6.000 tra il 1934 ed il 1938, sia delle versioni \"508A\" che \"508B\".\nSIMCA-Fiat 6CV.\nLa \"Balilla\" assemblata su licenza in Francia dal 1932 al 1937, in seguito ricordata come la prima \"Simca-Fiat\", fu presentata il 18 settembre 1932.\nQuando il modello venne rimpiazzato in Francia dalla Simca 8 (basata sulla versione successiva della \"Balilla\", la Fiat 1100), tra SIMCA di Nanterre e SAFAF di Suresnes erano state realizzati in totale 26.472 esemplari fino nel 1937.\nWalter Junior.\nLa \"508\" venne prodotta anche a Jinonice dalla Walter Engines, con la denominazione Walter Junior. La produzione inizi\u00f2 nell'autunno del 1932; fino al 1936, vennero realizzati circa 1.000 veicoli, tutti con cambio a tre marce. Il prezzo per una berlina a due porte partiva da 27.500 K\u010ds.\nVeicoli derivati.\nImpiegando come base il telaio e la meccanica della Fiat 508C, la fabbrica portoghese F\u00e1bricas Metal\u00fargicas Alba realizzo l'Alba 1500, una \"roadster\" da competizione."}
{"id": "488548", "revid": "3596438", "url": "https://it.wikipedia.org/wiki?curid=488548", "title": "Alpha Bo\u00f6tis", "text": ""}
{"id": "488549", "revid": "767487", "url": "https://it.wikipedia.org/wiki?curid=488549", "title": "Murder Ballads", "text": "Murder Ballads \u00e8 il nono album discografico di Nick Cave and the Bad Seeds, pubblicato nel 1996 da Mute Records. Come suggerisce il titolo (che tradotto significa \"Ballate omicide\"), l'album consiste appunto in ballate omicide, un genere di canzoni che si basa sui dettagli (e spesso le conseguenze) dei crimini di passione: riprendendo un filone tipico del folk anglosassone, Nick Cave racconta storie di assassini ed assassinii. Si \u00e8 avvalso della collaborazione di Kylie Minogue per il brano \"Where the Wild Roses Grow\" e di quella di PJ Harvey per \"Henry Lee\".\nIl disco.\nSong of Joy.\n\"Song of Joy\" \u00e8 un racconto narrato in prima persona da un uomo che, in una notte da incubo, bussa alla porta di una baita (presumibilmente la stessa raffigurata sulla copertina dell'album) per chiedere ospitalit\u00e0. Il titolo della canzone significa \"Canzone di gioia\", ma anche \"Canzone di Joy\" (il termine inglese \"joy\" \u00e8 traducibile con \"gioia\" ed \u00e8 anche un nome proprio femminile): e Joy \u00e8 il nome della moglie del narratore, che racconta di essere in viaggio da anni in cerca dell'uomo che la uccise assieme alle loro figlie. Tuttavia, man mano che costui racconta la propria storia, un dubbio si insinua nell'ascoltatore: il tono, la parlata, le espressioni facciali che istintivamente associamo al narratore pur non vedendolo, perfino alcune delle sue parole tradiscono qualcosa. Qualcosa che fa pensare che l'uomo stia raccontando la verit\u00e0, ma dal punto di vista sbagliato. Cos\u00ec, alla fine, la domanda innocente che egli pone al suo silenzioso interlocutore, (\"Do you, sir, have a room?/Are you beckoning me in?\" \"Avete una stanza libera, signore? Mi lascerete entrare?\") suona terribilmente inquietante: chi abbiamo ascoltato finora? Un uomo distrutto o un omicida fuggiasco?\nStagger Lee.\n\"Stagger Lee\" \u00e8 basato sulla storia dell'omicida Lee Sheldon da cui \u00e8 stata creata una canzone tradizionale afro-americana intorno al 1895. La versione di Cave \u00e8 descritta con molta violenza, sanguinosa come tutto il resto dell'album: entrato in un bar dopo essere stato lasciato dalla propria donna, Stagger Lee uccide prima il barista per una discussione di poco conto e poi il ragazzo di una donna di facili costumi entrata per caso nel locale.\nHenry Lee.\nAnche \"Henry Lee\" \u00e8 basato su alcune canzoni tradizionali spesso citate come \"Young Hunting\". Racconta di una donna che uccide un uomo perch\u00e9 non la amava e non dormiva con lei. La canzone \u00e8 cantata in duetto con PJ Harvey, cantante rock britannica che al tempo aveva una relazione con Cave.\nLovely Creature.\n\"Lovely Creature\" \u00e8 un racconto astratto riguardante la possibilit\u00e0 di trovare e perdere l'amore attraverso la morte. Il testo pu\u00f2 essere interpretato come una variante sul tema della leggenda dell'autostoppista fantasma, conosciuta per essere spesso abusata da molti film horror.\nWhere the Wild Roses Grow.\nIl brano \"Where the Wild Roses Grow\", il cui titolo in italiano si pu\u00f2 tradurre con \"Dove crescono le rose selvatiche\", vede come protagonisti Elisa Day, a cui Kylie Minogue \"presta\" la voce, e il suo primo e unico amante, interpretato dallo stesso Cave. In essa si racconta di come la ragazza, soprannominata \"wild rose\" (\"rosa selvatica\" in inglese), si innamori di un uomo dalla quale verr\u00e0 brutalmente assassinata. Caratteristico della canzone, originale come la maggior parte di quelle di \"Murder Ballads\", \u00e8 il suo tono, estremamente dolce e romantico nonostante l'efferatezza narrata nella parte conclusiva.\nThe Curse of Millhaven.\nIl titolo tradotto in italiano significa \"La maledizione di Millhaven\" e narra la sanguinosa storia dell'omonima citt\u00e0 dal punto di vista di Lottie, una quindicenne del luogo.\nA Millhaven accadono atroci omicidi e misteriosi incidenti che lasciano la citt\u00e0 in preda al panico come ad esempio l'annegamento di un bambino, la decapitazione di un operaio (la cui testa ritrovata poi nella fontana della casa del sindaco) il ritrovamento di un cane inchiodato alla porta del suo padrone e l'omicidio di un'anziana signora accoltellata in casa sua. A circa met\u00e0 canzone, tuttavia, Lottie rivela di essere lei la responsabile di tutti i crimini; viene processata e rinchiusa in manicomio, dove, quando le viene chiesto se sente rimorso, lei risponde: \"Ma certo! C'\u00e8 cos\u00ec tanto altro che avrei potuto fare se me l'avessero lasciato fare!\".\nTracce.\nTesti e musiche di Nick Cave, eccetto dove diversamente specificato."}
{"id": "488552", "revid": "3596462", "url": "https://it.wikipedia.org/wiki?curid=488552", "title": "Epsilon Carinae", "text": ""}
{"id": "488555", "revid": "32116", "url": "https://it.wikipedia.org/wiki?curid=488555", "title": "Kaz Hirai", "text": ""}
{"id": "488558", "revid": "80598", "url": "https://it.wikipedia.org/wiki?curid=488558", "title": "La valigia dell'attore", "text": "La valigia dell'attore \u00e8 un doppio album dal vivo di Francesco De Gregori con un inedito in studio.\nQuesto album \u00e8 diviso in due CD (\u00e8 stato qualche anno dopo ristampato in LP) e ripercorre i circa 25 anni di carriera di De Gregori con registrazioni della tourn\u00e9e del 1997 e arricchita da alcuni brani inediti. \nL'album prende il nome dalla prima traccia, una versione in studio di De Gregori di una canzone da questi scritta per Alessandro Haber, il quale l'aveva incisa nel 1995 nell'album Haberrante. Nell'album compaiono altre due canzoni di De Gregori incise da altri: \"Dammi da mangiare\", incisa nel 1996 da Angela Baraldi, e \"Il suono delle campane\", incisa nel 1995 da Mimmo Locasciulli. Ultimo brano inedito \u00e8 \"Non dirle che non \u00e8 cos\u00ec\", traduzione degregoriana di \"If You See Her, Say Hello\" che Bob Dylan aveva inciso in \"Blood on the Tracks\"."}
{"id": "488559", "revid": "3596512", "url": "https://it.wikipedia.org/wiki?curid=488559", "title": "Telescopi riflettori", "text": ""}
{"id": "488561", "revid": "767487", "url": "https://it.wikipedia.org/wiki?curid=488561", "title": "Salvatore Sciarrino", "text": "Biografia.\nAutodidatta (bench\u00e9 formatosi privatamente, per qualche tempo, con Turi Belfiore e Antonino Titone), Salvatore Sciarrino ha iniziato a comporre dodicenne, tenendo il primo concerto pubblico nel 1962. Considera \"apprendistato acerbo\" i lavori anteriori al 1966. Ci\u00f2 che caratterizza la sua musica \u00e8 la volont\u00e0 di indurre il fruitore a un diverso modo di ascoltare e a una nuova presa di coscienza della realt\u00e0 e di s\u00e9. Dopo aver conseguito la maturit\u00e0 classica e frequentato qualche anno di universit\u00e0 nella sua citt\u00e0, nel 1969 Salvatore Sciarrino ha lasciato la Sicilia per trasferirsi a Roma e poi, nel 1977, a Milano. Nel 1977 al Teatro alla Scala di Milano \u00e8 avvenuta la prima rappresentazione assoluta della sua \"Berceuse variata\" diretta da Claudio Abbado.\nFra il 1978 e il 1980 \u00e8 stato direttore artistico del Teatro Comunale di Bologna e, nel 1987, ha presentato in prima esecuzione moderna al Rossini Opera Festival una versione per orchestra della cantata \"Giovanna D'Arco\" composta originalmente per voce sola e pianoforte da Gioachino Rossini nel 1832. Nel 1985 per il Teatro La Fenice di Venezia nel Chiostro di San Niccol\u00f2 al Lido avviene la prima esecuzione di \"Canzoni del XX secolo\" e un'anamorfosi con orchestrazioni ed elaborazioni proprie con Alide Maria Salvetta. Ha insegnato al Conservatorio Giuseppe Verdi di Milano (1974-83), a Perugia (1983-87) e al conservatorio \"Cherubini\" di Firenze (1987-96). Parallelamente, Sciarrino ha tenuto corsi di perfezionamento e masterclass; da segnalare quelli di Citt\u00e0 di Castello dal 1979 al 2000. Tiene dal 2013 il corso di composizione presso l\u2019Accademia Musicale Chigiana, dove ha gi\u00e0 insegnato nel 1983 e nel 2002.\nAccademico di Santa Cecilia, Accademico delle Belle Arti della Baviera e Accademico delle Arti (Berlino), ha ricevuto numerosi riconoscimenti fra cui il Premio Prince Pierre de Monaco (2003) e il Premio Internazionale Feltrinelli (2003). \u00c8 stato inoltre vincitore, nel 2006, del Musikpreis Salzburg, premio internazionale di composizione recentemente istituito dal Land di Salisburgo.\nIl compositore Boris Porena ha dedicato a Salvatore Sciarrino una sonata per violino e pianoforte (CBP VIIb:16 nel catalogo di Patrizia Conti), 20 aprile 1990.\nDal 1983 risiede in Umbria a Citt\u00e0 di Castello.\nMusica.\nDella sua musica, Pietro Misuraca ha scritto: \nHa pubblicato con Casa Ricordi dal 1969 al 2004; dall'anno seguente, l'esclusiva delle opere di Sciarrino \u00e8 passata a Rai Trade. Vastissima la sua discografia, comprendente oltre novanta titoli, pubblicati da etichette internazionali e pi\u00f9 volte segnalati e premiati.\nOltre che dalla maggior parte dei libretti delle proprie opere teatrali, Sciarrino \u00e8 autore di una ricca produzione di articoli, saggi e testi di vario genere; alcuni sono stati scelti e raccolti in \"Carte da suono\". Di rilievo il suo libro interdisciplinare sulla forma musicale \"Le figure della musica da Beethoven a oggi\"."}
{"id": "488563", "revid": "102148762", "url": "https://it.wikipedia.org/wiki?curid=488563", "title": "Hadar", "text": "A questo termine corrispondono le seguenti voci:"}
{"id": "488569", "revid": "729019", "url": "https://it.wikipedia.org/wiki?curid=488569", "title": "Gillet (automobili)", "text": "Gillet \u00e8 un costruttore belga di automobili, la cui produzione \u00e8 iniziata nel 1994 con il modello Vertigo motorizzata con un V6 Alfa Romeo.\nLa Gillet nasce ad opera del pilota Tony Gillet che mise in campo tutta la sua esperienza nel realizzare la Vertigo.\nIl progetto inizi\u00f2 negli anni novanta ma il modello venne presentato soltanto nel gennaio del '92 al Salone dell'automobile di Bruxelles. L'anno seguente la vettura venne esposta anche a Parigi e Ginevra.\nNel 2006 la Gillet partecipa al FIA GT World Championship con i piloti Bas Leinders e Renaud Kuppens.\nCuriosit\u00e0.\nLa \"Gillet Vertigo\" ha ottenuto il record di accelerazione 0 a 100\u00a0km/h nel 1994, con un tempo di soli 3,266 secondi. Ci\u00f2 \u00e8 dovuto non solo alla potenza del motore 910 cv, ma anche al ridottissimo peso di soli 750 Kg."}
{"id": "488570", "revid": "767487", "url": "https://it.wikipedia.org/wiki?curid=488570", "title": "Pailly (Svizzera)", "text": "Pailly (toponimo francese) \u00e8 un comune svizzero di 534 abitanti del Canton Vaud, nel distretto del Gros-de-Vaud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "488571", "revid": "2231807", "url": "https://it.wikipedia.org/wiki?curid=488571", "title": "Enrico VII d'Inghilterra", "text": "Enrico era figlio di Edmondo Tudor, fratellastro di Enrico VI d'Inghilterra, e di Margaret Beaufort, discendente dei Lancaster. Figura principale nella guerra delle due rose, egli conquist\u00f2 la corona alla battaglia di Bosworth Field sconfiggendo Riccardo III d'Inghilterra e ponendo fine al conflitto. La dinastia Tudor, da lui fondata, avrebbe governato l'Inghilterra per oltre un secolo, fino agli inizi del Seicento.\nTenace uomo politico (fu soprannominato il \"Salomone inglese\"), Enrico riusc\u00ec a procurare al suo paese un'influenza notevole nella politica europea, grazie soprattutto all'alleanza con la Spagna, stipulata attraverso il matrimonio del figlio Arturo con Caterina d'Aragona, figlia dei sovrani Ferdinando II d'Aragona e Isabella I di Castiglia. Celebre \u00e8 anche la sua lotta contro la clientela nobiliare e l'arroganza dei magnati, durante la quale riusc\u00ec abilmente a ottenere l'appoggio del Parlamento. Tale disputa si concluse con l'imposizione del rispetto delle leggi e con la creazione di un'amministrazione efficiente la quale per\u00f2, nell'ultima fase del regno di Enrico, fu percepita come oppressiva ed esosa da parte dei sudditi, offuscando in tale modo il ricordo dei primi anni di governo e, di conseguenza, la memoria del fondatore della dinastia Tudor presso i posteri. Infine, Enrico VII fu il primo a comprendere i vantaggi politici e strategici dell'insularit\u00e0 dell'Inghilterra, favorendo i viaggi transoceanici e gettando le basi per il futuro sviluppo della \"Royal Navy\".\nBiografia.\nIl contesto storico: la guerra delle due rose.\nLe travagliate vicende che caratterizzarono la giovinezza di Enrico Tudor non si potrebbero comprendere se non si facesse, prima, un accenno veloce alla disastrosa situazione politica interna inglese verificatasi all'indomani del 1453, l'anno in cui si concluse la guerra dei cent'anni. L'Inghilterra, dagli anni trenta del XV secolo, cominci\u00f2 lentamente a perdere i suoi possedimenti in terra di Francia, a causa, anche, delle continue faide interne tra i reggenti del piccolo Enrico VI (1422-1461). Quando questi poi raggiunse la maggiore et\u00e0 nel 1437, i membri della corte ne constatarono l'inettitudine al comando, \"handicap\" che favor\u00ec la corruzione e il crollo della stabilit\u00e0 politica, quest'ultima resa ancora pi\u00f9 fragile a causa delle rivolte popolari e del ritorno dei soldati in patria, insoddisfatti e privi della paga. Nel 1453, per di pi\u00f9, Enrico VI ebbe la prima, grave crisi di schizofrenia che lo accompagner\u00e0 cronicamente fino alla fine dei suoi giorni, fattore che costrinse i membri del governo a nominare Riccardo Plantageneto, III duca di York, quale \"Lord Protector\" del regno. Riccardo di York, acerrimo nemico della volitiva regina Margherita, approfitt\u00f2 della debolezza mentale di Enrico VI per proclamarsi legittimo erede al trono d'Inghilterra, in quanto discendente pi\u00f9 prossimo di Edoardo III (1327-1377) di quanto lo fossero i Lancaster. Nel 1455, pertanto, scoppi\u00f2 la violenta guerra delle due rose, chiamata cos\u00ec per la contrapposizione tra la rosa rossa dei Lancaster e quella bianca degli York.\nIl legame di Enrico con i Lancaster.\nEnrico nacque al castello di Pembroke, nel Galles, il 28 gennaio 1457 da Margaret Beaufort e da Edmondo Tudor che mor\u00ec pochi mesi prima della sua nascita. I suoi nonni paterni erano Owen Tudor e Caterina di Valois, la quale aveva seduto sul trono di regina come moglie di Enrico V d'Inghilterra. La famiglia di Owen era originaria di Anglesey ed egli era arrivato a corte come paggio di Walter Hungerford, I barone Hungerford, col quale visse le vicende belliche inglesi in Francia. Si dice che, dopo essere rimasta vedova, Caterina abbia sposato segretamente Owen, sebbene quest'indiscrezione non sia documentata da alcuna fonte scritta: in ogni caso Edmondo fu creato Conte di Richmond nel 1452 e dichiarato legittimo dal fratellastro Enrico VI.\nIn ogni caso le pretese che Enrico poteva vantare al trono venivano dalla madre, Margaret. Ella era infatti parte della famiglia Beaufort ed era la bisnipote di Giovanni di Gand, terzogenito di Edoardo III d'Inghilterra, attraverso uno dei figli che aveva avuto dall'amante, e poi moglie, Katherine Swynford. Le pretese di Enrico alla corona erano comunque tenui: le basi della sua legittimit\u00e0 erano una donna e una discendenza illegittima, mentre i castigliani potevano vantare dei diritti pi\u00f9 solidi di quelli vantati dal Tudor. Giovanni di Gand, infatti, si era sposato in seconde nozze con Costanza di Castiglia e da lei aveva avuto una figlia, Caterina di Lancaster, la quale poi aveva sposato il cugino Enrico III di Castiglia. Caterina poteva reclamare il trono per il figlio Giovanni sulla base di una prole nata da un legittimo matrimonio e non entro una relazione adulterina successivamente legalizzata. Fu infatti Riccardo II d'Inghilterra che legittim\u00f2 i fratellastri con una lettera patente nel 1397 e dieci anni dopo tale decisione fu riconfermata da Enrico IV d'Inghilterra, che succedette al cugino Riccardo, il quale specific\u00f2 per\u00f2 che non potevano vantare alcuna pretesa al trono. Questa clausola era di dubbia legalit\u00e0 dal momento che i Beaufort erano stati legalizzati da un atto del Parlamento, ma la posizione di Enrico Tudor, in prospettiva, ne usciva di sicuro indebolita.\nLa giovinezza di Enrico (1457-1483).\nQuando Enrico nacque la guerra delle due rose era scoppiata da poco e suo padre era gi\u00e0 morto: Edmondo mor\u00ec presso il castello di Carmarthen tre mesi prima della nascita del figlio a causa di una pestilenza, lasciando una vedova adolescente. Di Margaret \u2014 la quale due mesi dopo si rispos\u00f2 con Henry Stafford \u2014 e di Enrico si prese cura il fratello di Edmondo, Jasper Tudor, il quale l'affid\u00f2 alla cura di Andreas Scotus, pedagogo che si accorse della pronta intelligenza del ragazzo. Quando per\u00f2 gli yorkisti nel 1461 presero il potere e al trono sal\u00ec Edoardo IV d'Inghilterra, Jasper dovette fuggire in Bretagna. Il castello di Pembroke e il contado andarono quindi a William Herbert, I conte di Pembroke (1423 circa-27 luglio 1469) e Margaret ed Enrico dovettero rimanere con lui. Le sorti si capovolsero nel 1469 quando Richard Neville, XVI conte di Warwick, trad\u00ec gli yorkisti passando ai lancasteriani. Il 26 luglio Warwick e Herbert si scontrarono nella battaglia di Edgecote Moor; la battaglia volse a favore dei Lancaster e Herbert fu preso e giustiziato. L'anno seguente, con Enrico VI di nuovo sul trono, Jasper pot\u00e9 tornare in patria e and\u00f2 a corte insieme con la cognata e il nipote. Qui, secondo la tradizione narrata nell\"Enrico VI\" di Shakespeare, il re Lancaster, vedendo il giovane conte di Pembroke, profer\u00ec:\nLa pace dur\u00f2 poco: l'anno seguente, nel 1471, Edoardo IV torn\u00f2 con un imponente esercito e i lancasteriani vennero battuti. Jasper torn\u00f2 in Bretagna con Enrico, che ormai era considerato una minaccia perch\u00e9 pretendente al trono per i Lancaster, mentre Margaret dovette rimanere in Inghilterra e venne fatta sposare, nel 1472, a Thomas Stanley, I conte di Derby di provata fede yorkista. All'alba del 1471 Enrico era comunque l'unico esponente maschile dei Lancaster che era rimasto, dato che Enrico VI era stato assassinato nella Torre di Londra nel medesimo anno e che suo figlio Edoardo di Lancaster era morto nella battaglia di Tewkesbury, combattuta nel maggio dello stesso anno. A partire dal 1471 fino al 1485, quindi, il giovane Enrico e lo zio Jasper vissero alla corte del duca Francesco II di Bretagna, ove il giovane pot\u00e9 raffinare la propria educazione e fare apprendistato politico-militare. Le offese lanciategli da Edoardo IV \u2014 \"the imp\", cio\u00e8 \"il piccolo demonio\"; \"the only one left of Henry's VI brood\", cio\u00e8 \"l'unico rimasto della nidiata di Enrico VI\" \u2014 erano le uniche armi rimaste al sovrano che potevano colpire il giovane rivale.\nDalla Bretagna a Bosworth Field: l'ascesa al trono (1483-1485).\nLa prima spedizione.\nll giorno di Natale del 1483 Enrico, ormai ventiseienne, s'impegn\u00f2 presso la cattedrale di Rennes a sposare Elisabetta di York, unica erede di Edoardo IV, dal momento che i suoi fratelli maschi, i Principi nella Torre, erano probabilmente morti. Il matrimonio, se mai fosse avvenuto, avrebbe unito gli York e i Lancaster. Dopo questo impegno Enrico ricevette l'omaggio di tutti i suoi sostenitori. Per conquistare un trono occorrevano uomini, denaro e mezzi e dopo aver ottenuto i primi ottenne anche i secondi per mano di Francesco II di Bretagna. Enrico tent\u00f2 di attraccare sulle coste inglesi, ma il piano si risolse in un enorme insuccesso. Il piano port\u00f2 anche alla morte di Henry Stafford, II duca di Buckingham, uno dei pi\u00f9 grandi sostenitori che aveva in patria, che venne scoperto quale traditore e giustiziato. Dopo la morte di Edoardo IV, al trono era salito suo fratello Riccardo III d'Inghilterra che, d'accordo con il primo ministro di Francesco II, Pierre Landais (1430-1485), tent\u00f2 di far estradare Jasper ed Enrico per poterli arrestare e giustiziare. Il piano per\u00f2 fall\u00ec perch\u00e9 essi fuggirono in Francia, avvisati dal presule inglese John Morton di quello che stava accadendo.\nLa spedizione del 1485 e la vittoria di Bosworth Field.\nI francesi li accolsero con calore e li fornirono dei mezzi necessari per una spedizione militare, tra cui un piccolo contingente di francesi, guidato da Philibert de Chand\u00e9e, scozzesi e 400 inglesi insofferenti verso il governo del nuovo re Riccardo III; questi ultimi furono posti sotto il comando di Richard Guildford. \u00c8 curioso sottolineare il sostegno militare francese a un pretendente alla corona inglese: gli storici hanno ipotizzato che Carlo VIII di Francia, sostenendo il candidato dei Lancaster al trono di Inghilterra, suscitasse ulteriori diatribe interne al reame anglico, permettendo cos\u00ec alla Francia di concentrarsi sull'acquisizione della Bretagna. Grazie a questi aiuti Enrico e lo zio partirono da Honfleur il 1\u00ba agosto e attraccarono il 7 dello stesso mese a Milford Haven, nel Pembrokeshire, terra natia della famiglia Tudor. Ivi Enrico baci\u00f2 il suolo patrio esclamando:\nAccompagnati da John de Vere, XIII conte di Oxford, i due Tudor marciarono verso l'Inghilterra, raccogliendo lungo la marcia un notevole supporto di volontari che rimpolparono l'esercito di Enrico di circa 5\u00a0000 uomini. Se da parte di madre Enrico era inglese, suo padre era legato al Galles, suo nonno era di una famiglia di Anglesey che sosteneva di discendere da Cadwaladr Fendigaid ap Cadwallon e in almeno un'occasione Enrico us\u00f2 il suo drago rosso come vessillo. La sua ascendenza gallese fece s\u00ec che, al momento di combattere, Enrico potesse ottenere un sostegno militare aggiuntivo e garantirsi una sorta di lasciapassare che gli permise di attraversare il Galles e arrivare a Market Bosworth. Enrico sapeva che per vincere doveva attaccare e mettere sotto assedio Riccardo il pi\u00f9 velocemente possibile prima che egli ricevesse rinforzi dal Nottinghamshire e da Leicester; Riccardo dal canto suo sapeva di dover evitare a ogni costo di essere ucciso. I due eserciti si incontrarono presso Bosworth Field il 22 agosto 1485 e gli yorkisti, bench\u00e9 pi\u00f9 numerosi, furono sconfitti, a causa del tradimento di alcuni dei pi\u00f9 fedeli alleati di Riccardo come Henry Percy, IV conte di Northumberland, William Stanley (1435 circa-10 febbraio 1495) e Thomas Stanley, I conte di Derby. Nella battaglia Riccardo rimase ucciso, Enrico divenne re e la guerra delle due rose fin\u00ec.\nLa prima fase di regno (1485-1500).\nLa legittimazione della conquista del trono.\nIncoronato nell'Abbazia di Westminster il 30 ottobre 1485, Enrico si occup\u00f2 per prima cosa di rafforzare la sua posizione al trono, dal momento che, in definitiva, il suo lignaggio reale risaliva a Edoardo III d'Inghilterra e a suo figlio Giovanni di Gand morti ormai da circa un secolo. Il 18 gennaio 1486 tenne fede al proprio impegno e spos\u00f2 presso l'Abbazia di Westminster Elisabetta di York, che era sua terza cugina discendendo anch'ella da Giovanni di Gand attraverso uno dei suoi numerosi figli. Il matrimonio venne fatto senz'altro in segno di pacificazione, ma anche perch\u00e9 i loro figli avrebbero potuto ereditare il trono senza problemi avendo due genitori che discendevano dalle famiglie che avevano regnato, a intermittenza, per l'ultimo secolo. L'unione fu suggellata simbolicamente anche dalla creazione della rosa dei Tudor che univa in s\u00e9 il bianco degli York e il rosso dei Lancaster. Poco dopo Enrico chiese e ottenne dal Parlamento la revoca del \"Titulus Regius\", decreto voluto da Riccardo III che dichiarava illegittimi i figli di Edoardo IV e della moglie Elisabetta Woodville perch\u00e9 il loro matrimonio non era stato valido.\nUn altro provvedimento fu di rendere retroattiva a Bosworth la sua \"nomina\" a re: in questo modo tutti coloro che avevano combattuto per Riccardo potevano essere arrestati per tradimento ed Enrico pot\u00e9 confiscare legalmente tutte le propriet\u00e0 che erano appartenute al precedente sovrano e incamerarle per s\u00e9. In alcuni casi si dimostr\u00f2 comunque magnanimo, grazi\u00f2 l'erede di Riccardo, John de la Pole, I conte di Lincoln, e cre\u00f2 Margaret Pole Contessa di Salisbury. Enrico non convoc\u00f2 il Parlamento se non dopo la sua incoronazione e subito dopo eman\u00f2 un editto secondo il quale chiunque gli avesse giurato fedelt\u00e0 avrebbe potuto ritenersi al sicuro da ogni rappresaglia sulla propria persona o sulle sue propriet\u00e0. Uno degli altri metodi usati per tenere al sicuro la corona fu quello di privare i nobili di buona parte del loro potere, agendo specialmente contro la pratica ampiamente diffusa fra i feudatari di avere un grande numero di \"riservisti\" che indossavano le insegne del nobile in questione andando a formare, di fatto, un esercito privato. A consolidare ulteriormente la posizione del re Tudor, papa Innocenzo VIII eman\u00f2 una bolla nel 1486 con la quale consider\u00f2 legittima la conquista di Enrico VII del trono inglese.\nLe ribellioni di Simnel e Warbeck e la breve campagna francese.\nLa reggenza di Enrico non fu esente da critiche e malumori, e il sovrano dovette affrontare diverse ribellioni. La prima, ricordata come la \"Stafford and Lovell Rebellion\", sorse nel 1486 e collass\u00f2 prima che si cominciasse a combattere sul serio. Nel 1487 gli yorkisti superstiti si raccolsero sotto la bandiera di Lambert Simnel, marionetta nelle mani degli avversari di Enrico VII (tra cui vi era il recidivo John de la Pole), che pretendeva di essere Edoardo di York, figlio di Giorgio di Clarence, ancora languente nelle prigioni della Torre di Londra. Il re affront\u00f2 i ribelli \u2014 supportati dagli irlandesi \u2014 il 16 giugno nella battaglia di Stoke Field, sconfiggendoli. John de la Pole fu ucciso nella battaglia, mentre Simnel, per la sua giovane et\u00e0, non fu giustiziato e fin\u00ec a lavorare nelle cucine reali.\nNel 1490 fu un altro usurpatore, Perkin Warbeck, a guidare una rivolta. Warbeck si era guadagnato l'appoggio di Margherita di York, sorella di Edoardo IV, convincendola di essere suo nipote Riccardo di Shrewsbury scampato miracolosamente alla prigionia della Torre. Warbeck, autoproclamatosi re col nome di Riccardo IV prov\u00f2 a sollevare gli irlandesi nel 1491 e l'Inghilterra nel 1495; infine l'anno seguente convinse Giacomo IV di Scozia a tentare la stessa impresa. La ribellione di Warbeck fu pi\u00f9 duratura di quella di Simnel, grazie anche al supporto delle potenze politiche straniere di Francia e Scozia. Ci\u00f2 nonostante anche Warbeck fu destinato a una morte violenta: nell'agosto del 1497 Warbeck sbarc\u00f2 in Cornovaglia con un pugno di uomini e, sconfitto a Taunton da Daubeney, fu catturato e giustiziato nella Torre di Londra nel 1499.\nTra le ribellioni di Simnel e Warbeck, Enrico s'impegn\u00f2, unica volta nel suo ventennale regno, in un'impresa bellica sul suolo francese: la difesa del Ducato di Bretagna. Patria d'elezione del sovrano Tudor, come testimoniato dalle vicende giovanili, la Bretagna era agognata dal sovrano francese Carlo VIII di Valois, il quale intendeva impossessarsi del ducato completando l'opera di riunificazione del territorio francese gi\u00e0 compiuta dai suoi predecessori; Enrico intendeva invece mantenere la penisola bretone nell'area di influenza inglese, dapprima nel 1489 con la firma del trattato di Redon, con cui il sovrano si impegnava a inviare 6 000 soldati inglesi a combattere al fianco dei bretoni, e infine prevenendo il progetto di matrimonio tra Carlo e l'ereditiera al ducato, Anna di Bretagna. Si giunse cos\u00ec a una guerra che port\u00f2 a una serie di sporadiche azioni militari (assedio di Boulogne da parte di Enrico nell'ottobre del 1492) che si conclusero colla pace di \u00c9taples, del 3 novembre 1492, in seguito alla quale Enrico avrebbe abbandonato ogni pretesa sulla Bretagna mentre Carlo avrebbe rinnegato le pretese di Warbeck al trono inglese, pagando inoltre un'indennit\u00e0 di 50 000 sterline all'Inghilterra.\nLa politica interna e le riforme amministrative.\nIl capolavoro di Enrico consistette, comunque, nell'abilit\u00e0 con cui amministr\u00f2 gli affari interni del regno, determinando una vera e propria centralizzazione del potere reale a discapito di quello nobiliare. Enrico promosse, in primo luogo, un sistema meritocratico al servizio della Corona, ponendo ai vertici delle istituzioni politiche e militari uomini fedeli ai Tudor: Reynold Bray, Richard Empson ed Edmund Dudley occuparono il rango di consiglieri del sovrano, esercitando una notevole influenza, mentre John Morton (l'ecclesiastico che salv\u00f2 la vita a Enrico e allo zio Jasper) divenne cancelliere reale e arcivescovo di Canterbury. Era necessario, per\u00f2, che questo nuovo ceto politico espletasse le sue funzioni in un nuovo organo esecutivo: a tale proposito, Enrico istitu\u00ec la \"Star Chamber\", un apposito tribunale con la facolt\u00e0 di imporre anche alle fazioni aristocratiche il rispetto della legge, e, coerentemente con queste operazioni, il re espulse dal consiglio regio (di cui si serv\u00ec molto, al contrario di quanto fece col parlamento) tutti i nobili senza meriti di fedelt\u00e0 e competenza. Questo vero e proprio consiglio reale funzion\u00f2 anche dopo la morte di Enrico: il cardinale Wolsey guid\u00f2 la politica inglese nei primi vent'anni di regno di Enrico VIII, fino alla sua caduta nel 1529.\nOltre al supporto dei suoi consiglieri, Enrico VII poteva contare su quello della madre, che rivest\u00ec un'importanza pressoch\u00e9 indiscutibile, sia dal punto di vista politico, sia da quello privato, nella vita del figlio. Donna colta, austera e di rigidi costumi, Margaret Beaufort aveva un altissimo senso della dignit\u00e0 regale, surclassando la nuora Elisabetta nei compiti di rappresentanza ufficiali ed Enrico si appoggi\u00f2 frequentemente a essa sia in questioni di carattere politico, sia in campo domestico, come testimoniato dal fatto che in seguito alla nascita dei nipoti, Margaret ebbe il controllo della \"nursery\". Inoltre, a segnalare il suo ruolo, a partire dal 1499 cominci\u00f2 a firmarsi \"Margaret R.\", dove quella \"R\" finale starebbe a significare il vocabolo latino \"regina\".\nL'accorta politica commerciale.\nIn campo commerciale, Enrico VII cerc\u00f2 di proteggere i manufatti inglesi dall'agguerrita politica commerciale delle altre nazioni europee, intraprendendo una politica mercantilistica. Da secoli, infatti, l'Inghilterra esportava nelle Fiandre la lana per poter essere lavorata nelle industrie manifatturiere. Dopo aver raggiunto un grande periodo di prosperit\u00e0 economica nel XIII/XIV secolo, i commerci inglesi declinarono nel corso dell'ultima fase della guerra dei cent'anni, quando i rapporti tra Inghilterra e Borgogna \u2014 che controllava appunto le Fiandre \u2014 si ruppero. La guerra delle due rose, poi, determin\u00f2 un periodo di instabilit\u00e0 politica che si ripercosse anche sui commerci esteri. Quando Enrico ascese al trono nel 1485, si adoper\u00f2 perch\u00e9 i commerci potessero prosperare e far uscire cos\u00ec il Regno dalla spirale di recessione economica in cui era caduto. Grazie a un'accorta serie di trattative, Enrico stipul\u00f2 nel 1496 con le citt\u00e0 fiamminghe l\"Intercursus Magnus\" (chiamato dai fiamminghi \"Intercursus malus\" per le clausole preponderatamente favorevoli agli inglesi), col quale garantiva un riallacciamento dei rapporti mercantili.\nNel 1486 segu\u00ec un accordo commerciale con la Francia, in base al quale venivano annullate tutte le restrizioni in campo commerciale frutto ancora degli antichi dissidi politico-militari dovuti alla guerra dei cent'anni. Enrico era inoltre intenzionato a espandere l'area d'influenza britannica nella penisola italiana, cercando di stabilire ottimi rapporti con la Repubblica di Firenze, governata all'epoca dai Medici. Le motivazioni per cui gli occhi del sovrano caddero proprio su Firenze erano essenzialmente due: il primo era legato al fatto che la lana inglese era particolarmente pregiata, e i fiorentini amavano i preziosi tessuti realizzati con quest'ultima \u2014 da qui il trattato del 1490 con cui la lana inglese aveva dei particolari sgravi commerciali per essere importata nel porto di Pisa \u2014; il secondo era perch\u00e9 Enrico aveva bisogno di un interlocutore commerciale abbastanza potente per contrastare il predominio commerciale di Venezia. Questa politica port\u00f2 s\u00ec a un rafforzamento dei legami tra Londra e Firenze, ma comport\u00f2 anche un deterioramento dei legami commerciali con la Serenissima che danneggiarono in parte l'economia inglese. Infine nel 1490 Enrico firm\u00f2 un accordo commerciale con la Danimarca per la pesca nelle acque islandesi.\nIl caso Irlanda.\nL'Irlanda parteggi\u00f2 attivamente per tutta la guerra delle due rose a favore del partito yorkista. Saggiamente, il sovrano Tudor non si vendic\u00f2 degli isolani e non cerc\u00f2 neanche di imporre attivamente un esercizio diretto sull'Isola, dal momento che essa era divisa in clan tra i quali primeggiavano i Geraldine e i Butler e soltanto l'area circostante Dublino (The Pale) era sotto il diretto controllo degli inglesi. Pertanto, Enrico si limit\u00f2 ad autoproclamarsi Signore d'Irlanda e a nominare un luogotenente tra i membri delle due famiglie gi\u00e0 citate. Nel corso della rivolta di Warbeck, per\u00f2, quando questi trov\u00f2 negli irlandesi degli alleati, Enrico cerc\u00f2 di sbarazzarsi dei fastidiosi clan irlandesi e di imporre un governo centralizzato sull'isola, guidato \"de jure\" dal futuro Enrico VIII, ma gestito da sir Edward Poynings. Questi cerc\u00f2 di far passare il 1\u00ba dicembre 1494 a Drogheda la Poynings' Law, con cui l'Irlanda doveva essere posta giuridicamente sotto il controllo del re inglese. I costi per il mantenimento di un parlamento inglese, per\u00f2, risultarono troppo elevati, e pertanto Enrico VII ritorn\u00f2 al vecchio sistema. Sar\u00e0 infine il figlio Enrico VIII, nel 1541, a farsi proclamare Re d'Irlanda e a unificare ulteriormente l'isola di smeraldo all'Inghilterra.\nLe spedizioni di Giovanni e Sebastiano Caboto (1495-1498).\nEnrico VII, come detto, rivolse gran parte della propria attenzione al rafforzamento dell'economia inglese, specialmente nell'ambito del commercio marittimo; per perseguire tale obiettivo decise di gettare le basi per la creazione di una potente flotta. Le motivazioni, per\u00f2, erano anche di carattere strategico: l'Inghilterra era debole militarmente e aveva bisogno di difendersi da eventuali invasioni. Pertanto il re cre\u00f2 nel 1495 il primo bacino di carenaggio a Portsmouth, gettando le basi per lo sviluppo della \"Royal Navy\", sebbene sotto il suo regno furono costruite solo due caracche di dimensioni da nave oceanica, la \"Regent\" e la \"Sovereign\", e la marina possedeva ancora solo una base provvisoria, da mobilitare solo in tempo di guerra con l'unico scopo di trasportare l'esercito sul continente e non di esercitare un reale potere navale. I suoi sforzi in questo senso vennero successivamente capitalizzati dal figlio Enrico VIII.\nEnrico inoltre provava una forte attrazione per i recenti viaggi oceanici compiuti prima da Vasco da Gama e poi da Cristoforo Colombo. Decise pertanto di sostenere le idee dell'esploratore veneziano Giovanni Caboto, convinto assertore del fatto che Colombo non avesse trovato la rotta verso le Indie Occidentali. Con delle lettere patenti datate 5 aprile 1496, Enrico diede il proprio sostegno a Caboto, il quale part\u00ec da Bristol ai primi di maggio e facendo vela verso Occidente. In questo primo viaggio, Caboto scopr\u00ec Terranova (o il Labrador), prendendone possesso in nome dell'Inghilterra. Ritornato nell'agosto a Bristol, Caboto fu osannato dalla folla e celebrato dallo stesso sovrano il quale, entusiasta, finanzi\u00f2 una seconda spedizione (sempre da Bristol, estate del 1498) della quale fu per\u00f2 protagonista il figlio di Giovanni, Sebastiano Caboto. Se del primo non si \u00e8 pi\u00f9 saputo nulla, del secondo sappiamo che comp\u00ec delle esplorazioni ulteriori lungo le coste dell'America Settentrionale. La spedizione, per\u00f2, non port\u00f2 ai risultati sperati da Enrico \u2014 il quale intendeva appunto raggiungere il \"Cipango\" tanto agognato da Colombo \u2014 e, dopo il ritorno della spedizione guidata da Sebastiano, decise di accantonare ulteriori progetti di spedizione.\nGli ultimi anni (1500-1509).\nLa politica estera.\nDopo aver eliminato gli usurpatori del suo trono, Enrico pot\u00e9 procedere con tutta tranquillit\u00e0 con la creazione di solide alleanze in politica estera. Per quanto concerne la politica estera, Enrico VII era convinto che il debole regno inglese potesse sopravvivere solo tramite una fitta rete di matrimoni combinati con i grandi reami del continente, \"in primis\" la Francia e poi il neonato Regno di Spagna.\nDopo la parentesi bellica con la Francia di Carlo VIII, Enrico mantenne una politica neutrale nei confronti del suo successore, Luigi XII (1498-1515), non intromettendosi nelle feroci guerre italiane condotte dal monarca. Decise quindi di dare in sposa la quintogenita Maria al nuovo re di Francia, ormai cinquantatreenne, del quale Enrico temeva la potenza militare, mentre per assicurarsi la pace ai confini settentrionali, fece sposare la figlia Margherita con il re di Scozia, Giacomo IV (1503), sperando cos\u00ec di rompere la \"Auld Alliance\" vigente fin dal XIV secolo tra Scozia e Francia: per sancire maggior solennit\u00e0 all'accordo, Enrico fece intervenire anche papa Alessandro VI quale mediatore e testimone della pace perpetua fra i due Paesi. Inoltre, per evitare che ribelli o pretendenti al trono inglese trovassero rifugio presso nazioni straniere confinanti (com'era avvenuto nel caso di Werbeck che trov\u00f2 rifugio in Francia), Enrico VII stipul\u00f2 un accordo, il 20 giugno 1502, con Massimiliano d'Asburgo, nel quale si stabiliva che l'imperatore non avrebbe dato asilo a personalit\u00e0 ostili al monarca inglese, ricevendo in cambio sussidi per la crociata contro i turchi.\nIl vero capolavoro della politica estera di Enrico fu per\u00f2 il matrimonio tra il figlio primogenito Arturo con la principessa spagnola Caterina d'Aragona, nell'anno 1501 (i primi rapporti amichevoli con la Spagna furono stabiliti in occasione del trattato di Medina del Campo, nel 1489). Quando per\u00f2 Arturo, gi\u00e0 di costituzione fragile, mor\u00ec il 2 aprile del 1502 \u2014 lutto che prostr\u00f2 notevolmente l'animo del sovrano, in quanto il suo primogenito era considerato il suo figlio prediletto \u2014, Enrico decise di ripiegare sul secondogenito Enrico, ma le lungaggini delle trattative - unite anche ad alcuni problemi di dote - e l'iniziale volont\u00e0 da parte del sovrano Tudor stesso di impalmare Caterina impedirono l'unione tra i due, la quale si realizz\u00f2 solo dopo l'ascesa del giovane principe al trono come re Enrico VIII, nel 1509. Al contrario, per\u00f2, Enrico VII cerc\u00f2 di concentrare le attenzioni diplomatiche su un suo matrimonio con la vedova di Filippo il Bello, Giovanna, figlia di Ferdinando e Isabella. Il re spagnolo, per\u00f2, temendo che il sovrano inglese volesse esercitare un effettivo dominio sul regno di Castiglia, neg\u00f2 il consenso alle nozze. Sempre desideroso di inserirsi nella politica europea, il sovrano Tudor cerc\u00f2 di convolare a nozze con la figlia dell'imperatore Massimiliano, Margherita, nel tentativo di ottenere l'influenza sulle ricche regioni fiamminghe.\nLa politica fiscale.\nIn politica finanziaria, l'ultimo decennio di regno vide un inasprimento del carico fiscale sui sudditi. A testimonianza di ci\u00f2, l'umanista italiano anglicizzato Polidoro Virgili scrisse: \u00abEgli infatti cominci\u00f2 a trattare la sua gente con maggior durezza e severit\u00e0 di quanto fosse stata prima sua abitudine, allo scopo come egli stesso affermava, di ottenere che si mostrassero pi\u00f9 che mai a lui obbedienti e sottomessi. Il popolo, per\u00f2, aveva tutt'altra spiegazione di questo suo comportamento, persuaso com'era di soffrire, non per via dei propri peccati, ma per colpa della brama di possesso del monarca. Che questi fosse avido fin dall'inizio, non si pu\u00f2 dirlo per certo; in seguito, per\u00f2, la sua cupidigia divenne manifesta\u00bb. Fatto sta che questi metodi di politica fiscale cos\u00ec serrati valsero a duplicare le entrate del regno d'Inghilterra: \u00abIl frutto delle terre della corona sal\u00ec sotto il suo regno da 13 633 sterline a 32 630; il reddito delle dogane da circa 20 000 a 40 000\u00bb\nLa morte.\nCon gli anni, la tempra del re declin\u00f2 sempre di pi\u00f9: nel 1503 mor\u00ec l'amata moglie Elisabetta, in seguito a un parto travagliato. Enrico VII, negli ultimi anni di vita, invecchi\u00f2 precocemente per via della tubercolosi di cui era affetto, morendo il 25 aprile del 1509 e lasciando un erede poco pi\u00f9 che diciottenne, che per\u00f2 disistimava, e una madre sessantaseienne in qualit\u00e0 di esecutrice delle sue volont\u00e0.\nLa cultura sotto Enrico VII.\nI fermenti culturali e la \"Henry VII Chapel\".\nBench\u00e9 Enrico VII non sia ricordato come un uomo di profonda cultura, il risanamento politico e finanziario del regno da lui operato favor\u00ec indirettamente la diffusione della cultura umanistica e i primi segni di quel rinascimento inglese che fiorir\u00e0, principalmente, sotto il regno del figlio Enrico VIII e della nipote Elisabetta I. Il regno di Enrico VII, infatti, fu un periodo di transizione tra la letteratura medievale e quella umanistico-rinascimentale, in cui operarono Alexander Barclay e John Skelton, letterati protesi verso la nuova cultura ma ancora ancorati, per tematiche e stile, al Medioevo, e umanisti \"maturi\" quali William Grocyn, Thomas Linacre e, soprattutto, il platonico John Colet. A livello personale, re Enrico concentr\u00f2 i suoi sforzi in iniziative culturali che potevano avere un fine pratico, in quanto volte a rinsaldare il prestigio della monarchia tudoriana. Fatto esemplare di questa concezione dell'arte posta al servizio dello Stato fu la costruzione della \"Henry VII Chapel\", cappella realizzata all'estremit\u00e0 orientale dell'Abbazia di Westminster. Concepita inizialmente come luogo di culto ove poter venerare i resti mortali di Enrico VI \u2014 considerato come santo dalla popolazione e, per questo motivo, oggetto di propaganda da parte dei Tudor per rafforzare la loro posizione \u2014, la cappella divenne poi il sepolcro dei sovrani inglesi (compreso Oliver Cromwell, fino alla restaurazione del 1661) fino a Giorgio II di Hannover (1727-1760). Elegantissimo e ultimo esempio di architettura tardo-gotica, prima dell'avvento dello stile Tudor, la cappella fu probabilmente realizzata da Robert Janyns Jr. e, per la magnificenza e la raffinatezza degli interni, \u00e8 considerata uno dei gioielli dell'arte britannica.\nLa propaganda Tudor.\nEnrico VII non si limit\u00f2, in campo propagandistico, a patrocinare la costruzione della \"Henry VII Chapel\" quale luogo di culto per lo zio Enrico VI: oltre a enfatizzare i suoi legami con i Lancaster e a mitizzare le origini dei Tudor, Enrico favor\u00ec l'elaborazione di scritti volti a distruggere l'immagine dei membri del casato degli York, affidandone l'incarico al gi\u00e0 citato umanista Polidoro Virgili. Costui, nella sua \"Three Books of Polydore Vergil's English History\", demonizz\u00f2 le immagini di Edoardo IV e di Riccardo III, dipingendoli come esseri immorali coinvolti nei pi\u00f9 scabrosi intrighi famigliari e politici. In sostanza, una visione ripresa in \"History of King Richard III\" di Moro e nella tragedia \"Riccardo III\" di William Shakespeare.\nLa storiografia su Enrico VII.\nTestimonianze dirette.\nCos\u00ec Polidoro Virgili ci delinea la figura fisica e spirituale del sovrano. In quanto panegirico scritto dopo la morte del sovrano, bisogna saper prendere questo documento come un elogio enfatizzante la figura del sovrano appena scomparso, bench\u00e9 i tratti somatici corrispondano effettivamente alla realt\u00e0, come si pu\u00f2 desumere dalle fonti iconografiche e dalla maschera mortuaria. Riguardo alle qualit\u00e0 e ai vizi di Enrico VII, Virgili sottolinea alcuni elementi che troveranno riscontro anche in altre personalit\u00e0 contemporanee del primo sovrano Tudor, oppure nei posteri delle attivit\u00e0 successive, in particolare la saggezza politica, l'amore per la pace e la giustizia, l'astuzia, la freddezza politica. Ecco un passo dell'orazione funebre del vescovo John Fisher:\nOltre alla propaganda ufficiale, testimonianze storiche dirette attestano il piacere di Enrico VII per la musica strumentale, per le gare sportive (lui stesso era un giocatore dello sport del tennis) e per i giochi da tavolo quali le carte, i dadi e gli scacchi. Arricch\u00ec, inoltre, lo zoo della Torre di Londra.\nLa storiografia Tudor e Stuart.\nEdward Hall, Richard Grafton, John Stow, Tommaso Moro, John Fisher e Polidoro Virgili furono i primi intellettuali a offrire un'immagine dell'azione politica di Enrico VII, concentrandosi dunque sul suo ruolo pacificatore dopo trent'anni di guerra civile. Tra costoro, solo Polidoro Virgili e John Fisher tratteggiarono anche il lato \"umano\" e non solo \"regale\" di Enrico, ma bisogner\u00e0 aspettare la fine dell'era Tudor, con l\"Historie of the Raigne of King Henry the Seventh\", pubblicata nel 1622 dal filosofo e parlamentare Francesco Bacone, per avere un'opera che dipingesse ampiamente anche l'aspetto privato del fondatore della dinastia. Bacone, oltre a elogiare Enrico quale il pi\u00f9 grande legislatore che l'Inghilterra avesse mai avuto dai tempi di Edoardo I Plantageneto (1277-1307) e descriverlo come un principe prudente ed estremamente abile, lo dipinge al contempo come un uomo serio, freddo e avido, ricavando quest'ultima impressione dalla testimonianza di Virgili e contribuendo cos\u00ec a tramandarla nel corso dei secoli successivi. Difatti, la voce enciclopedica su Enrico VII compilata da James Gairdner per il \"Dictionary of national biography\" (1891) rimarca l'avidit\u00e0 di Enrico e dei suoi consiglieri nelle estorsioni, \u00ab\"which were the principal blot on his reign\"\u00bb, dove per \"blot\" si intende \"macchia\".\nGiudizio storico su Enrico VII.\nI giudizi contemporanei su Enrico VII sono perlopi\u00f9 contrastanti. All'inizio del secolo, la storica Gladys Temperley, nel suo saggio \"Henry VII\" del 1914, cerca da un lato di migliorare l'immagine del primo sovrano Tudor, non riuscendo nel contempo a sganciarsi dall'idea di un uomo corrotto, negli ultimi anni, dall'avarizia. Lo stesso giudizio offre, in tempi pi\u00f9 recenti, Kenneth O. Morgan: sebbene sia duro nel giudicare i regni di Enrico VIII e di Elisabetta I, lo storico riconosce al primo Tudor l'abilit\u00e0 di gestire le finanze statali e l'amministrazione dello stato, nonostante la sua presunta cupidigia. Tom Penn invece, nel suo libro \"The Winter King\", tratteggia un uomo dedito soltanto alla riscossione delle tasse.\nBench\u00e9 enigmatico, freddo burocrate e abile manipolatore di uomini (vendette delle cariche governative per rimpinguare le casse statali), Enrico riusc\u00ec a dare all'Inghilterra quella stabilit\u00e0 e quella sicurezza che non godeva pi\u00f9 dai tempi di Enrico V, cio\u00e8 benessere economico, sicurezza legale e celerit\u00e0 negli atti governativi. Quest'ultima fu dovuta alla centralizzazione del potere monarchico, instaurando quello che alcuni storici definirono \"assolutismo parlamentare\", cio\u00e8 un sistema di potere col quale i Tudor esautorarono il Parlamento dalle sue funzioni di controllore della politica monarchica, in favore della Camera stellata e del consiglio privato (Privy Council) del sovrano. Tanto per dare un'idea, Enrico VII convoc\u00f2 il parlamento solo sette volte in ventiquattro anni di governo, cinque delle quali tra il 1485 e il 1495, cio\u00e8 nei momenti critici delle sollevazioni di Simnel e di Warbeck. La saggia politica estera e l'oculata politica economica permisero al successore Enrico VIII di agire liberamente in campo militare (la guerra contro la Francia di Francesco I e quella contro gli scozzesi) allestendo un poderoso esercito, e di avviare la costruzione di sontuosi castelli. Inoltre ebbe un grande ruolo nello stabilire il vantato potere inglese sui mari dando inizio alla fondazione di quello che alla fine divenne il pi\u00f9 vasto impero della storia, l'Impero britannico, grazie alle sovracitate azioni di ingegneria navale e al patronato esplorativo. L'opera di ricostruzione del regno, bisogna ammetterlo, fu per\u00f2 facilitata anche dallo stato di prostrazione in cui versava la nazione: in assenza di una vera e propria nobilt\u00e0 di sangue \u2014 decimata nella guerra delle due rose \u2014 Enrico pot\u00e9 agire liberamente, senza rimanere vincolato nella gestione del potere dai grandi feudatari del regno e promuovere cos\u00ec membri del ceto medio borghese determinando una vera e propria rivoluzione del panorama sociale che caratterizz\u00f2 i decenni successivi.\nMatrimonio e discendenza.\nDa Elisabetta di York Enrico ebbe:\nAscendenza.\nL'albero genealogico qui riportato \u00e8 stato realizzato consultando, nei limiti del possibile, le voci di Wikipedia in lingua italiana. Mancanti queste, sono state consultate quelle in lingua inglese trattanti le biografie delle singole persone ivi citate.\nTrattamento.\nAl tempo di re Enrico VII il trattamento d'onore riservato al sovrano non era ancora ben codificato. La titolatura utilizzata era in latino: \"Rex Angliae et Franciae et Dominus Hiberniae\"."}
{"id": "488581", "revid": "1318658", "url": "https://it.wikipedia.org/wiki?curid=488581", "title": "Arrondissement di Grenoble", "text": "L\"arrondissement\" di Grenoble \u00e8 un \"arrondissement\" dipartimentale della Francia situato nel dipartimento dell'Is\u00e8re, nella regione dell'Alvernia-Rodano-Alpi.\nStoria.\nFu creato nel 1800, sulla base dei preesistenti \"distretti\". Nel 1926 vi fu integrato l'arrondissement soppresso di Saint-Marcellin.\nComposizione.\nL\"arrondissement\" \u00e8 diviso in 297 comuni raggruppati in 39 cantoni, elencati di seguito:"}
{"id": "488582", "revid": "1318658", "url": "https://it.wikipedia.org/wiki?curid=488582", "title": "Arrondissement di La Tour-du-Pin", "text": "L\"arrondissement\" di La Tour-du-Pin \u00e8 un \"arrondissement\" dipartimentale della Francia situato nel dipartimento dell'Is\u00e8re, nella regione dell'Alvernia-Rodano-Alpi.\nStoria.\nFu creato nel 1800, sulla base dei preesistenti \"distretti\".\nComposizione.\nL\"arrondissement\" \u00e8 diviso in 137 comuni raggruppati in 11 cantoni, elencati di seguito:"}
{"id": "488583", "revid": "1318658", "url": "https://it.wikipedia.org/wiki?curid=488583", "title": "Arrondissement di Vienne", "text": "L\"arrondissement\" di Vienne \u00e8 un \"arrondissement\" dipartimentale della Francia situato nel dipartimento dell'Is\u00e8re, nella regione dell'Alvernia-Rodano-Alpi.\nStoria.\nFu creato nel 1800, sulla base dei preesistenti \"distretti\".\nComposizione.\nL\"arrondissement\" \u00e8 diviso in 99 comuni raggruppati in otto cantoni, elencati di seguito:"}
{"id": "488586", "revid": "110157", "url": "https://it.wikipedia.org/wiki?curid=488586", "title": "Rueyres (Svizzera)", "text": "Rueyres (toponimo francese) \u00e8 un comune svizzero di 270 abitanti del Canton Vaud, nel distretto del Gros-de-Vaud.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "488591", "revid": "110157", "url": "https://it.wikipedia.org/wiki?curid=488591", "title": "Oratorio della Madonna della Querce", "text": "L'oratorio della Madonna della Querce \u00e8 un luogo di culto cattolico che si trova in via del Palazzo dei Diavoli, nella periferia di Firenze, zona Isolotto.\nStoria e descrizione.\nEdificio di antico patronato dei Mannelli (\u00e8 ancora visibile il loro stemma), dai quali pass\u00f2 poi agli Antinori. La denominazione deriva dalla localit\u00e0 \"La Querce\" dove l'illustre famiglia aveva una villa di campagna.\nA pianta ottagonale, voltato a cupola, riprendente schemi brunelleschiani, l'oratorio \u00e8 preceduto da un portico tamponato nel Seicento, sulle cui pareti vi sono resti di affreschi attribuiti a Paolo Schiavo (\"Nativit\u00e0 e cavalcata dei Magi\" al centro, ai lati \"San Cristoforo\" e \"Annunciazione\" con forse \"San Giuliano\"), cui si deve anche la decorazione dell'interno con i santi \"Francesco, Quirino martire e Giovanni Battista tra angeli\", gli \"Evangelisti\" nei pennacchi e la tavola con l'\"Assunzione\", firmata e datata 1460. Il pavimento \u00e8 in maiolica di Montelupo. Venne restaurato nel 1898 e in epoca pi\u00f9 recente dagli Antinori. Fu la prima chiesa del rione dell'Isolotto, ed \u00e8 ancora adibita al culto.\nAccanto all'oratorio un tabernacolo conserva resti di affreschi attribuiti al Maestro di Signa (1440-1450 circa): si trovava in antico all'inizio della via, nel tratto che fu demolito per creare piazza Pompeo Batoni."}
{"id": "488597", "revid": "1632387", "url": "https://it.wikipedia.org/wiki?curid=488597", "title": "Artillery", "text": "Gli Artillery sono un gruppo musicale technical thrash metal danese, formatosi a Taastrup nel 1982.\nAttivi soprattutto durante gli anni ottanta, nel 1990 hanno pubblicato l'album \"By Inheritance\" che sar\u00e0 anche il loro lavoro di pi\u00f9 successo.\nL'anno successivo per\u00f2, a causa di varie tensioni al loro interno, ci fu lo scioglimento della band.\nRiuniti nel 1998, l'anno successivo pubblicarono il disco \"B.A.C.K.\" ma giunti nel nuovo millennio si sciolsero nuovamente.\nNel 2007 la band decise di riprovare a tornare sulle scene musicali, e solo due anni dopo pubblicarono l'album \"When Death Comes\".\nIl 29 marzo 2011 \u00e8 stato pubblicato il loro sesto album in studio: \"My Blood\". Successivamente pubblicarono altri due album in studio: \"Legions\" nel 2013 e \"Penalty by Perception\" nel 2016.\nStoria.\nGli inizi (1982-1984).\nIl gruppo \u00e8 nato nel 1982 a Taastrup, un sobborgo di Copenaghen.\nLa formazione era composta dalla coppia di chitarristi J\u00f8rgen Sandau e Michael St\u00fctzer, dal bassista Morten St\u00fctzer, dal batterista Carsten Nielsen e dal cantante Per Onink.\nCon questa formazione, nel 1982, venne pubblicato il loro primo demo \"We are the Dead\".\nL'anno successivo Onink decise di abbandonare il gruppo e fu sostituito dal cantante Carsten Lohmann con cui vennero pubblicati i demo \"Shellshock\" (1984) e \"Deeds of Darkness\" (1984).\nIl successo (1985-1990).\nIl debutto commerciale del gruppo arriva all'inizio del 1985 con l'inserimento della canzone \"Hey Woman\" nel primo volume di \"Speed Metal Hell\", serie di raccolte pubblicate dall'etichetta discografica New Renaissance Records.\nNello stesso anno Carsten Lohmann lascia la band, venendo sostituito da Flemming R\u00f6nzdorf, e successivamente esce il primo album \"Fear of Tomorrow\", preceduto dal quarto demo omonimo, per l'etichetta Neat Records.\nIl disco si presenta come un disco thrash veloce, aggressivo e molto tecnico che render\u00e0 il disco come uno dei pi\u00f9 importanti del genere a livello europeo.\nL'anno successivo la band decise di pubblicare un altro demo che dar\u00e0 anche il nome al loro secondo album in studio dal titolo \"Terror Squad\".\nIl disco, pubblicato per la Roadracer Records, non sar\u00e0 al livello del precedente lavoro ma avr\u00e0 da parte sua una buona produzione.\nLo stesso anno la band decise di pubblicare la loro prima raccolta intitolata \"Terror Squad/Fear of Tomorrow\".\nNel 1989 J\u00f8rgen Sandau lascia la band, il bassista Morten St\u00fctzer prende cos\u00ec il suo posto e, come sostituto, viene reclutato Peter Thorslund con cui venne pubblicato il demo \"Khomaniac\".\nUn anno dopo esce l'album \"By Inheritance\", pubblicato sempre dalla Roadracer.\nQuesto album, al contrario dei precedenti, sar\u00e0 pi\u00f9 sperimentale spostando la band verso nuove direzioni per gli anni novanta quasi ad anticipare quello che negli anni successivi proveranno a fare altre band.\nIl disco avr\u00e0 infatti al suo interno influenze heavy metal con un conseguente ammorbidimento del sound che lasci\u00f2 interdetti i fan di vecchia data puristi del thrash duro e violento e per i quali l'album godeva di una pessima reputazione.\nMa, anche grazie a queste nuove influenze, sar\u00e0 considerato come il disco pi\u00f9 bello, fantasioso e variegato della loro carriera proprio in un periodo in cui molte band thrash non erano in grado di proporre un nuovo sound.\nAll'interno del disco sono chiare le influenze di grandi band metal quali Metallica e soprattutto Iron Maiden.\nAltre interessanti particolarit\u00e0 di questo lavoro saranno ad esempio le ritmiche a tratti orientaleggianti in alcuni brani come ad esempio \"7:00 from Tashkent\" o la title-track o al grande vena tecnica e melodica dei membri sotto l'aspetto strumentale quasi a trarre ispirazione da band thecnical thrash metal come gli Annihilator.\nLo scioglimento e la prima reunion (1991-2000).\nProprio in questo periodo, che li vedeva riscuotere un buon successo commerciale, soprattutto a causa di numerose tensioni al loro interno, nel 1991 la band decise di sciogliersi.\nSette anni dopo, nel 1998, la band decise di riunirsi e diede alle stampe la raccolta \"Deadly Relics\".\nL'anno successivo venne pubblicato il loro quarto album: \"B.A.C.K.\", disco thrash duro e veloce che per\u00f2 non ebbe riscontro a livello di vendite.\nDopo questo album venne pubblicato il singolo \"Jester\", canzone gi\u00e0 presente nell'edizione giapponese dell'album \"B.A.C.K.\" come traccia bonus ma, l'anno successivo, anche a causa dello scarso successo commerciale, la band decise ancora una volta di sciogliersi.\nIl ritorno (2007-oggi).\nIl 13 agosto 2007 il gruppo decise pubblicare un box set in edizione limitata intitolato \"Through the Years\", contenente i 4 album della band e tutto il materiale demo.\nIl 6 novembre Michael St\u00fctzer ha confermato, attraverso il sito ufficiale del gruppo, che gli Artillery erano nuovamente attivi ed erano gi\u00e0 stati programmati nuovi concerti, aggiungendo che nuovo materiale era pronto e la band stava preparando un nuovo album.\nNello stesso comunicato venne anche detto che la band ricercava un sostituto di Flemming R\u00f6nsdorf, che non sarebbe stato pi\u00f9 coinvolto nei progetti del gruppo e, il 27 novembre. \u00c8 stato ufficializzato l'arrivo del nuovo cantante S\u00f8ren Adamsen.\nL'anno successivo \u00e8 stato pubblicato il DVD \"One Foot in the Grave, The Other One in the Trash\" seguito poi dall'album live omonimo.\nNell'aprile del 2009 la band ha pubblicato, con l'etichetta Metal Mind, l'album \"When Death Comes\", messo in commercio il 15 giugno in Europa e l'11 agosto in Nord America. Punti di forza di questo lavoro, oltre alla voce di Adamsen, secondo alcuni simile a quella del cantante degli Anthrax Joey Belladonna, \u00e8 sicuramente la produzione, che risalta ancora di pi\u00f9 la tecnica strumentale della band.\nIl 29 marzo 2011 \u00e8 stato pubblicato il loro sesto ed ultimo album intitolato \"My Blood\" ancora una volta disco molto vicino al thrash metal anni ottanta. Nel 2013 viene pubblicato \"Legions\".\nIl 2 ottobre 2019 il chitarrista e fondatore Morten St\u00fctzer muore a causa di una trombosi al cervelletto."}
{"id": "488608", "revid": "124488508", "url": "https://it.wikipedia.org/wiki?curid=488608", "title": "Citro\u00ebn C5", "text": "La Citro\u00ebn C5 \u00e8 un'autovettura di segmento D prodotta in due generazioni dal 2000 al 2017 dalla Casa automobilistica francese Citro\u00ebn con carrozzeria berlina e familiare e motori benzina e diesel.\nDopo 17 anni di carriera, la C5 (giunta alla sua seconda serie) abbandona il mercato europeo nel 2017, ma in Cina rimane a listino e sempre nel 2017 \u00e8 anche stata aggiornata profondamente. La produzione per il mercato cinese termina nel 2021 in vista del lancio della C5 X, che sostituir\u00e0 la \"C5\" non solo nel mercato cinese, ma anche nel Vecchio Continente.\nPrima serie.\nGenesi.\nIl progetto \"X4\", volto alla realizzazione di quella che sarebbe stata l'erede della Citro\u00ebn Xantia, cominci\u00f2 attorno alla met\u00e0 degli anni novanta. Il nuovo modello doveva riunire le soluzioni innovative del modello uscente ad una linea pi\u00f9 moderna, con un abitacolo spazioso e nuovi contenuti, in modo da stare al passo con una concorrenza spietata.\nPer quanto riguarda il corpo vettura, si scelse di mantenere la stessa impostazione a due volumi e mezzo, una soluzione d'azzardo, che non in tutti i mercati tende a riscuotere un gran successo, ma nella quale la Casa francese ha sempre creduto.\nNel 1998, i primi prototipi furono sorpresi a circolare su strada per i rituali collaudi. Nei programmi iniziali della Casa vi era anche una variante \"simil-SUV\", con passaruota in plastica grezza e altezza da terra maggiorata. Ma alla fine il progetto fu scartato e si decise di rimanere con le classiche due varianti (berlina e break) nei piani dei vertici Citro\u00ebn. Alla stampa specializzata non apparve chiaro per molto tempo quale sarebbe stata la denominazione ufficiale del nuovo modello: la Casa francese non lo rivel\u00f2 se non all'ultimo momento.\nDebutto.\nIl progetto si protrasse ancora per circa un anno e mezzo, e la vettura definitiva fu ultimata solo nel 2000: il suo debutto avvenne al Salone dell'automobile di Parigi di quell'anno. Su una piattaforma circolare, scelta per la presentazione della nuova vettura, l'erede della Xantia cominci\u00f2 ad attirare i primi sguardi e venne finalmente divulgata la nuova denominazione: \"C5\", una semplice sigla che leg\u00f2 passato e futuro: se da una parte, si voleva richiamare i criteri di denominazione delle Citro\u00ebn degli anni venti, dall'altra si avrebbe dato origine a tutta un'intera gamma di modelli della Casa francese caratterizzati da questo nuovo criterio di denominazione: una C ed una cifra numerica, pi\u00f9 o meno alta a seconda della fascia di mercato del modello stesso. Per l'assemblaggio, fu scelto lo stabilimento di Rennes.\nInizialmente proposta solo in versione berlina a 5 porte, la C5 non and\u00f2 semplicemente a sostituire la Xantia, ma in piccola parte anche la pi\u00f9 grande XM, oramai decisamente datata e in procinto di uscire di produzione. In ogni caso, alcune versioni della Xantia berlina rimasero in listino ancora per qualche tempo, ed inoltre, diverse versioni della Xantia Break continuarono ad essere commercializzate per un periodo variabile tra un anno e due anni, a seconda del mercato di destinazione, in attesa della nuova station wagon ricavata sulla base della C5.\nDesign ed interni.\nRispetto alla Xantia, dalle linee pi\u00f9 tese e aggressive, la C5 nel suo stile privilegiava l'eleganza. Possedeva infatti una linea pi\u00f9 imponente e \"importante\"; inizialmente la C5 venne proposta come berlina, la cui sigla di progetto iniziale era per la precisione \"X40\" (la station wagon era invece indicata dalla sigla \"X41\").\nRispetto alla \"Xantia\", la C5 appariva anche pi\u00f9 moderna, ma anche meno convincente nella linea, troppo anonima nella vista laterale, pur rimanendo nel complesso abbastanza ben proporzionata e raccordata. Il corpo vettura manteneva la classica configurazione a due volumi e mezzo. Frontalmente spiccavano i due fari a goccia e la calandra divisa orizzontalmente in due da un unico listello cromato, con al centro lo stemma della Casa. La fiancata, come gi\u00e0 accennato, \u00e8 la parte che destava maggiori perplessit\u00e0, a causa della linea di cintura particolarmente alta, la quale, unita alla coda tronca, rendeva fin troppo imponente e quasi pesante il corpo vettura, sicuramente meno filante rispetto alla linea della precedente \"Xantia\". In coda spiccavano i fari tagliati a mezzaluna dal portellone del vano bagagli.\nL'abitacolo della C5 prima serie appariva invece pi\u00f9 convincente, grazie all'efficace lavoro dei designer della Casa, che hanno ricreato quasi perfettamente un ambiente tipico di un'ammiraglia, piuttosto che di una vettura del segmento D qual era la C5. L'originale disegno della plancia era in pratica costituito da due archi che si incrociavano nel mezzo, e la cui area di intersezione era riservata alle bocchette di aerazione centrali. Sopra i primi due archi ve ne era un terzo, pi\u00f9 piccolo, che fungeva da palpebra di protezione per lo schermo a colori che forniva le informazioni relative al navigatore satellitare o all'impianto hi-fi. La strumentazione del cruscotto era decisamente completa e comprendeva, oltre ai soliti contagiri e tachimetro, anche il termometro di acqua ed olio, il voltmetro e l'indicatore di carburante. La console centrale era costituita in pratica da un pannello di forma arrotondata inglobata in un pannello pi\u00f9 grande a forma trapezoidale. Qui trovavano posto i comandi relativi all'impianto hi-fi ed a quello di climatizzazione. Il generoso passo della C5 prima serie permetteva un'abitabilit\u00e0 tra le migliori della categoria, sia anteriormente, sia soprattutto posteriormente. Generoso anche il bagagliaio, la cui forma regolare permetteva di stivare bagagli per una capacit\u00e0 massima di 456 litri in configurazione normale, ma che potevano essere ampliati fino a 1.310 litri abbattendo lo schienale posteriore.\nStruttura e meccanica.\nLa C5 era nata da un progetto completamente nuovo. Erano quindi inediti il pianale e la scocca: il primo, pur essendo quasi del tutto piatto, offriva una maggior rigidit\u00e0 strutturale rispetto alla Xantia. Quanto alla scocca, \u00e8 stato fatto uso di lamierati in acciaio di spessore differente, ma anche di lamierati in alluminio.\nUno degli elementi che cattura l'attenzione era per\u00f2 il sistema di sospensioni \"Hydractive III\" a controllo elettronico. Tale sistema, che viene considerato evoluzione dei precedenti sistemi \"Idrattiva\" ed \"Idrattiva 2\" montati rispettivamente sulla XM e sulla Xantia, \u00e8 in realt\u00e0 nato riprogettando in profondit\u00e0 molti degli elementi che costituivano i precedenti due sistemi. Nel sistema \"Idrattiva 3\", infatti, era previsto un pi\u00f9 massiccio intervento della gestione elettronica, poich\u00e9 alla precedente centralina elettronica erano stati integrati un generatore di pressione idraulica e un motorino elettrico. In sostanza, il nuovo sistema permetteva alla vettura di abbassare l'assetto a velocit\u00e0 elevate su fondo pianeggiante (per la precisione, quando si superavano i 110\u00a0km/h). Analogamente, su fondo dissestato e a velocit\u00e0 inferiori a 70 orari, l'assetto veniva rialzato di 13 mm. Era comunque possibile regolare l'altezza da terra anche manualmente per affrontare ostacoli particolari (per esempio le rampe di ingresso e uscita per i box o per i parcheggi su pi\u00f9 livelli). Il circuito idraulico della C5 prima serie era in realt\u00e0 pi\u00f9 semplificato rispetto al passato, a tal punto da divenire esclusivo del sistema di sospensioni. Lo sterzo ed il circuito frenante si avvalevano quindi di sistemi idraulici separati. Sistema \"Hydractive III\" a parte, l'architettura delle sospensioni prevedeva per l'avantreno il classico sistema MacPherson con triangoli inferiori, mentre per il retrotreno veniva impiegata una traversa in alluminio con bracci longitudinali in ghisa.\nI freni erano a disco sulle quattro ruote: anteriormente si impiegavano dischi autoventilanti da 288\u00a0mm, mentre posteriormente erano previsti dischi pieni da 276\u00a0mm. Lo sterzo era oramai immancabilmente a cremagliera e servoassistito.\nMotorizzazioni.\nAl suo debutto, la C5 prima serie era prevista nelle seguenti motorizzazioni:\nTutte le motorizzazioni erano accoppiate ad un cambio manuale a 5 marce. A richiesta era possibile avere un cambio automatico a 4 rapporti, non disponibile unicamente per il 2 litri benzina HPi.\nAllestimenti e dotazione.\nGli allestimenti previsti al debutto del modello erano due: \"SX\" ed \"Exclusive\". L'equipaggiamento di serie per tutta la gamma includeva ABS, airbag frontali per passeggero e guidatore, nonch\u00e9 quelli laterali, poggiatesta posteriori, autoradio, climatizzatore e sospensioni \"Idrattiva 3\". L'intera gamma \u00e8 quindi piuttosto completa gi\u00e0 di per s\u00e9, ma a seconda del livello di allestimento e della motorizzazione scelta si potevano avere anche sensibili differenze. Pi\u00f9 in dettaglio, quindi, i due livelli di allestimento previsti al debutto possono essere cos\u00ec descritti:\nLa lista optional, invece, prevedeva prima di tutto il navigatore satellitare, il tetto apribile e la vernice metallizzata ottenibile a richiesta su tutta la gamma. Ed ancora, i cerchi in lega potevano essere ottenuti sul 2 litri benzina SX (non HPi) e sul 2 litri HDi. Per quest'ultima motorizzazione, era possibile avere su richiesta anche il cruise control e il controllo di trazione. Le versioni SX, inoltre, prevedevano tra gli optional anche gli interni in pelle o alcantara ed i sedili regolabili elettricamente, mentre per la sola 2.2 HDi SX era possibile avere a pagamento il tergilavafari.\nEvoluzione.\nLa produzione della C5 prima serie fu avviata nella seconda parte del 2000, poco prima della presentazione ufficiale. In molti mercati europei, tra cui quello italiano, la commercializzazione non sarebbe stata avviata che nella primavera seguente. Per questi motivi, la C5 prima serie sarebbe apparsa nei listini italiani solo nel 2001. Sempre nel corso del 2001, venne introdotta la versione \"Break\", disponibile nelle stesse motorizzazioni della berlina e dotata di un vano bagagli ai vertici della categoria, la cui soglia di carico era oltretutto ad altezza regolabile mediante un apposito comando che agiva sulle sospensioni idrauliche posteriori; in coda, la giardinetta era caratterizzata dai particolari gruppi ottici a sviluppo verticale, sottili e che si estendevano per tutta l'altezza della coda. Alla fine dello stesso anno, la gamma si ampli\u00f2 con l'arrivo del motore 1.8 16v da 117 CV, che complet\u00f2 la scelta verso il basso.\nNel 2003, la versione 2.0 benzina HPi venne tolta dal listino. Nello stesso anno vennero introdotti nuovi livelli di allestimento. Il livello \"Exclusive\" rimase invariato, ma al di sotto ve ne furono due nuovi, denominati \"Classique\" (solo per la 1.8 16v) ed \"Elegance\" (per 1.8 16v e 2.0 16v). Inoltre, un ulteriore livello di allestimento denominato \"Chrono\" venne reso disponibile per le motorizzazioni a gasolio.\nNel 2004 si ebbe il restyling di mezza et\u00e0: prima di tutto cambiarono i gruppi ottici, pi\u00f9 aggressivi ed a forma di \"L\", sia anteriormente sia posteriormente. La Break, per\u00f2, vide i gruppi ottici posteriori rimanere invariati. Nell'abitacolo venne introdotta una nuova consolle centrale, simile a quella prevista per la \"cugina\" 407, mentre l'equipaggiamento di serie si arricch\u00ec con l'arrivo dell'ESP e dei fari orientabili, una \"chicca\" che faceva molto DS. Meccanicamente le novit\u00e0 furono interessanti, poich\u00e9 vi fu l'arrivo del 1.6 HDi da 109\u00a0CV che sostitu\u00ec il 2.0 HDi di pari potenza. Venne invece introdotto un 2.0 HDi 16v da 136\u00a0CV con FAP in provvisorio affiancamento al 2.2 HDi di pari prestazioni. Invece, il 2.0 a benzina venne rivisitato e portato a 140 CV. Novit\u00e0 anche per i cambi: il manuale a 5 marce venne relegato alle sole 1.8 e 2.0 a benzina, nonch\u00e9 al 1.6 HDi. Invece, il 3 litri V6 ricevette un automatico sequenziale a 6 rapporti, mentre il 2 litri HDi venne equipaggiato con un manuale a 6 marce ed il 2.2 litri HDi con un altro automatico sequenziale, stavolta a 4 rapporti. I livelli di allestimento vennero cos\u00ec ridistribuiti: \"Classique\" per 1.8 e 2.0 a benzina e per 1.6 e 2.0 HDi; \"Elegance\" per il 1.8 a benzina e per tutte le motorizzazioni a gasolio; \"Exclusive\" ed \"Executive\" (quest'ultimo una novit\u00e0) per tutta la gamma tranne il 1.8 a benzina ed il 1.6 HDi. Vennero infine apportate significative migliorie alla dotazione di sicurezza, tanto da portare la C5 dalle 4 stelle ottenute nel 2001 alle 5 stelle nei test Euro NCAP ottenute nel 2004.\nNel corso del 2005, il 1.8 a benzina venne portato da 117 a 125\u00a0CV e venne tolta di produzione la 2.2 HDi, mentre nel 2006 venne introdotto un 2.2 HDi biturbo da 170\u00a0CV di potenza massima. Nello stesso anno, le due versioni a gasolio pi\u00f9 potenti divennero disponibili anche in un nuovo livello di allestimento denominato \"VTR\". Sempre dal 2006 il 2.0 HDi e il 2.2 HDi ebbero a disposizione anche lo stesso cambio automatico sequenziale a 6 rapporti del 3.0 V6 benzina.\nNel 2007, l'et\u00e0 non pi\u00f9 verde del modello e gli interessi della potenziale clientela calamitati oramai dall'imminente lancio della seconda serie portarono alla drastica riduzione della gamma: rimasero in listino il 1.8 a benzina ed il 1.6 e 2.0 HDi.\nNella primavera dell'anno seguente, la berlina e la Break vennero sostituite dalla nuova serie.\nRiepilogo caratteristiche.\nDi seguito vengono riepilogate le caratteristiche delle varie versioni previste per la gamma Citro\u00ebn C5 Mk1 (2000-2008) prima serie.\nSeconda serie.\nNella primavera del 2008 \u00e8 stata lanciata la seconda generazione della \"C5\", frutto del progetto \"X7\", completamente rivoluzionata dal punto di vista dello stile e aggiornata anche nei contenuti rispetto alla serie precedente.\nDal 2010 la \"C5\" berlina \u00e8 stata commercializzata anche nel mercato cinese. Le \"C5\" destinate a questo mercato per\u00f2 differiscono da quelle per il mercato europeo, per allestimento interno, esterno e motorizzazioni.\nDebutto.\nAlla fine del 2007, presso vari Saloni automobilistici, tra cui anche il Motor Show di Bologna, era stata presentata la concept-car \"C5 Airscape\", un'elegante Coup\u00e9-Cabriolet che prefigurava quasi del tutto la nuova generazione della C5, in programma durante l'anno seguente, anche se non in configurazione aperta.\nLa presentazione ufficiale della C5 seconda serie era avvenuta al Salone dell'automobile di Bruxelles del gennaio 2008, mentre la commercializzazione era stata fissata per il mese di maggio.\nLa nuova C5 viene subito offerta sia in versione berlina che in versione station wagon, con quest'ultima che abbandona la tradizionale denominazione \"Break\", in favore dell'inedita Tourer.\nDesign esterno ed interno.\nLa seconda generazione della C5 punta ulteriormente ad avvicinarsi alla fascia \"premium\" del segmento D, e lo fa proponendo in primo luogo un inedito corpo vettura di tipo berlina a due volumi, pi\u00f9 muscoloso e grintoso, pi\u00f9 vicino agli standard tedeschi, visto che da sempre nella fascia \"premium\" dei segmenti D ed E sono le vetture tedesche a farla da padrone.\nStilisticamente la nuova C5 condivide con la vecchia poche soluzioni, tra queste il particolare disegno dei fari anteriori, che sembra un restyling di quelli visti nella precedente C5 post-restyling, ma che qui, complice anche il disegno del resto del corpo vettura, sembra essere pi\u00f9 efficace e d'effetto. Per tutto il resto, la vettura \u00e8 completamente nuova, pi\u00f9 grintosa, grazie ai passaruota bombati e pi\u00f9 sportiva grazie all'efficace riprofilatura dell'intero corpo vettura, che appare meno spigoloso e pi\u00f9 morbido. Alcune soluzioni, come il padiglione arcuato, appaiono riprese invece non tanto dalla scuola tedesca, quanto da un'altra Citro\u00ebn, vale a dire la C6, l'ammiraglia della Casa. Anche il disegno della coda \u00e8 assai efficace, e anch'esso ricorda molto da vicino lo styling germanico, in particolare i gruppi ottici, che richiamano alcuni modelli BMW o Audi. Nonostante tutto ci\u00f2, per\u00f2, la seconda generazione della C5 riesce a non apparire una tedesca \"made in France\", ma anzi rimane legata al family-feeling della Casa, specie osservandone il frontale, dove \u00e8 impossibile non notare il grande stemma Citro\u00ebn che, come in alcuni modelli contemporanei, integra il disegno della calandra. L'unica nota stonata per la C5 sta nel fatto che a dispetto del terzo volume della carrozzeria poco pronunciato, si sia scelta la soluzione senza portellone, che rende meno pratico il carico dei bagagli.\nL'allungamento del passo rispetto alla serie precedente ha costituito motivo di maggior abitabilit\u00e0 interna per la C5. La nuova media francese si pone infatti al vertice della categoria per comfort e spazio interno. Basti pensare che lo stesso corpo vettura \u00e8 uno dei pi\u00f9 larghi della categoria, fatto che migliora notevolmente l'abitabilit\u00e0 interna. Nell'abitacolo si ritrovano altre \"chicche\" riprese da altre Citro\u00ebn, come il volante multifunzione con parte centrale fissa, in cui \u00e8 unicamente la corona a ruotare. Moderno ed elegante il disegno della plancia, ottenibile a richiesta anche con rivestimento in pelle. Molto d'effetto anche il cruscotto a tre strumenti con illuminazione a led. Una delle particolarit\u00e0 pi\u00f9 ricercate sta per\u00f2 nella possibilit\u00e0 di regolare i sedili anche a livello delle spalle, una propriet\u00e0 ancora rara presso le vetture di pari segmento o anche superiori. Si \u00e8 accennato all'inopportunit\u00e0 della soluzione a quattro porte della C5 berlina poich\u00e9 non agevola di certo la praticit\u00e0 nel carico bagagli: in effetti il bagagliaio risulta meno capiente rispetto alla precedente C5, pur essendo di forma regolare. Le stesse considerazioni non possono essere fatte invece per la versione \"Tourer\", il cui ampio portellone bagagli permette l'accesso ad un grande vano la cui capacit\u00e0 di base \u00e8 di 505 litri, ampliabili per\u00f2 a 1.490 abbattendo lo schienale posteriore. Come nella vecchia giardinetta, anche in questo caso \u00e8 possibile regolare l'altezza da terra della vettura per abbassare la soglia di carico e agevolare l'inserimento di oggetti grandi e pesanti.\nMeccanica e motorizzazioni.\nMentre le versioni pi\u00f9 ricche della nuova C5 montavano di serie la sospensioni \"Hydractive III+\", le versioni di base montavano invece delle sospensioni pi\u00f9 tradizionali, con avantreno di tipo MacPherson e retrotreno a traversa in alluminio, bracci longitudinali e triangoli superiori. L'impianto frenante prevede dischi autoventilanti da 330\u00a0mm all'avantreno e dischi pieni da 290\u00a0mm al retrotreno.\nLe motorizzazioni iniziali comprendono tre versioni a benzina della famiglia EW e quattro a gasolio (con tecnologia common rail) della famiglia DW, tutte con distribuzione a 4 valvole per cilindro.\nIn particolare, essi sono rispettivamente:\nVale la pena ricordare che il 1.8 16V a benzina \u00e8 stato proposto unicamente sulla C5 berlina, e non sulla \"Tourer\".\nDiverse, a seconda delle motorizzazioni, le varianti di trasmissione abbinate: il 1.8 16v, il 2.0 16v ed il 1.6 HDi montano un cambio manuale a 5 marce, mentre quello a 6 marce \u00e8 accoppiato ai motori 2.0 HDi e 2.2 HDi. Per quanto riguarda le due versioni di punta, il 3.0 V6 a benzina ed il 2.7 HDi diesel, essi montano un cambio automatico-sequenziale a 6 rapporti.\nEquipaggiamento ed allestimenti.\nL'equipaggiamento della C5 \u00e8 di primissimo livello: la ricca dotazione \u00e8 stata mutuata in gran parte dalla C6 e comprende di serie per tutta la gamma: ABS, doppio airbag, airbag per la testa, laterali e per le ginocchia, climatizzatore, ESP, controllo trazione, fendinebbia, divano posteriore sdoppiabile, vetri elettrici sulle quattro porte ed \"Easy Parking System\", un sistema che valuta lo spazio dove si ha intenzione di parcheggiare l'auto e conferma o meno se il parcheggio sia fattibile o no. Un inspiegabile passo indietro nella dotazione di serie si ha comunque: le sospensioni idropneumatiche, qui giunte ad un nuovo aggiornamento, denominato \"Hydractive III+\", sono di serie solo nelle versioni pi\u00f9 ricche e non nell'intera gamma. Tali sospensioni possono essere regolate in rigidit\u00e0 e in altezza da terra.\nAl suo debutto, la seconda serie della C5 \u00e8 stata proposta in quattro livelli di allestimento, differenti tra loro per la dotazione:\nLa lista optional non era per la verit\u00e0 eccessivamente nutrita, ma ci\u00f2 era dovuto principalmente al fatto che la gamma C5 offriva una dotazione soddisfacente fin dai livelli di allestimento meno dotati, se si eccettua il fatto che, come gi\u00e0 detto, si sia scelto di non dotare tutta la gamma delle sospensioni \"Hydractive III+\". Basti pensare che l'unico optional comune a tutta la gamma era la vernice metallizzata.\nDi seguito un elenco degli optional disponibili:\nEvoluzione in Europa.\nCon la gamma d'esordio, la produzione della C5 seconda serie \u00e8 andata avanti fino a buona parte del 2009. Durante tale anno, per\u00f2, vi sono stati i primi aggiornamenti: la \"C5 2.2 HDi\" e la \"C5 2.7 HDi\" vengono tolte dal listino. Al posto della versione maggiore viene introdotto il nuovo motore 3.0 V6 HDi, derivato dal precedente 2.7 V6, sviluppato anch'esso in collaborazione con il Gruppo Ford e montato anche sui modelli Jaguar, grazie alla sua potenza di 241\u00a0CV che ne ha permesso l'applicazione anche sui prestigiosi modelli della Casa britannica. Le versioni equipaggiate con la motorizzazione 3.0 HDi sono riconoscibili per i doppi scarichi cromati integrati nel paraurti posteriore e per l'impianto frenante maggiorato. Nello stesso anno, la \"C5 2.0 HDi\" si \u00e8 sdoppiata in due varianti: quella equipaggiata con cambio manuale a 6 marce ha visto la sua potenza aumentare leggermente e passare a 140 CV, mentre quella con cambio automatico a 6 rapporti \u00e8 rimasta invariata a 136 CV.\nLa dotazione di serie viene ridotta e non sono pi\u00f9 disponibili nemmeno come optional n\u00e9 il pack lumiere (striscia di led sotto la plancia) n\u00e9 le luci di cortesia sotto ai sedili anteriori. I vetri laterali stratificati di serie sulle versioni top di gamma ora sono montati solo anteriormente, mentre prima lo erano anche sulle porte posteriori. Nuovi invece i sistemi multimediali: non pi\u00f9 disponibile il \"Navidrive RT5\" che lascia il posto al nuovo sistema \"Myway\" (di serie per alcune versioni) o al \"Navidrive 3D NG4\" optional.\nNel 2010 la gamma motori \u00e8 stata aggiornata con nuove motorizzazioni Euro 5: sul fronte benzina, il 3 litri V6 \u00e8 stato tolto dal listino, mentre il 1.6 Turbo THP Prince da 156 CV, derivato da quello gi\u00e0 montato su altri modelli del Gruppo PSA nonch\u00e9 sulle Mini del nuovo millennio, \u00e8 andato a sostituire il 2 litri a benzina da 140 CV. Per quanto riguarda i diesel, invece, si sono avuti diversi nuovi aggiornamenti: prima di tutto, il \"2.0 HDi\" \u00e8 stato proposto unicamente con il cambio manuale a 6 marce, mentre ha fatto il suo debutto il nuovo \"2.0 HDi\" con potenza di 163\u00a0CV proposto sia con il cambio manuale a 6 marce, sia con quello automatico a 6 rapporti. Inoltre, la potenza del 1.6 HDi \u00e8 stata leggermente innalzata da 109 a 111 CV. Alla fine del mese di ottobre dello stesso anno, c'\u00e8 stato un lieve aggiornamento estetico, visibile nel frontale, che ora monta gruppi ottici con luci diurne e di posizione a led integrate, e nella coda, dove le plastiche dei fari posteriori degli indicatori di direzione e delle luci di retromarcia sono ora trasparenti e non pi\u00f9 rosati. Internamente il tessuto che riveste la parte centrale dei sedili misto pelle-tessuto viene esteso anche alla parte centrale del poggiatesta. In occasione di tale aggiornamento, hanno inoltre debuttato il 1.6 Prince aspirato da 120 CV, che sostituisce il 1.8 da 125 CV, ed il 1.6 e-HDi, simile al normale 1.6 HDi, ma con in pi\u00f9 il sistema \"Stop&amp;Start\" di ultima generazione. Contemporaneamente \u00e8 stato introdotto un nuovo 2.2 HDi bi-turbo, derivato dalla precedente unit\u00e0 da 170 CV, non pi\u00f9 in listino da tempo, ma con potenza innalzata a ben 204 CV. Tale motorizzazione va ad inserirsi nel vuoto lasciato tra il 3.0 HDi da 241\u00a0CV ed il 2.0 HDi da 163 CV. Novit\u00e0 anche per quanto riguarda gli allestimenti: spariscono i due livelli pi\u00f9 bassi (base e \"Dynamique\") per far posto a due nuovi livelli denominati \"Attraction\" e \"Seduction\". Inoltre ne viene introdotto uno nuovo, denominato \"Executive\", e che sta al top della gamma.\nPochi gli aggiornamenti nel 2011, mentre durante la seconda met\u00e0 del 2012 si hanno dei leggerissimi ritocchi estetici, tra cui spicca il nuovo logo pi\u00f9 arrotondato e i loghi posteriori pi\u00f9 moderni, ora in linea con quelli delle sorelle pi\u00f9 recenti. Esordiscono nuovi cerchi in lega da 17 pollici e una nuova verniciatura marrone. Internamente cambia il rivestimento in tessuto dei sedili misto pelle-tessuto. Per quanto riguarda la dotazione si ha invece l'arrivo di un nuovo sistema multimediale denominato RT6 e per la Tourer la possibilit\u00e0 di integrarlo con la telecamera posteriore per la retromarcia.\nFino al 2014 non vi furono vere e proprie novit\u00e0, a parte l'uscita dai listini (in Italia, nel 2013) delle motorizzazioni Prince a benzina e alla fine dello stesso anno, ma stavolta in tutta Europa, della 3.0 V6 HDI da ben 240 CV, in quest'ultimo caso ponendo fine alla storia dei motori sei cilindri nel Gruppo PSA.\nMa nell'anno successivo la gamma della \"C5 Tourer\" si arricchisce con l'arrivo della versione \"Cross Tourer\", una versione nata sull'onda del consenso suscitato dalle station wagon impostate in stile simil-fuoristrada (Audi A4 Allroad, Volvo XC70, Opel Insignia Country Tourer ecc). Analogamente a tali modelli, la \"C5 Cross Tourer\" propone passaruota e minigonne in plastica grezza, un assetto rialzato di 15\u00a0mm (ma comunque gestibile eventualmente grazie alle sospensioni idropneumatiche disponibili come optional e all'Intelligent Traction Control) e barre portatutto con verniciatura grigio opaco. Due le motorizzazioni disponibili in Italia al debutto, entrambe a gasolio: il 2 litri da 163\u00a0CV ed il 2.2 a doppia sovralimentazione da 204 CV.\nLa presentazione della \"C5 Cross Tourer\" avviene al Salone dell'automobile di Ginevra del 2014, ma la commercializzazione inizia solo alla fine di giugno dello stesso anno. Nel giugno del 2015 si ha una completa rivisitazione della gamma con una drastica riduzione delle motorizzazioni: tutti i motori a benzina spariscono dai listini, mentre sul fronte dei diesel vengono introdotte le versioni 2.0 BlueHDi da 150 e 180\u00a0CV che vanno a sostituire tutti i motori a gasolio esistenti in precedenza. Viene introdotto, inoltre, un nuovo colore per la carrozzeria, dei nuovi cerchi da 17 e 18 pollici e un nuovo sistema multimediale da 7 pollici con navigatore 3D, supporto Bluetooth e USB, riconoscibile per la presenza di un numero inferiore di tasti sulla plancia. Nel 2016, poi, la C5 Cross Tourer viene ribattezzata come C5 Tourer XTR.\nLa produzione della seconda generazione della \"C5\" per il mercato europeo cessa il 1\u00ba giugno del 2017, quando dallo stabilimento PSA di Rennes-la-Janais \u00e8 uscito l'ultimo esemplare di questa vettura, un esemplare di C5 Tourer dotato, tra le altre dotazioni, di sospensioni \"Idrattiva H3+\". Quest'auto \u00e8 non solo l'ultima C5, ma anche l'ultima auto dotata di sospensioni idropneumatiche \"Idrattiva\", che non saranno pi\u00f9 usate sulle Citro\u00ebn, venendo sostituite da sistemi alternativi.\nL'eredit\u00e0 della \"C5\" viene raccolta quattro anni pi\u00f9 tardi dalla C5 X, che in realt\u00e0 andr\u00e0 a sostituire solo la versione station wagon (e in particolare la \"Cross Tourer\", date le caratteristiche da crossover del nuovo modello), mentre la berlina, ritenuta poco redditizia, rimarr\u00e0 senza eredi.\nLa Citro\u00ebn C5 cinese.\nDai primi mesi del 2010 la \"C5\" \u00e8 stata messa in vendita anche per il mercato cinese. Le differenze riguardano non solo i motori, ma anche il reparto sospensioni, gli allestimenti interni ed esterni.\nLe motorizzazioni della C5 cinese comprendono tre versioni a benzina. In particolare, essi sono rispettivamente:\nLa motorizzazione 2.0 16v era equipaggiata con un cambio manuale a 5 rapporti o come optional un automatico a 4 rapporti. Le motorizzazioni 2.3 16V e 3.0 V6 24V invece erano disponibili solo con un cambio automatico a 6 rapporti. Le sospensioni sono solo di tipo tradizionale e non \u00e8 disponibile la sospensione idrattiva 3. Esternamente, differiscono dalla versione europea per piccoli dettagli: il profilo dei finestrini laterali \u00e8 cromato, come nella versione europea, ma non si limita solo alla parte bassa ma continua anche nella parte alta, dando pi\u00f9 eleganza e slancio alla vettura, soprattutto nella vista laterale. I terminali di scarico sono cromati e in vista, a differenza delle versioni europee dove sono nascosti tranne che per le motorizzazioni 2.2 HDi 204\u00a0CV e 3.0 HDi 241 CV. La griglia del radiatore anteriore poi ha un disegno leggermente diverso. Internamente differiscono per le poltrone che hanno forma diversa da quelle europee e, per il passeggero posteriore che siede a destra, tramite un comodo tasto pu\u00f2 spostare in avanti il sedile del passeggero anteriore per avere pi\u00f9 spazio per le gambe (dispositivo gi\u00e0 visto sulla \"C6\"); per i pannelli porta e per il cruscotto che hanno grossi inserti in materiali plastici in alcune versioni che imitano la radica. Gli inserti dei maniglioni interni di chiusura delle porte, inoltre, su alcuni allestimenti sono cromati. Differente \u00e8 anche il poggiabraccio centrale posteriore. \u00c8 disponibile anche un sistema di intrattenimento composto da due schermi integrati nei poggiatesta dei sedili anteriori.\nEvoluzione in Cina.\nNel 2013 la versione per il mercato cinese ha subito un aggiornamento esterno e interno. Esternamente sono stati aggiornati i fari anteriori ora con luce diurna a led, ridisegnato il paraurti anteriore che ora ha lo \"chevron\" separato, una nuova griglia radiatore e nuovi fari fendinebbia. Nuovi anche gli specchietti retrovisori che ora inglobano nella calotta l'indicatore di direzione laterale che prima restava alla base dello specchio come per tutte le versioni europee. Novit\u00e0 rilevanti anche al posteriore dove sono stati ridisegnati i fanali che ora hanno un design pi\u00f9 ricercato. Nuovo \u00e8 anche il sottoparaurti in plastica nera e la striscia cromata che percorre tutto il paraurti.\nInternamente \u00e8 stata ridisegnata la consolle centrale che pur mantenendo gli stessi ingombri sembra pi\u00f9 imponente. Rivestita in materiale plastico verniciato, ora ha due portaoggetti chiusi da uno sportello (prima era la stessa consolle del modello europeo che a seconda del navigatore montato non aveva nessun portaoggetti, oppure uno solo aperto, o uno chiuso) e dietro alla leva del cambio due comodi porta bicchieri. Nuova \u00e8 anche la chiave per l'apertura e messa in moto del veicolo.\nNel 2017 la C5 cinese, che nel frattempo continua la sua carriera anche dopo che la versione europea \u00e8 uscita di produzione, subisce un restyling deciso, che ne cambia radicalmente l'aspetto, ora ispirato ai pi\u00f9 recenti prodotti del marchio, come la C6 cinese. Esternamente l'auto presenta un frontale inedito, con una calandra anteriore pi\u00f9 grande e attraversata da una barra cromata contenente il \"double chevron\", dei nuovi fari pi\u00f9 sottili e lunghi e un nuovo paraurti. Lateralmente debuttano nuovi cerchi, mentre al posteriore debuttano due nuovi fari di dimensioni maggiori, un portellone ridisegnato e un paraurti dotato di un inedito diffusore posteriore. Completamente nuovi gli interni, interamente ridisegnati e che, tra le tante cose, hanno: un nuovo volante a tre razze con comandi integrati di disegno pi\u00f9 convenzionale, una nuova strumentazione digitale da 12,3 pollici, delle nuove bocchette per l'aria, un nuovo sistema multimediale a forma di tablet sospeso nella plancia con alcuni comandi sotto di esso, un clima automatico e un tunnel centrale con freno elettronico integrato completamente ridisegnati. Inediti anche sedili, materiali per gli interni e pannelli porta. I motori disponibili sono due: un 1.6 THP turbocompresso da 167 CV e un 1.8 THP da 204 CV, abbinati entrambi a un cambio automatico a 6 marce.\nFine produzione in Cina.\nLa produzione della \"C5\" in Cina cessa nel 2021 per essere sostituita dalla \"C5 X\" in maniera analoga a quanto previsto per i mercati europei, non pi\u00f9 berlina ma un unico modello con carrozzeria simile ad un incrocio fra giardinetta e crossover, venendo prodotta esclusivamente in Cina.\nRiepilogo caratteristiche.\nDi seguito vengono riepilogate le caratteristiche delle varie versioni previste per la gamma della C5 seconda serie in Europa:"}
{"id": "488609", "revid": "677779", "url": "https://it.wikipedia.org/wiki?curid=488609", "title": "N\u00fcwa", "text": "N\u00fcwa () secondo la mitologia cinese \u00e8 una divinit\u00e0 femminile della creazione, sorella di Fu Xi. Il suo aspetto \u00e8 a met\u00e0 strada tra l'essere umano, di cui conserva la testa e la parte superiore del corpo, e l'animale, con la met\u00e0 inferiore del corpo dalle sembianze di serpente, drago o pesce. Secondo la tradizione \u00e8 N\u00fcwa a inventare la musica e la tecnica per suonare il flauto, ma soprattutto \u00e8 lei a creare gli uomini, plasmandoli dall'argilla. La tradizione attribuisce a N\u00fcwa anche la creazione dell'istituzione del matrimonio, grazie a questo essa \u00e8 stata considerata capostipite del genere umano e prima divinit\u00e0 femminile della mitologia cinese. Il principale mito collegato a N\u00fcwa \u00e8 quello che riguarda la riparazione del pilastro del paradiso che separava il Cielo e la Terra.\nLeggenda.\nOrigini del nome.\nSi crede che il nome \"N\u00fcwa\" derivi da uno degli antichi clan della mitologia cinese. Il primo riferimento letterario alla dea si trova nel Liezi (\u5217\u5b50) di Lie Yukou(\u5217\u5704\u5bc7), dove viene descritta mentre ripara il pilastro del paradiso. Tuttavia il nome N\u00fcwa compare per la prima volta nel terzo capitolo dei \"Canti di Chu\" (\u695a\u8f9e) di Qu Yuan, dove viene ritratta mentre modella figure umane dall'argilla, per poi dar loro vita.\nSecondo lo Shouwen Jiezi il carattere \"W\u0101\" (\u5a32), che funge da titolo della dea, \u00e8 una derivazione del carattere \"Hu\u00e0\" (\u5316) che spiega come l'etimologia del nome \"N\u00fcwa\" (\u5973\u5a32) sia collegato alla capacit\u00e0 di \"\u5316\u80b2\" (Hu\u00e0y\u00f9 - generare figli). Questo contribuisce a inserirla nel contesto di una societ\u00e0 cinese antica di stampo matriarcale, organizzata intorno alla potenza creatrice e generatrice della donna. \nIl nome N\u00fcwa \u00e8 ancora oggi utilizzato come nome proprio femminile, con il significato di \"bella fanciulla\"\nAspetto.\nNella Cina continentale N\u00fcwa veniva spesso confusa con la dea taoista Lishan Laomu (\u9a8a\u5c71\u8001\u6bcd), di conseguenza il suo aspetto era rappresentato pi\u00f9 simile ad una donna che ad una fanciulla immortale. Viene spesso raffigurata con una corona sulla testa, mentre sulle mani regge delle bacchette o un bastone, oppure dei classici confuciani, delle tavolette con iscrizioni (spesso con diagrammi cosmologici) o altri strumenti di legge come lo \"Hu dorato\" (\u91d1\u7b0f, conosciuto anche come Shaku). La parte inferiore del corpo ha la forma di un serpente/drago.\nGenealogia.\nSecondo la mitologia cinese, dopo la creazione della Terra da parte del gigante Pangu, essa non sarebbe stata abitata da nessun altro essere oltre a N\u00fcwa. Tuttavia, basandosi su le \"Primavere e Autunni\" inserite nel \"Classico dei riti\" (\u793c\u8bb0), Zheng Kang afferma che N\u00fcwa fosse la moglie di Fuxi, uno dei Tre Augusti (\u4e09\u7687 s\u0101nhu\u00e1ng). Questa tesi \u00e8 sostenuta anche da Sima Zhen nel suo \"Supplemento alle Memorie di uno storico - Annali dei tre augusti\" (\u8865\u53f2\u8bb0\u00b7\u4e09\u7687\u672c\u7eaa) il quale sostiene che N\u00fcwa e Fuxi avessero lo stesso cognome, Feng \"\u98a8\". Tuttavia nei commentari ai Tre Augusti e Cinque Imperatori N\u00fcwa \u00e8 stata rimossa. Secondo lo Shouwen Jiezi N\u00fcwa era sia moglie che sorella di Fuxi. Inoltre dal periodo dei Regni Combattenti e soprattutto durante la dinastia Han furono prodotti numerosi dipinti e tavolette che raffigurano N\u00fcwa e Fuxi insieme, con le met\u00e0 inferiori dei corpi intrecciate.\nI miti.\nIl mito della creazione.\nN\u00fcwa non \u00e8 considerata la creatrice del mondo intero, ma solo degli esseri umani e degli animali, di cui \u00e8 anche protettrice.\nLa leggenda narra che N\u00fcwa fosse presente agli albori del mondo, quando esso era un posto bellissimo pieno di piante e germogli in fiore. Tuttavia ella si sentiva sola e decise di creare gli animali per avere compagnia. Il primo giorno cre\u00f2 i polli, il secondo i cani, il terzo le pecore, il quarto i maiali, il quinto le mucche ed il sesto i cavalli. Tuttavia ella si sentiva ancora sola ed il settimo giorno prese in mano dell'argilla gialla, che inizi\u00f2 a modellare a suo piacimento. Durante questo procedimento l'argilla prese vita ed ebbe origine il primo essere umano. N\u00fcwa era talmente compiaciuta della sua creazione che decise di crearne a centinaia, mentre essi danzavano attorno a lei e alleviavano la sua solitudine. Il lavoro per\u00f2 era lungo e faticoso e ben presto N\u00fcwa si stanc\u00f2, quindi prese una corda intrisa d'argilla e la fece roteare fino a che il mondo fu ricoperto da grumi di fango. Secondo la leggenda i primi uomini modellati da N\u00fcwa, quindi quelli prodotti con la terra gialla, per questo motivo divennero nobili, mentre per gli altri nati dal fango, era prevista una condizione sociale servile.\nAltre versioni del mito prevedono che dapprima la dea diede vita agli uomini neri, che furono per\u00f2 cotti un po' troppo, poi limitando eccessivamenti i tempi di cottura sforn\u00f2 gli uomini bianchi, ed infine finalmente i gialli. Inoltre mentre N\u00fcwa attendeva che le figure da lei create si asciugassero, alcune furono colpite e sciolte dalla pioggia. In questo modo nacquero le malattie e le deformit\u00e0.\nIl mito dell'inondazione.\nVenne il tempo in cui Gong Gong, il dio delle acque, e Zhu Rong, il dio del fuoco, discutevano su chi di loro dovesse prendere il trono del paradiso, e decisero di risolvere la disputa combattendo. La loro battaglia si estese dal cielo alla terra, portando distruzione ovunque. Quando Gong Gong cap\u00ec che stava per perdere, in un impeto di rabbia diede una testata al monte Bu Zhong (\u4e0d\u5468\u5c71), una montagna mitologica situata nel sud dello Xinjiang e si riteneva essere uno dei quattro pilastri che separava il cielo dalla terra. Il pilastro si spezz\u00f2 (e conseguentemente anche gli altri quattro), facendo collassare met\u00e0 del cielo sulla terra devastandola. Le foreste si incendiarono e le acque fuoriuscite dalle crepe della terra inondarono la superficie, causando innumerevoli morti.\nN\u00fcwa, sofferente per il dolore causato all'umanit\u00e0 da lei stessa creata decise di porre fine alla catastrofe. N\u00fcwa unendo cinque pietre colorate ripar\u00f2 il cielo, tagli\u00f2 le gambe della grande tartaruga e le sostitu\u00ec ai pilastri danneggiati. Successivamente uccise il Feroce Drago Nero portando la pace nella provincia di Ji. Infine raccolse le ceneri dei canneti e le dispose per fermare l'inondazione.\nIl mito spiega anche come le nuvole colorate nel cielo siano il risultato dell'utilizzo delle pietre colorate. Inoltre l'utilizzo delle gambe della tartaruga giustifica il fatto che la parte occidentale della Cina sia pi\u00f9 rialzata rispetto alla parte orientale, infatti per sostituire i pilastri ad occidente furono utilizzate le gambe pi\u00f9 lunghe della grande tartaruga.\nL'origine del matrimonio.\nUn altro mito legato alla creazione dell'umanit\u00e0 viene spiegato nel \"Duyizhi\" (\u7368\u7570\u5fd7 di Li Rong) e riguarda N\u00fcwa ed il suo fratello-marito Fuxi. All'inizio del mondo non vi erano altre persone che N\u00fcwa e suo fratello maggiore Fuxi,che vivevano sulla montagna mitica di Kunlun. Essi volevano diventare marito e moglie in modo da poter avere figli e popolare la terra, ma si vergognavano per via del loro legame di sangue. Cos\u00ec dalla cima della montagna pregarono il Cielo chiedendogli di rendere possibile il loro matrimonio manifestando il suo consenso col verificarsi di un determinato evento. Su quale fosse lo specifico evento esistono diverse versioni del mito relative a diverse etnie (come Miao, Yao, Tujia e Shui). I principali eventi considerati come la manifestazione della volont\u00e0 del Cielo sono: l'unirsi o il dissolversi della nebbia (o di due fili di fumo), due fuochi che anche se accesi da parti opposte si incontrino, due pietre che fatte cadere da lati opposti della montagna si incontrino a valle, un guscio di tartaruga spezzato in due parti che combacino perfettamente. Ovviamente il Cielo manifest\u00f2 la sua approvazione e i due poterono sposarsi originando il primo matrimonio. Tuttavia N\u00fcwa era ancora imbarazzata e afflitta da vergogna e sensi di colpa, cos\u00ec us\u00f2 un ventaglio per coprirsi il volto. Questo spiega perch\u00e9 ancora oggi la tradizione vorrebbe che le spose si coprissero il volto con un ventaglio durante la cerimonia matrimoniale.\nSecondo un'altra versione, N\u00fcwa origin\u00f2 il matrimonio dopo aver creato l'umanit\u00e0 modellandola dall'argilla, in modo che uomini e donne potessero unirsi e procreare, togliendo cos\u00ec alla dea il compito del mantenere il mondo popolato.\nLa creazione degli strumenti musicali.\nSecondo il mito N\u00fcwa avrebbe creato un flauto di Pan (simile all'attuale Hulusi) inserendo delle canne di bamb\u00f9 in una zucca. Wen Yiduo, nel suo \"Studio su Fuxi\" (\u4f0f\u7fb2\u8003), sostiene che anche Fuxi e Pangu abbiano a che fare con la creazione del flauto. Di conseguenza il contributo di N\u00fcwa al mito della creazione degli strumenti musicali sarebbe legato alla fama del fratello-marito.\nN\u00fcwa nel \"Fengshen Yanyi\".\nN\u00fcwa appare anche nel Fengshen Yanyi. In questo romanzo N\u00fcwa gode di grande rispetto sin dai tempi della Dinastia Xia per essere la figlia dell'Imperatore di Giada, ed \u00e8 spesso chiamata la \"Dea Serpente\". Dopo la creazione della Dinastia Shang, N\u00fcwa cre\u00f2 cinque pietre colorate per proteggere la dinastia con la creazione di piogge stagionali e altre qualit\u00e0 prodigiose. In quest'epoca, Shang Rong chiese al Re Zhou di Shang di andarla a visitare per dimostrarle il suo profondo rispetto. Dopo che Zhou, alla vista della bellissima e antica dea N\u00fcwa (che sedeva dietro un drappo di luce), fu sopraffatto dalla meraviglia scrisse un breve poemetto e se ne and\u00f2. Quando N\u00fcwa, al ritorno al suo tempio dopo aver visitato l'Imperatore Giallo, lesse le parole di Zhou, le trov\u00f2 talmente oscene da provocare la sua ira. Cos\u00ec giur\u00f2 che la Dinastia Shang sarebbe finita a causa delle oscenit\u00e0 del suo re e, accecata dalla rabbia, si rec\u00f2 personalmente a palazzo con l'intento di uccidere il re, ma fu ricacciata indietro da due larghi fasci di luce rossa.\nDopo essersi resa conto che il Re Zhou era destinato a governare per altri ventisei anni, N\u00fcwa convoc\u00f2 i suoi tre spiriti (\u5996\u7cbe - Yaojing) subordinati: la Volpe Millenaria (Daji), Pipa Jing e il \"Fagiano a nove teste\"(Jiutou Zhiji Jing). Poi con queste parole N\u00fcwa condann\u00f2 la Dinastia Shang ad un cupo futuro: \"La fortuna vinta seicento anni fa da Cheng Tang sta finendo. Vi comando un nuovo mandato del cielo che stabilir\u00e0 il destino di tutti. Voi tre entrerete nel palazzo del Re Zhou, dove lo stregherete. Qualsiasi cosa facciate non arrecate danno a nessun altro. Se cos\u00ec farete, la mia offerta \u00e8 di permettervi di reincarnarvi come esseri umani\". In seguito di N\u00fcwa non si seppe pi\u00f9 nulla, ma fu certamente uno dei maggiori fattori che contribuirono indirettamente alla caduta della Dinastia Shang.\nCelebrazioni.\nSecondo la tradizione i suoi resti si troverebbero a Xihua (nella provincia dello Henan) e il suo tempio sarebbe stato venerato dagli imperatori delle generazioni successive per millenni, sviluppando il culto di N\u00fcwa in tutta la provincia. Ancora oggi permangono feste celebrate presso la tomba della dea dal 12 al 17 dicembre e dal 2 al 20 gennaio. Le date pi\u00f9 importanti di questi festival sono il 21 dicembre (ritenuto il giorno del compleanno della dea) e il 15 gennaio (che si ritiene essere il giorno in cui N\u00fcwa ripar\u00f2 il pilastro del paradiso).\nNella contea di Huaiyang, nello Henan, esiste un complesso di templi chiamato Tomba di Hai Hao (o \"Tempio Renzu\"). Qui ogni anno dal 2 febbraio al 3 marzo si celebra il \"Festival Renzu\", in occasione del compleanno di Fuxi. Nonostante la divinit\u00e0 principale a cui \u00e8 dedicata la celebrazione sia Fuxi, anche N\u00fcwa viene venerata in quest'occasione. Alcune pellegrine fanno delle scarpe ricamate e le sacrificano a N\u00fcwa ponendole nel tempio o bruciandole con incenso, cartamoneta o edifici di carta. Le donne spesso ballano la \"dajingtiao\" (o \"danhualan \"portare un cesto di fiori sulla spalla\"\"), per celebrare gli antenati. Le danzatrici migliori sono considerate avere la vera \"piet\u00e0 filiale\" e quindi degne di poter ricevere la benedizione di N\u00fcwa."}
{"id": "488610", "revid": "287204", "url": "https://it.wikipedia.org/wiki?curid=488610", "title": "Nuwa", "text": ""}
{"id": "488613", "revid": "36426", "url": "https://it.wikipedia.org/wiki?curid=488613", "title": "Oratorio dei Vanchetoni", "text": "L'oratorio dei Vanchetoni \u00e8 un luogo di culto cattolico situato in via Palazzuolo 17 a Firenze, la sede dell'Arciconfraternita di San Francesco.\nStoria.\nIl tessitore Ippolito Galantini (sul portale si trovava un suo busto seicentesco, oggi in deposito) si dedic\u00f2 all'insegnamento della dottrina cristiana, fondando la Congregazione della Dottrina Cristiana ed i membri della Compagnia ebbero l'appellativo di \"Vanchetoni\", per il modo di camminare cheti e silenziosi, e di \"bacchettoni\", in riferimento alla bacchetta usata a scopo penitenziale (tutt'oggi \"bacchettone\" indica una persona moralista o dotata di eccessivo zelo religioso).\nIl fondatore fece costruire dal 1602 l'oratorio e la sede della confraternita su disegno probabilmente di Giovanni Nigetti, grazie a un terreno concesso dai francescani di Ognissanti, e fu posta la prima pietra il 14 giugno di quell'anno. Il 4 ottobre 1603 fu officiato per la prima volta in onore alla festa di san Francesco, anche se la conclusione ufficiale dei lavori si ebbe soltanto nel 1604.\nNel 1619 il fondatore scomparve e da allora i confratelli, che erano laici al pari dello stesso Ippolito, si dedicarono all'assistenza dei poveri e all'educazione evangelica dei bambini, godendo di grande prestigio per tutto il Seicento e il Settecento. Nel 1620, grazie agli aiuti munifici di Maria Maddalena d'Austria, moglie di Cosimo II, e dell'arcivescovo Alessandro de' Medici, futuro papa Leone XI, che pose la prima pietra il 4 novembre di quell'anno, si aggiunsero il vestibolo e la facciata su via Palazzuolo, forse su progetto di Matteo Nigetti coadiuvato dal fratello Giovanni.\nLa lunga sala dove si riunivano i confratelli, dotata di una specie di coro ligneo su tre lati, fu affrescata fra il 1633 e il 1640 da alcuni dei migliori artisti sulla scena fiorentina.\nNel 1785 la confraternita fu una delle nove in tutto il Granducato a non venire soppressa da Pietro Leopoldo.\nNel 1825, durante i festaggiamenti per la beatificazione del fondatore, venne aggiunto il campanile a vela.\nAi confratelli, che nel frattempo avevano venduto una parte del patrimonio artistico mobile (oggi in alcuni famosi musei del mondo), rest\u00f2 l'oratorio, alcuni appartamenti e l'obbligo della preghiera. Nel 2008 la confraternita \u00e8 stata oggetto di un tentativo di soppressione per alcune irregolarit\u00e0, che non rispettavano pi\u00f9 le finalit\u00e0 religiose dello Statuto. Ne \u00e8 nato un contenzioso con la diocesi che si \u00e8 protratto per un decennio, e che ha segnato una lunga chiusura dell'oratorio, sebbene nel frattempo interessato da restauri. Conclusa la vertenza con il mantenimento della confraternita, l'oratorio \u00e8 stato riaperto solennemente il 4 ottobre 2019.\nDescrizione.\nAl centro della sala principale, che ne fa il pi\u00f9 grande oratorio di Firenze, spicca un grande stemma mediceo di Pietro Liberi, mentre tutt'intorno si trovano pitture a \"quadri riportati\" di Giovanni Martinelli (\"Predica del Beato Ippolito Galantini\" - con veduta di Porta al Prato e del luogo dove poi sorse l'oratorio - i \"Santi Ignazio, Domenico, Giuseppe e Bernardino da Siena\"), Domenico Pugliani (\"Morte del Beato Galantini, San Francesco in Gloria, Santa Lucia, Santa Caterina\" e la \"Maddalena\"), il Volterrano (\"San Giovanni Evangelista, San Giovanni Battista, San Filippo Neri\"), Cecco Bravo e Lorenzo Lippi.\nUna cappella dietro l'altare conserva un grande Crocifisso cinquecentesco, mentre nella cappella del beato si trovano numerosi ex voto. Notevoli sono gli antichi armadi di sagrestia intarsiati."}
{"id": "488616", "revid": "86599", "url": "https://it.wikipedia.org/wiki?curid=488616", "title": "179 Klytaemnestra", "text": "179 Klytaemnestra, a volte citato anche come Clitennestra, \u00e8 un asteroide della fascia principale. Scoperto nel 1877, presenta un'orbita caratterizzata da un semiasse maggiore pari a 2,9705796\u00a0UA e da un'eccentricit\u00e0 di 0,1138327, inclinata di 7,81608\u00b0 rispetto all'eclittica.\nScoperto dall'astronomo canadese James Craig Watson dal Detroit Observatory dell'universit\u00e0 del Michigan ad Ann Arbor, si compone probabilmente di silicati e ferro-nickel.\nL'asteroide \u00e8 dedicato a Clitennestra, moglie di Agamennone secondo la mitologia greca."}
{"id": "488617", "revid": "767487", "url": "https://it.wikipedia.org/wiki?curid=488617", "title": "M\u00e9zery-pr\u00e8s-Donneloye", "text": "M\u00e9zery-pr\u00e8s-Donneloye (toponimo francese) \u00e8 una frazione di 78 abitanti del comune svizzero di Donneloye, nel Canton Vaud (distretto del Jura-Nord vaudois).\nStoria.\nGi\u00e0 comune autonomo che apparteneva al distretto di Yverdon e che si estendeva per 1,85\u00a0km\u00b2, nel 2008 \u00e8 stato accorpato al comune di Donneloye assieme all'altro comune soppresso di Gossens.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "488618", "revid": "104458", "url": "https://it.wikipedia.org/wiki?curid=488618", "title": "M\u00e9zery", "text": ""}
{"id": "488620", "revid": "36426", "url": "https://it.wikipedia.org/wiki?curid=488620", "title": "Chiesa di San Lorenzo a Ponte a Greve", "text": "La chiesa di San Lorenzo a Ponte a Greve \u00e8 un luogo di culto cattolico che si trova in via Pisana a Firenze, nel rione San Lorenzo a Greve.\nStoria e descrizione.\nRisulta documentata sin dal 1172 ed ebbe notevole importanza per essere stata costruita presso il ponte sul torrente Greve. Anticamente era recinta da mura come in un fortilizio e collegata ad una torre a difesa strategica del passo lungo la via Pisana. Ci\u00f2 permise che si salvasse durante l'assedio di Firenze, infatti \u00e8 rappresentata, unica chiesa fuori le mura a parte i complessi collinari di San Miniato al Monte, San Salvatore al Monte e Monte Oliveto, ad essere rappresentata nella pianta di Stefano Buonsignori del 1584.\nFamiglie illustri come i Soldanieri, i Visdomini e gli Ovrigo ne ebbero il patronato e l'arricchirono di numerose opere d'arte. Nel corso dei secoli sub\u00ec varie trasformazioni e restauri conservativi, tuttavia sono ancora presenti brani di un affresco raffigurante la \"Madonna del Latte\" attribuito al Maestro di Signa (inizio del Quattrocento, proveniente dal tabernacolo del vicino ponte sulla Greve) ed un reliquiario di San Lorenzo in rame sbalzato del Trecento con un'iscrizione nel fregio smaltato che riporta il nome del committente \"Zanobi di Cischo\"."}
{"id": "488623", "revid": "31886", "url": "https://it.wikipedia.org/wiki?curid=488623", "title": "Chiesa di San Quirico a Legnaia", "text": "La chiesa di San Quirico a Legnaia \u00e8 un luogo di culto cattolico di Firenze, situato all'interno del rione San Quirico.\nL'esistenza di un oratorio o una compagnia intitolata a san Quirico \u00e8 testimoniata a partire dal 1038; viene tuttavia ipotizzato che la costruzione di un edificio vero e proprio in cui fosse celebrata quotidianamente la messa risalga alla met\u00e0 del Duecento, con l'arrivo del primo parroco, Boninsegna. Tra il 1442 e il 1455 fu presente in qualit\u00e0 di rettore il frate e pittore Filippo Lippi, che tuttavia non lasci\u00f2 alcuna opera di sua mano.\nA partire dal 1893 iniziarono le procedure per la demolizione dell'edificio: esso infatti rendeva difficoltoso il passaggio dei mezzi nella vicina via Pisana, oltre ad avere dimensioni insufficienti per la popolazione del borgo. La chiesa antica fu demolita tra il gennaio 1900 e l'ottobre 1901; nel medesimo periodo fu ricostruita poco distante una nuova chiesa, su progetto dell'architetto Ezio Cerpi. A causa di alcune irregolarit\u00e0 e manchevolezze compiute dal costruttore nel corso dei lavori furono tuttavia necessarie numerose opere di messa in sicurezza, terminate solo nel 1927.\nLo stile della costruzione \u00e8 neorinascimentale, mentre la sua pianta \u00e8 a croce latina. La chiesa possiede come reliquia la mano di san Quirico; essa \u00e8 conservata in una piccola pisside e mostrata in occasione della ricorrenza di quest'ultimo, il 16 giugno, oltre che per la festa di Tutti i Santi.\nOrigine del nome San Quirico a Legnaia.\nIl termine \"Legnaia\" deriva dal latino \"Lignaria\", ossia luogo in cui viene custodito e lavorato il legname; ai tempi dei Romani la zona era infatti ricca di alberi e le attivit\u00e0 che prevalentemente vi si svolgevano erano quelle dei boscaioli e dei falegnami. Emanuele Repetti, all'interno del suo \"Dizionario geografico\", cita due ulteriori ipotesi: la prima farebbe risalire il nome a delle imponenti torri di legno con scopo difensivo che circondavano il borgo in cui la chiesa sorse, mentre la seconda alla presenza di piantagioni di lino, che avrebbero fatto chiamare la zona \"Linaria\".\nRiguardo al santo titolare, la curia arcivescovile possiede una denominazione ambivalente: sebbene riferita generalmente al solo Quirico, essa si trova in alcuni documenti anche come \"dei Santi Quirico e Giulitta\", che sono spessissimo venerati in coppia.\nStoria.\nDalle origini al Trecento.\nLe prime testimonianze.\nLe prime testimonianze riguardanti la chiesa di San Quirico a Legnaia risalgono al 1038; essa viene infatti menzionata in un trattato di donazione dell'imperatore Corrado II nei confronti della Badia Fiorentina, nella frase \u00abEt quicquid Rustichellus filius Bonini Cantoris tenuit et habuit in loco Lignaria in Sancto Quirico\u00bb. Tale documento si \u00e8 conservato grazie all'intervento di Ippolito Camici, priore fiorentino che lo inser\u00ec nel tredicesimo volume della \"Storia de' duchi e marchesi di Toscana\". L'edificio viene nominato anche in un contratto di cessione del 9 febbraio 1131, stipulato dal notaio Ser Pietro, mediante l'espressione \u00abIn loco Lignaria prope Ecclesiam Santi Chyrici\u00bb. Un ulteriore scritto ufficiale datato 29 novembre 1287 esplicita chiaramente l'esistenza non solo di un luogo dedicato a San Quirico, ma di una vera e propria parrocchia.\nNei secoli successivi il borgo di Legnaia si svilupp\u00f2 sia intorno alla chiesa di San Quirico, sia a un edificio di culto ad essa vicino, la chiesa di San Michele a Legnaia, tanto da dare vita \u2013 all'interno dei documenti dell'epoca \u2013 al \u00abpopolo di San Quirico\u00bb e al \u00abpopolo di San Michele\u00bb. Quest'ultima, precedentemente intitolata al santo Salvatore, e in seguito a sant'Angelo (\"angelo Michele\"), aveva origine longobarda ed esercitava il culto ariano; al contrario, san Quirico praticava il culto romano, nella forma stabilita dal concilio di Nicea. Secondo i \"Memorabilia Ecclesiae Florentinae\", pubblicati intorno al 1758 dallo storico e abate Giovanni Lami, i primi due parroci furono, rispettivamente nel 1255 e nel 1286, Boninsegna e Spinello.\nIl patronato dei Bostichi.\nSecondo l'ipotesi di don Ugo Bandinelli, parroco della chiesa dal 1901 al 1947 e autore di una monografia dal titolo \"Origine della chiesa di San Quirico a Legnaia\", nel 1038 esisteva soltanto un oratorio o una compagnia nella quale i fedeli si radunavano per la recita delle preghiere, e in cui ogni domenica un sacerdote si recava per celebrare la messa; l'edificio sarebbe stato quindi costruito intorno alla met\u00e0 del Duecento, con l'arrivo del primo sacerdote. Bandinelli afferma inoltre di aver reperito, da una non meglio precisata e anonima \"Cronaca del Quattrocento\", le seguenti informazioni relative all'origine del luogo di culto: \u00abAl nome di Dio e della Sua Sancta Madre Virgine Maria e di Sancto Giovanni Battista e di Messer Sancto Chiricho: Questa Chiesa fu fatta et ebbe principio da Bosticchi. E dettonle podere et Orto acciocch\u00e8 potesse essere uficiata da prete. Et principiorola collo aiuto della Compagnia et popolo di Sancto Chirico. Dipoi feciano, e feroci i Chalici e pianete e altri adornamenti. Et che la Compagnia et popolo dovesse essere alla cura della Chiesa. Et quando manchiassi loro vita mascholina richade al popolo\u00bb.\nDalla sua costruzione la chiesa ebbe il patronato dei Bostichi, i quali provvidero a un podere e a un orto per il sostentamento dei sacerdoti e al reperimento dei principali arredi sacri; stabilirono inoltre che, all'estinzione della loro stirpe, il diritto alla nomina del parroco sarebbe dovuto passare al popolo. Il senatore Carlo Strozzi, all'interno del volume \"Cose ecclesiastiche\", conferma che la famiglia era patrona di San Quirico anche nel 1348; tuttavia, pochi decenni dopo (intorno alla fine del XIV secolo) questa cedette o vendette il suo patronato ai Pucci.\nDal Quattro all'Ottocento.\nLa rettoria di Filippo Lippi e la dedica a Santa Chiara.\nMediante una bolla datata 23 febbraio 1442, papa Eugenio IV nomin\u00f2 il frate pittore Filippo Lippi rettore e abate commendatario a vita del luogo; da una nota successiva, risalente al 1447, risulta che anche il fratello Giovanni era stato destinato alla medesima chiesa. Il beneficio non risolse tuttavia i continui problemi economici del frate, tanto da indurlo nel 1450 a falsificare la ricevuta di versamento destinata a un suo allievo, Giovanni di Francesco del Cervelliera. In seguito alla confessione del Lippi e alla conseguente condanna, il 19 maggio 1455 la rettoria gli venne formalmente revocata; in aggiunta a ci\u00f2, risult\u00f2 contestato al pittore il fatto di non aver adempiuto in modo adeguato ai propri doveri. Durante la sua permanenza a San Quirico, Lippi non lasci\u00f2 alcuna traccia delle sue opere.\nSecondo lo storico e presbitero Domenico Moreni, l'edificio intorno alla prima met\u00e0 del Quattrocento cambi\u00f2 nome in chiesa di Santa Chiara a Legnaia; ci\u00f2 sembrerebbe suffragato dal fatto che gli storici del periodo non nominano affatto la chiesa di San Quirico, e da un documento della Repubblica Fiorentina del 18 dicembre 1444, che cita tutte le parrocchie della zona, eccetto San Quirico e con l'aggiunta di Santa Chiara a Legnaia. Tuttavia, poich\u00e9 non sono giunte ulteriori notizie relative alla denominazione Santa Chiara, \u00e8 stato altres\u00ec ipotizzato che la variazione del nome sia stata un errore del trascrittore del documento.\nLa Compagnia di San Quirico e le congregazioni minori.\nNel 1481 nacque e si stabil\u00ec nei pressi della chiesa la Compagnia di San Quirico, la quale risulta dai catasti dell'epoca la pi\u00f9 facoltosa della zona; le numerose regole e i precetti della Compagnia sono testimoniate da un volume in pergamena, intitolato \"Capitoli della Compagnia di San Quirico Martire\" e conservato nell'archivio parrocchiale. All'interno del libro viene inoltre scritto che essa ebbe inizio \u00abnel tempo di Sisto Papa IIII nell'Anno del suo Pontificato X\u00b0 regnante, [...] posta e situata allato alla chiesa di San Quirico a Legnaja\u00bb. La Compagnia di San Quirico era tuttavia l'evoluzione di una precedente compagnia, attiva a partire dal Duecento e conosciuta con differenti nomi: inizialmente come Compagnia del Cassone, poi Congregazione della Disciplina, del Santissimo Sacramento e infine di Maria Santissima Addolorata.\nNel 1785, per volont\u00e0 del Granduca di Toscana Pietro Leopoldo, la Compagnia di San Quirico venne formalmente soppressa; rimase comunque attiva fino ai primi del Novecento, mentre gi\u00e0 nel 1928 \u2013 come risulta dalla testimonianza del Bandinelli \u2013 interveniva di rado, solo in occasione dell'accompagnamento dei defunti al cimitero e dei festeggiamenti per la Madonna Addolorata. Parallelamente, a partire dalla met\u00e0 del XIX secolo e sempre fino agli inizi del Novecento fu attiva la Congregazione di Maria Santissima del Soccorso; di essa faceva parte come capofila il parroco di San Quirico a Legnaia, insieme ai sacerdoti delle chiese vicine, con lo scopo di festeggiare l'omonima immagine della Madonna. Nel 1901, per tentare di ravvivare la congregazione, ne fu da don Luigi Nucci modificato il nome in Congregazione delle Madri Cristiane, dedicandola a Maria Soccorritrice delle spose e delle madri. \nIl patronato dei Pucci e dei Frescobaldi.\nDopo il termine del patronato dei Bostichi, il privilegio pass\u00f2 alla famiglia Pucci; sebbene questi ultimi abbiano quasi certamente assunto tale incarico al termine del XIV secolo, le prime notizie certe sulla loro attivit\u00e0 in relazione alla chiesa di San Quirico risalgono al 1438. Il patronato dei Pucci dur\u00f2 circa un secolo, fino al 1526; in tale data il cardinale Lorenzo Pucci stipul\u00f2 un contratto di permuta con la famiglia Frescobaldi per ottenere il controllo della chiesa di San Matteo a Granaiolo. Il motivo dello scambio tra le due parrocchie \u00e8 da riscontrarsi nel fatto che la famiglia Pucci aveva numerosi possedimenti nell'area di Granaiolo, mentre viceversa i Frescobaldi ne possedevano altrettanti nell'area di San Quirico; poich\u00e9 spesso i parroci avevano molta influenza sulle popolazioni riunite, entrambe le famiglie desideravano poterne nominare alcuni di loro fiducia.\nNel 1560 l'accordo tra i due casati era gi\u00e0 stato sostanzialmente ultimato, tanto da essere presente nella chiesa in qualit\u00e0 di parroco Giramonte di Francesco Frescobaldi, tuttavia il contratto fu ratificato solo nel 1562 mediante il notaio Ser Piero da Pontassieve. I Frescobaldi detenevano comunque \"de facto\" il patronato a partire dalla rinuncia dei Pucci del 1526, e fu da loro mantenuto per tutti i secoli successivi, fino al termine dell'Ottocento. Il 29 settembre 1887 i Frescobaldi decisero di cessare il perseguimento dell'incarico sostanzialmente per due motivi; il primo era la mancata nomina di due sacerdoti desiderati dalla famiglia, dai cognomi Cocchi e Galeotti, a causa della preferenza della curia per il vicario Luigi Nucci. Il secondo motivo \u00e8 invece da riscontrarsi nella scelta di non sostenere dei costosi lavori di rifacimento dell'edificio, che l'arcidiocesi riteneva necessari. L'atto di rinuncia fu stipulato il 17 agosto 1887 e ratificato dal notaio Ippolito Pestellini; per le divergenze avute con la curia, i Frescobaldi decisero tuttavia di declinare in favore del Regio governo italiano.\nTra Otto e Novecento.\nLa demolizione della chiesa antica.\nIntorno alla fine dell'Ottocento inizi\u00f2 a maturare l'idea di una demolizione; le motivazioni che portarono a tale scelta furono molteplici, ma le principali furono migliorare la viabilit\u00e0 \u2013 poich\u00e9 un lato dell'edificio sporgeva in via Pisana, strada che collegava Porta San Frediano a Pisa, rendendo difficoltoso il passaggio dei carri, dei barrocci e della linea tramviaria Firenze-Signa \u2013 e rispondere alle esigenze degli abitanti di Legnaia, che ritenevano la costruzione insufficiente in quanto a capienza. Il sindaco di Firenze inizi\u00f2 le procedure riguardanti all'esproprio iniziarono nel 1893, e poco dopo fu richiesta dal comune all'ingegnere Formigli una perizia relativa ai costi di ricostruzione. Formigli deposit\u00f2 quest'ultima il 3 giugno 1893, preventivando una spesa complessiva di 13.847 lire e optando per un progetto in cui la chiesa antica veniva semplicemente riadattata e ristrutturata.\nSebbene il progetto fosse stato apprezzato sia dal comune che dall'economato, fu tuttavia presentato un'ulteriore progetto a opera dell'architetto Ezio Cerpi; quest'ultimo decise di utilizzare uno stile neorinascimentale e costruire \u2013 probabilmente anche sotto l'influenza di don Luigi Nucci \u2013 un edificio di dimensione maggiore rispetto a quello prospettato da Formigli. Il costo totale preventivato da Cerpi fu di 25.079 lire, e ottenne il favore del Comune di Firenze, tanto che il 4 novembre del 1898 la giunta deliber\u00f2 e stanzi\u00f2 una rettifica per permettere un prestito di 24.000 lire, con lo scopo di rendere possibile tale intervento. Il contratto fu ufficialmente stipulato il 9 novembre 1899, e nell'asta che segu\u00ec per scegliere il costruttore il vincitore fu un certo Minchioni, il quale assicur\u00f2 di terminare i lavori al costo di 18.737,86 lire, firmando il contratto il 28 dicembre dello stesso anno.\nLa ricostruzione.\nSecondo la testimonianza di don Ugo Bandinelli la ricostruzione fu svolta in maniera estremamente disonesta, poich\u00e9 \u00abil maestro Minchioni, o meglio Furboni, si volle indennizzare del forte ribasso; ma almeno avesse lavorato coscienziosamente! Basti dire che fu rimesso tutto il vecchio materiale, e il peggiore; il buono, cio\u00e8 il pietrame, prese il volo. [\u2026] E l'ingegnere? Faceva solo i disegni. E il vicario? Io non saprei, forse si rimetteva troppo all'ingegnere\u00bb. I lavori iniziarono nei primi giorni del 1900 e finirono un anno dopo, nell'ottobre del 1901; tuttavia, in seguito ad alcune problematiche sorte durante i lavori Minchioni declin\u00f2 la sua responsabilit\u00e0, accollandola all'economato e allo stesso don Nucci. Al termine della ricostruzione mancavano comunque numerosi elementi essenziali all'edificio: l'altare maggiore, la controporta e il pulpito; l'organo, dopo essere stato smontato in occasione della demolizione, era invece \u00abdisperso in tutte le stanze di canonica\u00bb.\nIn seguito all'ampliamento la chiesa fu dotata di sagrestia, direttamente collegata alla canonica, terminata nell'agosto del 1925 e con annesso giardino; fu inoltre aggiunto un locale dalla funzione polivalente, inizialmente usato come oratorio dalla Compagnia di San Quirico, che fu poi destinato a teatro. I costi tuttavia lievitarono: per la costruzione furono necessarie 32.752,16 lire, alle quali si aggiunsero i compensi richiesti dall'architetto Cerpi e dal costruttore Minchioni, rispettivamente di 3.102,58 lire e 8.752,16 lire. La cifra complessiva fu di 44.718,34 lire, e per far fronte ai costi crescenti la parrocchia fu costretta a vendere alcuni terreni di sua propriet\u00e0. Furono comunque necessari ulteriori lavori, che durarono fino al 1927: gi\u00e0 dieci anni dopo la costruzione i tetti della chiesa e della canonica avevano infatti bisogno di essere riguardati, erano apparse numerose crepe, il pavimento in alcuni punti cedeva. Oltre a ci\u00f2, risult\u00f2 necessario sostituire due grosse travi, mentre altre rimanevano in cattive condizioni.\nDal Novecento a oggi.\nI bombardamenti e la realizzazione del \"Circolino\".\nIn seguito ai bombardamenti occorsi tra il 7 e l'8 agosto 1944 la chiesa e i territori circostanti ricevettero alcuni danni; un secondo bombardamento, avvenuto il 13 agosto del medesimo anno, colp\u00ec per errore l'edificio; ci\u00f2 provoc\u00f2 il crollo del tetto del transetto destro e la distruzione di alcune vetrate. Le riparazioni, anche a causa della pressione esercitata da don Ugo Bandinelli, avvennero tuttavia tempestivamente e furono curate dal genio civile. A partire dal 1947 nacque l'idea di costruire accanto alla chiesa una zona da destinare ad \"asilo parrocchiale\"; i lavori riguardanti gli esterni furono terminati nel settembre 1950, mentre il mese successivo vennero conclusi quelli interni. L'inaugurazione avvenne il 22 ottobre 1950, e la spesa totale di 3.800.000 lire fu in parte coperta dal Governo (il quale destin\u00f2 1.000.000 di lire), dalla Santa Sede (300.000 lire) e dalle offerte di alcuni privati; i locali per l'asilo furono poi impiegati per il catechismo dei bambini.\nPochi anni dopo venne deciso di costruire anche un luogo di ritrovo per i ragazzi e per le associazioni cattoliche che frequentavano il luogo di culto; i lavori durarono dieci mesi e furono terminati nel 1959, mentre l'inaugurazione avvenne il 17 maggio dello stesso anno, per un costo di cinque milioni e mezzo di lire. Il piano terreno fu quindi destinato all'asilo, mentre al primo piano ebbe sede un circolo nato nel 1904 come Societ\u00e0 di mutuo soccorso, con lo scopo di aiutare le famiglie in condizioni disagevoli. Nel 1965 tale societ\u00e0 \u2013 informalmente definita \"Circolino\" \u2013 venne intitolata a Dario Del Bene, costruttore di edifici per le associazioni cattoliche che aveva partecipato sia alla vita della parrocchia, sia a quella della societ\u00e0 di mutuo soccorso; il circolo ricreativo ader\u00ec all'Azione Cattolica e, successivamente, al Movimento Cristiano Lavoratori. A partire dal giugno 1972 tale struttura venne ulteriormente ampliata, con l'aggiunta di una sala parrocchiale dalla capienza di 106 posti; tale luogo, in occasione della messa domenicale, fu usato fino al termine degli anni novanta anche come cappella in cui celebrare la messa per i ragazzi. I lavori furono affidati all'impresa edile Romano Scarpettini, la quale aveva gi\u00e0 precedentemente eseguito numerosi incarichi per la parrocchia, mentre l'impianto elettrico e idraulico fu invece curato gratuitamente da Renzo Ferroni, Mario Spadini e Roberto Burchi; la spesa complessiva, senza considerare la manodopera volontaria, fu di circa sette milioni di lire.\nI lavori di preservazione e restauro.\nTra il 1993 e il 1994 sia l'interno che l'esterno della chiesa vennero interessati da profondi lavori di rinnovamento e restauro, finanziati con il contributo dei fedeli e della curia arcivescovile; ulteriori lavori per la preservazione e valorizzazione della struttura furono eseguiti nel corso del 2012. Nel 2015 e nel 2016 avvenne il restauro del \"Martirio di san Quirico\" e dell\"Incoronazione della Vergine\", due dipinti appartenenti alla parrocchia.\nParroci.\nLa prima lista dei parroci di San Quirico a Legnaia fu stilata intorno alla met\u00e0 dell'Ottocento da don Aurelio Bettini, completamente in latino, e riportata all'interno della propria monografia \"Origine della chiesa di San Quirico a Legnaia\" da don Ugo Bandinelli. I primi sacerdoti parroci furono menzionati anche dallo storico e bibliotecario Giovanni Lami nei \"Memorabilia Ecclesiae Florentinae\"; Spinello fu altres\u00ec nominato anche nel congresso del 3 aprile 1286, tenutosi in Duomo e con lo scopo di ripartire correttamente la tassa imposta al clero dell'intera diocesi. I primi nove parroci furono quasi sicuramente tutti religiosi; tra essi, il \u00abFrate Filippo Carmelitano\u00bb del 1450 \u00e8 il frate e pittore Filippo Lippi. L'undicesimo sacerdote, Giramonte di Francesco Frescobaldi, appartenne alla famiglia patrona della chiesa; il dodicesimo, anch'esso di nobile estrazione, \u00e8 invece figlio illegittimo del senatore Alessandro Antinori (1481 - 1557). \nNel 1793, all'interno delle \"Notizie istoriche dei contorni di Firenze\", lo storico Domenico Moreni riport\u00f2 tuttavia una lista in parte differente. Viene inoltre evidenziato che Ser Piero Piramo di Ser Antonio Bruscoli mor\u00ec il 24 luglio 1479, di conseguenza tra tale anno e il 1491 \u00e8 presente una reggenza ad oggi sconosciuta; Giuseppe Gaetano Moggi \u00e8 invece definito \u00abmolto benemerito della chiesa\u00bb, tanto da avere per il popolo nell'epoca in cui visse una fama di quasi santit\u00e0.\nA partire dal Novecento, non riportati nelle precedenti liste ma ricavabili dall\"Origine della chiesa di San Quirico a Legnaia\" e dal \"Chronicon\", sono presenti:\nDescrizione della chiesa antica.\nEsterno.\nRiguardo al luogo in cui si trovava l'edificio, nel 1861 lo storico veneziano Giuseppe Cappelletti scrisse che la costruzione \u00e8 \u00abposta in amena pianura, nel suburbio occidentale di Firenze, cinta da colli deliziosi\u00bb, sottolineando lo stretto legame di San Quirico con la vicina chiesa dedicata a Sant'Angelo. La facciata della chiesa antica, sebbene essa sia stata demolita, si \u00e8 in parte conservata; \u00e8 infatti ancora presente al numero 55 di Via di San Quirico una delle due entrate, risalente al Quattrocento, della quale si possono osservare sia la struttura muraria che il portone. L'architrave, realizzata in pietra serena e in parte danneggiata, \u00e8 sostenuta da due pilastri realizzati in pietraforte, i quali terminano accennando un capitello con motivi vegetali. L'architrave \u00e8 sormontato da una pietra serena che anticamente recava uno stemma, ormai danneggiato e non pi\u00f9 visibile; sopra lo stemma \u00e8 a sua volta presente \u2013 racchiuso in una pietra dalla forma ovale \u2013 il Giglio di Firenze, simbolo del comune.\nIl portone separa la strada da una piccola corte, che anticamente era utilizzata come atrio e in cui si affacciano alcune abitazioni private, oltre che un locale della parrocchia stessa. Tale ingresso era secondario e prevalentemente usato dalle donne, mentre gli uomini utilizzavano una piccola porta, che univa la chiesa al cimitero posto dietro a essa; l'accesso principale al sacrario e al luogo di culto era perci\u00f2 posto in via Pisana. Sempre in quest'ultima via era presente l'accesso al locale nel quale si riuniva la Compagnia di San Quirico, posto perpendicolarmente rispetto alla chiesa.\nInterno.\nNel 1875 lo storico fiorentino Guido Carocci scrisse, all'interno della sua opera \"I contorni di Firenze\", che \u00abquesta chiesa conserva in gran parte la sua forma primitiva, ma non contiene nessun'opera d'arte degna di special menzione\u00bb; nel 1907 ne \"I dintorni di Firenze: Sulla riva sinistra dell'Arno\" aggiunse che essa era stata \u00abtrasformata pi\u00f9 volte da radicali restauri\u00bb, giudicandola \u00abangusta, inelegante e umida\u00bb. Nel 1939, l'editore fiorentino Luigi Gravina conferm\u00f2 solo in parte tali informazioni, affermando che \u00abla prima chiesa, piccola, umida, ma ricca d'opere d'arte, fu pi\u00f9 volte trasformata e restaurata\u00bb. Sebbene non sia rimasta alcuna testimonianza fotografica che ci possa documentare lo stato interno dell'edificio, \u00e8 giunta una dettagliata descrizione a opera di Ugo Bandinelli; quest'ultimo aggiunse che \u00abla chiesa viene oggi raffigurata parzialmente in un modesto schizzo, gentilmente disegnato da un buon giovane del popolo, certo Calonaci Carlo\u00bb. Nella propria monografia, Bandinelli si propose di inserire tale disegno al termine dell'opera, cosa tuttavia non accaduta.\nLa costruzione era di stile romanico e a una sola navata; da una testimonianza quattrocentesca sappiamo anche che \u00abet pi\u00f9 fecie la Copagnia l'Altare di pietra et tabernacolo con due Agnoli; et tabernacolo chost\u00f2 danari assai, et pi\u00f9 se fatti due Chappelle appresso all'altare Maggiore, una dalla mana destra, et una dalla mana sinistra. Chostarono danari assai\u00bb. Al termine della navata, di fronte alla porta dalla quale accedevano le donne, era quindi presente l'altare su cui si trovava il tabernacolo; quest'ultimo \u2013 di cui l'autore \u00e8 rimasto ignoto \u2013 era un'opera quattrocentesca ornata lateralmente da due angeli, che ebbe per la Compagnia un costo non indifferente. Anche le due cappelle, poste l'una a destra e l'altra a sinistra dell'altare, richiesero un notevole impegno economico: quella a sinistra conteneva un'immagine della Presentazione della Beata Vergine Maria, l'altra una tavola riguardante il Crocifisso, circondato dalle figure di san Francesco d'Assisi, san Lorenzo, sant'Antonio Abate e sant'Antonio da Padova.\nTra il Trecento e il Quattrocento gli altari erano quindi solo tre; il parroco Michelangelo Conti scrisse per\u00f2 che nel 1740 gli altari erano cinque. I due nuovi altari furono costruiti presso le pareti della navata: osservando dall'altare maggiore, a destra e poco distante dalla cappella si trovava un altare dedicato al Santissimo Sacramento, sul quale venne poi spostato il tabernacolo quattrocentesco. L'altro altare era posto sul lato sinistro in maniera simmetrica e dedicato alla statua della Madonna del Rosario; essendo oggetto di venerazione da parte dei fedeli, la statua era ben vestita, adornata da anelli e collane, circondata da una grande e bianca cornice traforata. In particolare, all'interno dei quindici fori erano dipinti i quindici avvenimenti contemplati nei Misteri. A sinistra dell'altare maggiore, vicino alla cappella della Presentazione, era presente un ulteriore piccolo altare, dedicato all'affresco della Madonna del Soccorso.\nL'altare maggiore era stato costruito in legno, dipinto per\u00f2 in modo da dare l'illusione di essere stato fatto in marmo. Era posto di fronte all'ingresso riservato alle donne, a eguale distanza dalle pareti della navata, e rialzato dal pavimento mediante una scalinata. Infine, esso era caratterizzato da un piccolo frontespizio e da alcune colonne scanalate, le quali racchiudevano una tela raffigurante l'Incoronazione della Madonna. A destra dell'altare maggiore si trovava una piccola porta, la quale era l'ingresso principale e prevalentemente usato dagli uomini; sopra quest'ultimo si trovava la cantoria, sorretta da due colonne, nella quale era posto l'organo. Lo storico ottocentesco Luigi Fantoni scrisse inoltre che sotto l'altare maggiore, racchiuso in una cassa, era presente il corpo di un non meglio precisato San Feliciano, il quale veniva mostrato ai fedeli in occasione della Pasqua.\nDescrizione della chiesa moderna.\nEsterno.\nFacciata.\nLa facciata della chiesa moderna si caratterizza per essere posta in diretta continuit\u00e0 con quella della canonica; entrambe le facciate sono state realizzate mediante intonaco, dal colore giallo camoscio. Il portone, unico accesso al luogo di culto e caratterizzato dall'influsso neocinquecentesco, \u00e8 composto da due pilastri e un architrave lievemente scanalati, sormontati da un frontone triangolare. Il materiale usato per la realizzazione di questi ultimi elementi \u00e8 la pietra serena; secondo l'architetto Ezio Cerpi doveva essere infatti presente una forte contrapposizione tra il colore caldo dell'intonaco e quello freddo della pietra serena. Quest'ultimo materiale \u00e8 usato anche per delineare il rosone, posto poco sopra il frontone. L'edificio ha una copertura a capanna e in aggetto, ossia un tetto che presenta solo due spioventi, tale da far mantenere \u2013 nelle intenzioni del Cerpi \u2013 la semplicit\u00e0 che caratterizzava la facciata della costruzione antica.\nA destra del portone principale, separato dal medesimo cancello, \u00e8 presente una porta di grandezza minore, anch'essa realizzata mediante l'uso della pietra serena e caratterizzata dall'assenza del frontone; essa era inizialmente l'ingresso al locale polivalente, tuttavia cadde in disuso con la decisione di destinare tale spazio a teatro: furono infatti realizzati a est due nuovi ingressi per il locale, rendendo tale accesso superfluo. A sinistra della chiesa \u00e8 posta la facciata della canonica, la quale presenta una costruzione lineare: sono infatti presenti al primo piano \u2013 impiegato come abitazione per i sacerdoti \u2013 tre finestre, similmente al piano terreno \u2013 sede degli uffici amministrativi \u2013 dove la finestra centrale \u00e8 sostituita da una porta.\nL'area dinnanzi al portone \u00e8 stata delimitata da un cancello bianco e pavimentata con mattoni rossi, ricavando al suo interno due aiuole; al centro di ogni aiuola \u00e8 stato posto un albero di palma. Dopo i lavori di ammodernamento e ampliamento della sede stradale di via Pisana, avvenuti nel 1898 con l'abbattimento dell'edificio antico, il comune propose alla Curia l'acquisto di tale area, ritenendola di utilit\u00e0 alcuna per le funzioni religiose. Il cortile venne venduto alla cifra irrisoria di quaranta lire, tuttavia dopo l'acquisto il comune rifiut\u00f2 sia di lastricarlo che di rivenderlo, portando a una rapida situazione di degrado. Dopo l'intervento dell'Ufficio di igiene fu ottenuto il permesso di recintare l'area con un cancello, mentre il comune stipul\u00f2 un contratto nel quale la chiesa, oltre a provvedere al mantenimento del luogo, avrebbe dovuto pagare due lire ogni anno per il comodato; in seguito esso fu comunque nuovamente acquistato dalla parrocchia.\nCampanile.\nIl campanile, che ha il medesimo rivestimento della facciata, \u00e8 sormontato da una copertura a forma piramidale di mattoni rossi e da una piccola croce in ferro. Nella parte alta del campanile sono state create quattro monofore, una per lato, tuttavia sono presenti solo tre campane; esse vennero fuse dalla fonderia Moreni di Firenze tra il 1898 e il 1900, in scala musicale \"Sol\" calante, e progettate per un sistema di funzionamento a slancio. All'interno del campanile \u00e8 presente esclusivamente una scala a pioli, la quale congiunge l'area superiore a quella inferiore, in cui per motivi di praticit\u00e0 \u00e8 stato ricavato il botteghino del teatro.\nIl 12 ottobre 1924 avvenne la caduta di una delle tre campane, nella quale rimasero lievemente ferite due persone. Nel 1967 fu commissionata alla ditta Scarselli di Signa la realizzazione di un impianto elettrico per il movimento automatico delle campane; i lavori, il cui costo fu di 9.300.000 lire, evitarono l'avvenire di un ulteriore incidente, poich\u00e9 venne scoperto che lo stato di stabilit\u00e0 delle campane si trovava in condizioni estremamente precarie.\nInterno.\nLa chiesa moderna ha la forma di una croce latina e misura nella navata una lunghezza di 18,60 metri e una larghezza di 6,70 metri. Il centro della croce misura 6,70 metri sia in lunghezza che in larghezza, cos\u00ec come i transetti destro e sinistro e il presbiterio; il disegno risulta quindi \u00abquadro e regolarissimo\u00bb. La lunghezza totale, considerando navata, centro e presbiterio, \u00e8 di circa 32 metri; la larghezza massima, risultante dalla somma del centro e dei transetti, \u00e8 invece di 20,10 metri. L'area totale dell'edificio \u00e8 di circa 250 metri quadrati. I colori predominanti sono il grigio del doppio cornicione marcapiano \u2013 il quale delinea l'intero perimetro interno \u2013 contrapposto al bianco dell'intonaco, usato per le pareti e per il soffitto; quest'ultimo colore \u00e8 ripreso anche del pavimento, realizzato sia nella navata che nei transetti mediante marmo bianco.\nSono presenti sedici finestre: le sei monofore sono poste nella navata \u2013 tre a destra e tre a sinistra \u2013 sopra il doppio cornicione marcapiano. I nove rosoni sono invece posti nella medesima posizione sulle pareti del transetto e del presbiterio, oltre che sopra la cantoria. Tra le vetrate spicca quella dedicata a San Quirico, posta sulla parete centrale del presbiterio; essa \u00e8 un dono risalente al 1944 di Galileo Campolmi, proprietario di un'omonima ditta di concimi chimici posta nelle vicinanze. Nel 1954 le restanti vetrate furono sostituite poich\u00e9 mandavano troppa luce durante il periodo estivo; i soggetti e la messa in opera furono curati dalla ditta Rodolfo Fanfani, mentre la spesa totale di 250.000 lire fu affrontata in parte grazie alle donazioni di alcune famiglie, i cui nomi sono stati posti sulle vetrate.\nPer il 16 giugno \u2013 ricorrenza dei martiri Quirico e Giulitta \u2013 e per la festa di Tutti i santi, viene posta in chiesa per l'adorazione una piccola pisside a tempietto risalente al Quattrocento e contenente la mano del piccolo san Quirico, in qualit\u00e0 di reliquia. La parrocchia possiede inoltre uno stendardo processionale risalente al 1904, ritraente anch'esso l'immagine di san Quirico.\nNavata.\nDinnanzi all'ingresso della chiesa \u00e8 stata costruita nel 1901 una piccola controporta in legno, non prevista nel progetto originario; la controporta fu situata sotto la cantoria, nella quale avrebbe dovuto essere situato l'organo. In seguito ad alcuni problemi di acustica, l'organo fu tuttavia spostato nel transetto destro, mentre l'ingresso alla cantoria \u2013 precedentemente possibile mediante una scalinata che la raggiungeva dal piano terreno \u2013 venne murato. La cantoria, che oggi rimane accessibile solo dalla parte della canonica destinata ai sacerdoti, \u00e8 cos\u00ec usata come area per il deposito dei materiali e \u2013 intorno alla met\u00e0 del Novecento \u2013 per la coltivazione delle piante. All'interno dell'edificio, nei pressi della controporta, sono inoltre presenti due acquasantiere in marmo; esse riportano la scritta \"Virtus ex alto\". Sulle pareti della navata e dei due transetti \u00e8 stata posta una via crucis moderna a medaglioni, in terracotta invetriata in stile robbiano; esse furono donate nel 1947 da Emma Franceschini, in memoria di Livio Franceschini. La via crucis fu realizzata dalla fabbrica di maioliche Ugo Zaccagnini, per una spesa complessiva di 55.000 lire; la benedizione della medesima opera avvenne la sera del 25 luglio 1947, data nella quale fu appunto celebrata una via crucis.\nLa navata della chiesa \u00e8 caratterizzata da quattro nicchie, due realizzate nella parete destra e due nella parete sinistra, contenenti statue novecentesche che non hanno tuttavia una particolare rilevanza artistica. La prima a destra rappresenta san Giuseppe che tiene in braccio il Bambin Ges\u00f9, mentre la seconda Ges\u00f9 che mostra il suo Sacro Cuore; parallelamente, sono mostrati a sinistra una statua di Sant'Antonio da Padova e una di Maria che schiaccia il serpente. Dal 1935 al 1955 furono presenti, posti tra le due nicchie, degli altari a muro, uno dedicato al Sacro Cuore di Ges\u00f9 e l'altro alla Madonna di Pompei; la demolizione avvenne anche a causa del parere espresso dal cardinale Elia Dalla Costa, per il quale essi rompevano l'armonia della navata. Poich\u00e9 quest'ultimo, in occasione delle proprie visite pastorali, aveva inoltre sottolineato la necessit\u00e0 di costruire un fonte battesimale, fu deciso di edificarne uno al posto dell'altare di sinistra.\nL'area del fonte battesimale fu rialzata dal pavimento della navata mediante due gradini e delineata da un arco a tutto sesto; essa ha una forma semicircolare, con l'intera parete colorata di turchese. Al centro del muro \u00e8 stata raffigurata una piccola immagine di san Giovanni Battista, il quale tiene in mano una croce e un cartiglio con scritto \"Ecce Agnus Dei\". Il pavimento \u00e8 stato realizzato in pietra dal colore marrone, per simboleggiare la terra; tuttavia, nei pressi del fonte battesimale, esso \u00e8 stato realizzato con ceramica verde, in modo da ottenere la forma di alcune foglie. Il fonte battesimale \u00e8 posto al centro sia dell'area semicircolare, sia di quella caratterizzata dal colore verde e ha la forma di un giglio, accentuata anche dalla scelta di impiegare per la sua costruzione della maiolica bianca. Il progetto fu a cura di Ugo Mechetti, proprietario della fabbrica di terrecotte artistiche Arno; esso fu esaminato dalla Commissione di arte sacra ed eseguito a partire dal novembre 1955 dalla ditta Guido Piazzini. Mechetti esegu\u00ec e don\u00f2 alla parrocchia il vaso del fonte battesimale, insieme alle formelle di contorno e della base; i costi totali furono di circa 600.000 lire, mentre l'inaugurazione avvenne alla presenza e benedizione dell'arcivescovo Ermenegildo Florit, la sera del 25 dicembre 1955. \nCupola.\nNel punto in cui la navata incontra il transetto e il presbiterio \u00e8 stata realizzata una cupola a base circolare; intorno alla quale sono disposti quattro pennacchi. Questi ultimi sono sorretti da quattro finte colonne scanalate, realizzate in gesso; i capitelli corinzi con cui terminano si intersecano con il primo dei due cornicioni marcapiano. All'interno dei pennacchi sono presenti i quattro evangelisti, ognuno accompagnato dal proprio nome e dal suo simbolo di riferimento. Nella cupola vera e propria \u00e8 invece presente un affresco di autore ignoto, riguardante la \"Santissima Trinit\u00e0 in gloria\" circondata da angeli e santi.\nL'affresco risulta diviso in due fasce: in quella superiore, caratterizzata dal colore giallo acceso, sono presenti Dio Padre (accompagnato da una bacchetta dorata e da una riproduzione del globo terrestre), il Figlio (accompagnato dal Crocifisso) e lo Spirito Santo (rappresentato sotto forma di colomba e posto esattamente al centro della cupola). Nella fascia inferiore predomina il colore blu e sono rappresentati numerosi santi; uno degli angeli reca inoltre un cartiglio con scritto \u00abDon Luigi Nucci l'anno 1904 fece dipingere e decorare questo tempio\u00bb. Poich\u00e9 Nucci non era pi\u00f9 sacerdote nella parrocchia dal settembre 1901, si suppone che il pittore abbia voluto indicare comunque il nome del committente e non del sacerdote sotto cui si svolsero effettivamente i lavori.\nTransetto destro.\nNella parete destra del transetto destro \u2013 dedicato a san Giuseppe \u2013 \u00e8 presente una piccola porta in legno, il cui contorno \u00e8 delineato dalla pietra serena; essa conduce al teatro parrocchiale, dalla capienza di circa settanta posti e intitolato agli inizi del Duemila, dopo alcuni lavori di rifacimento, al parroco don Mario Borgioli. Accanto alla porta \u00e8 presente un antico confessionale novecentesco, non pi\u00f9 usato; nei pressi della parete sinistra \u00e8 invece posto l'organo e, in un piccolo baldacchino, una scultura ritraente \"Cristo crocifisso\". Vicino alla parete centrale \u00e8 presente un altare a muro, sul quale \u00e8 stato posto un dipinto del Seicento recentemente riferito a Giacinto Gemignani, dal soggetto dell\"Incoronazione della Vergine\"; all'interno dell'opera Ges\u00f9 incorona Maria alla presenza di Dio Padre, dello Spirito Santo sotto forma di colomba e di numerosi angeli. Sono inoltre presenti in contemplazione tre santi: Pietro, Francesco e Domenico. Alla sinistra dell'altare \u00e8 stata posta una statua raffigurante la Vergine Addolorata.\nTransetto sinistro.\nIl transetto sinistro \u00e8 stato creato e arredato in maniera speculare al transetto destro; nei pressi della parete sinistra \u00e8 di conseguenza presente un ulteriore confessionale novecentesco e una porta, la quale collega la chiesa alla sagrestia. Sulla parete destra \u00e8 presente un quadro anonimo, sempre della scuola fiorentina del Seicento, riferito a un seguace di Francesco Curradi; l'opera \u2013 dal soggetto del \"Martirio dei santi Quirico e Giulitta\" \u2013 rappresenta l'uccisione di Quirico a opera del governatore della Cilicia Alessandro e dinnanzi alla madre Giulitta.\nL'altare a muro situato presso la parete centrale sorregge il tabernacolo in pietra serena, realizzato tra il 1900 e il 1901 insieme alla chiesa; la struttura del tabernacolo richiama metaforicamente quella di un tempio, sostenuto da due finte colonne scanalate di ordine ionico; l'architrave del \"tempio\" riporta la frase \"Ego sum panis vitae\", ed \u00e8 sormontata da un semicerchio che racchiude la decorazione di una conchiglia. Lo sportello del tabernacolo \u00e8 realizzato in metallo dorato e reca le immagini della croce, dell'eucaristia e del pesce. Sopra il tabernacolo \u00e8 stato posto con la costruzione dell'edificio un affresco della \"Sacra Famiglia\", gi\u00e0 presente nella chiesa antica e preservato al momento della demolizione. In tale affresco, la Vergine Maria viene definita \"Madonna del Soccorso\" e festeggiata la prima domenica di maggio; a quest'ultima \u2013 che nei secoli precedenti veniva venerata il 14 marzo \u2013 \u00e8 stato dedicato il transetto sinistro.\nPresbiterio.\nPer il pavimento del presbiterio fu deciso di utilizzare del marmo rosso di Verona, intervallato alla pietra serena. Questa area \u00e8 rialzata di un gradino rispetto alla zona dedicata ai fedeli; ulteriormente rialzato di due gradini \u2013 sebbene il progetto originario ne prevedesse solo uno \u2013 si trova l'altare maggiore. Poich\u00e9 l'altare costruito insieme all'edificio risultava insufficiente in quanto a grandezza, esso fu inizialmente ampliato con l'uso del legno di un altare posseduto dalla Compagnia di San Quirico; a partire dal 1910, ne fu tuttavia decisa la sostituzione. Il progetto del nuovo altare maggiore fu disegnato dall'ingegnere Ugo Tarchi, poi sostituito dall'architetto Serpi; esso \u00e8 sostenuto da due finte piccole colonne scanalate di ordine ionico, mentre nel paliotto \u00e8 presente l'immagine di una croce, posta su uno sfondo dipinto mediante l'oro liquido.\nL'altare poggia su una base quadrata ai cui lati sono scolpiti, su pietra serena, due calchi di angeli quattrocenteschi risalenti alla scuola di Mino da Fiesole. Tali angeli erano gi\u00e0 presenti nella chiesa antica, dove adornavano il tabernacolo. Nel 1926 fu acquistato il pulpito, il quale non fu costruito per l'occasione e gi\u00e0 mostrava i primi segni dei tarli; tale acquisto fu determinato dalla non ottima situazione economica della parrocchia, nella quale a partire dal 1901 stavano continuando a svolgersi lavori di edificazione o preservazione. Intorno al 2001 il pulpito fu sostituito con un ambone, appositamente ideato e realizzato da Renzo Fancelli.\nSulla parete dietro all'altare \u00e8 stato posto il crocifisso, e alla sua base una piccola longherina. Inizialmente esso fu fatto progettare allo scultore fiorentino Moretti, il quale tuttavia non pot\u00e9 realizzare l'opera per la mancanza di un legno adatto. Nel 1947 la curia di Firenze don\u00f2 allora gratuitamente un crocifisso che giaceva da molti anni abbandonato all'interno del palazzo Arcivescovile; dopo un'accurata ripulitura fu posto dove attualmente si trova, la sera del 26 luglio. Poco sotto il crocifisso sono state poste le sedi per il celebrante, i diaconi e i chierichetti, rialzate di un'ulteriore gradino dall'altare maggiore mediante una struttura in legno. Nella parete sinistra del presbiterio \u00e8 infine presente un piccolo tabernacolo, recante scritto \"Oleum infirmorum\"; esso, ormai non pi\u00f9 usato, era appunto destinato a contenere l'olio degli infermi."}
{"id": "488624", "revid": "1652635", "url": "https://it.wikipedia.org/wiki?curid=488624", "title": "Murmur (album)", "text": "Murmur \u00e8 il primo LP dei R.E.M., primo album discografico del gruppo statunitense.\nDescrizione.\n\u00c8 stato pubblicato nel 1983 ed \u00e8 ancora considerato come una delle pietre miliari dell'alternative rock degli anni ottanta, nonch\u00e9 uno dei migliori album del gruppo. Fu eletto disco dell'anno dalla rivista Rolling Stone, davanti a War degli U2, Thriller di Michael Jackson e Synchronicity dei Police. Ad oggi insieme al successivo album \"Reckoning\" \u00e8 considerato uno dei migliori album degli anni ottanta grazie ai singoli di successo \"Radio Free Europe\" e \"Talk About the Passion\". Il disco \u00e8 stato inserito al diciottesimo posto nella lista dei 100 migliori album di debutto secondo Rolling Stone.\nTracce.\nTesti e musiche di R.E.M. (Bill Berry, Peter Buck, Mike Mills, Michael Stipe) eccetto dove indicato.\nNell'edizione dell'album chiamata \"The I.R.S. Years Vintage\" uscita nel 1992 sono state inserite anche 4 bonus track:\nEdizione del 2008.\nIl primo disco \u00e8 l'album originale rimasterizzato."}
{"id": "488626", "revid": "287204", "url": "https://it.wikipedia.org/wiki?curid=488626", "title": "Chiesa di Sant'Angelo a Legnaia", "text": "La chiesa di Sant'Angelo a Legnaia \u00e8 un luogo di culto cattolico che si trova in via Pisana a Firenze, all'interno del rione Legnaia.\nStoria e descrizione.\nDatabile all'XI secolo e pi\u00f9 volte restaurata, conserva un campanile del 1885. Ritenuta insufficiente, nel 1981 le \u00e8 stato costruito accanto un nuovo edificio progettato dagli architetti Alvaro Bonini, Giovanni Bonanni e Roberto Torrini ed inaugurato nel 1983.\nAppartengono alla vecchia chiesa pregevoli dipinti (ora nei depositi) fra cui una \"Madonna in trono\" di Mariotto di Nardo, un\"Annunciazione\" di Bicci di Lorenzo, una \"Madonna col Bambino e santi\" attribuita a Jacopo del Tedesco.\nSull'altare maggiore, tela con \"San Michele che abbatte il demonio\" di Francesco Curradi. La volta dell'attigua compagnia \u00e8 affrescata con la \"Gloria di sant'Agostino\" di Giandomenico Ferretti (1759) mentre sul relativo altare la \"Madonna e santi\" di Francesco Curradi (1607)."}
{"id": "488627", "revid": "188323", "url": "https://it.wikipedia.org/wiki?curid=488627", "title": "Balestra (meccanica)", "text": "Il termine balestra indica in meccanica un tipo di molla, costituito da un fascio di lamine di acciaio, che per sua elementarit\u00e0 e per il suo costo ridotto ha avuto un grande utilizzo per la sospensione degli assali dei veicoli stradali e ferroviari di ogni tipo. \nDescrizione.\nLe balestre sono costituite generalmente da pi\u00f9 foglie d'acciaio di lunghezza differente sovrapposte e tenute assieme da graffe metalliche che prendono il nome di \"cavallotti\" (balestre semiellittiche). La principale \u00e8 detta \"foglia maestra\" ed \u00e8 vincolata al telaio da un \"silent block\", che permette l'oscillazione, e da un \"biscottino\", che permette sia l'oscillazione che l'estensione. Le varie lamine di metallo sono intervallate da fogli di gomma che hanno lo scopo di ridurne attrito e rumorosit\u00e0.\nPossono essere integrate da ulteriori lamine dette \"fogli ausiliari\" o \"balestrino\".\nEsistono anche balestre dette paraboliche, formate sovrapponendo delle foglie semiellittiche in modo che si tocchino nella parte centrale.\nIl sistema di sospensione mediante balestra, anche se efficace, risulta particolarmente rigido ma, per la sua robustezza, \u00e8 adatto a mezzi pesanti come autocarri, rotabili ferroviari e in genere, mezzi meccanici da lavoro. I suoi limiti sono costituiti dalla poca attitudine alla marcia in curva e ad alta velocit\u00e0 e al basso \"comfort\" nella marcia su strade sconnesse.\nUso.\nParticolarmente semplice ed efficace ha goduto di grande considerazione nel campo automobilistico e ferroviario; in tempi recenti \u00e8 stata progressivamente sostituita da sistemi di sospensione pi\u00f9 evoluti, dove nelle automobili per passeggeri \u00e8 oggi quasi del tutto scomparso. Tra le ultime autovetture ad utilizzare un sistema misto, con balestre al retrotreno, vi \u00e8 stata la Fiat Panda del 1980. Nel campo ferroviario \u00e8 stato abbandonato quasi del tutto nelle nuove costruzioni."}
{"id": "488628", "revid": "1573940", "url": "https://it.wikipedia.org/wiki?curid=488628", "title": "Oratorio di Santa Maria Vergine della Piet\u00e0", "text": "L'oratorio di Santa Maria Vergine della Piet\u00e0, noto ai pi\u00f9 come \"la cupolina\" \u00e8 un luogo di culto cattolico che si trova in via Pratese, vicino alla zona industriale di Peretola, frazione di Firenze.\nStoria e descrizione.\n\u00c8 un piccolo tempio a forma ottagonale, ispirato al battistero di Firenze, e sormontato da una cupoletta, edificato nel 1510 per racchiudervi un tabernacolo che sorgeva nei pressi del fosso dell'Osmannoro. L'affresco sull'altare raffigura la venerata immagine di \"Cristo in Piet\u00e0 sulle ginocchia della Madonna, i Santi Giovanni Evangelista e Giovanni d'Arimatea, due Angeli e la Croce\", attribuito ad un maestro di ambito ghirlandaiesco della fine del Quattrocento. Fu assai danneggiato dall'alluvione del 1966, ed \u00e8 stato restaurato.\nL'edificio \u00e8 per\u00f2 stato prima ridotto ad uno spartitraffico in occasione del raddoppio della via Pratese (strada di grande comunicazione), poi \u00e8 stato letteralmente \"immerso\" nella zona industriale e da ultimo \u00e8 stato \"sovrastato\" dai piloni della nuova linea ferroviaria Firenze-Officine di Brozzi-Campi Bisenzio."}
{"id": "488629", "revid": "767487", "url": "https://it.wikipedia.org/wiki?curid=488629", "title": "Prahins", "text": "Prahins (toponimo francese) \u00e8 una frazione di 123 abitanti del comune svizzero di Donneloye, nel Canton Vaud (distretto del Jura-Nord vaudois).\nStoria.\nGi\u00e0 comune autonomo che si estendeva per 2,42\u00a0km\u00b2, nel 2012 \u00e8 stato accorpato al comune di Donneloye.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "488635", "revid": "158913", "url": "https://it.wikipedia.org/wiki?curid=488635", "title": "The Document of Metal Gear Solid 2", "text": ""}
{"id": "488636", "revid": "3597007", "url": "https://it.wikipedia.org/wiki?curid=488636", "title": "Campini Caproni CC.2", "text": ""}
{"id": "488642", "revid": "1921867", "url": "https://it.wikipedia.org/wiki?curid=488642", "title": "Snake's Revenge", "text": "Snake's Revenge \u00e8 un videogioco di azione/spionaggio sviluppato da Konami per NES. Usc\u00ec in Nord America nell'aprile 1990 (sotto etichetta Ultra Games) e in Europa nel marzo 1992 (sotto etichetta Konami).\nUscito nello stesso anno di \"\", il gioco si propone come sequel di \"Metal Gear\" per NES.\nTrama.\nTre anni dopo gli eventi del gioco originale, il governo degli Stati Uniti scopre che dei terroristi, non meglio identificati, sono in possesso del progetto del Metal Gear 1, e hanno costruito una nuova versione detta \"Metal Gear 2\"; toccher\u00e0 al tenente Solid Snake (protagonista nel primo episodio della saga), aiutato da un marine e un infiltrato, distruggere anche questa copia.\nPrima di tutto Snake si infiltra nella base di costruzione, situata in una giungla, per trovare la super arma, ma scopre che tutte le copie sono gi\u00e0 state imbarcate su una nave che molto presto raggiunge e affonda. Successivamente viene spedito nella principale base nemica dove sgominer\u00e0 la banda di terroristi.\nProduzione.\nDopo il sorprendente successo della versione NES di \"Metal Gear\" nel mercato occidentale (specialmente in Nord America, dove \"Metal Gear\" vendette milioni di copie), Konami decise lo sviluppo di un sequel per NES; il titolo doveva andare incontro principalmente ai gusti occidentali. Il videogioco fu realizzato dallo stesso staff di \"Castlevania\" per NES.\n\"\" usc\u00ec solamente in Giappone per MSX2, mentre \"Snake's Revenge\" divent\u00f2 il seguito di \"Metal Gear\" per il mercato nord americano ed europeo. \"Snake's Revenge\" non usc\u00ec mai in Giappone.\nHideo Kojima ha ammesso di divertirsi giocando a \"Snake's Revenge\", che \u00e8 tutto sommato abbastanza fedele al \"Metal Gear Concept\".\nIl titolo del videogame \u00e8 semplicemente \"Snake's Revenge\", sia sulla schermata iniziale sia sulla confezione; anche se, al tempo dell'uscita, molte riviste (inclusa \"Nintendo Power\") lo chiamavano spesso \"Snake's Revenge: Metal Gear II\", per evidenziarne la relazione col prequel.\nSequel.\nNello stesso anno usc\u00ec il sequel canonico di \"Metal Gear: \""}
{"id": "488643", "revid": "1862310", "url": "https://it.wikipedia.org/wiki?curid=488643", "title": "Restituzione prospettica", "text": "La restituzione prospettica \u00e8 un procedimento di costruzioni geometriche.\nDescrizione.\nLa restituzione prospettica \u00e8 basata sul metodo della prospettiva, e consiste nel partire dal disegno prospettico gi\u00e0 compiuto per risalire alla misura reale di pianta e alzato. Per lo pi\u00f9 \u00e8 applicato a manufatti architettonici.\nL'applicazione informatica di tale procedimento, detta Fotorestituzione 3D, viene finalizzata a riprodurre con l'ausilio di fotografie, dei modelli tridimensionali come copie, soprattutto, virtuali di manufatti architettonici reali."}
{"id": "488645", "revid": "188717", "url": "https://it.wikipedia.org/wiki?curid=488645", "title": "Fotorestituzione 3D", "text": ""}
{"id": "488646", "revid": "1921867", "url": "https://it.wikipedia.org/wiki?curid=488646", "title": "Metal Gear Ac!d\u00b2", "text": "Metal Gear Ac!d\u00b2 (chiamato anche \"Metal Gear Acid 2\", abbreviato come \"MGA2\") \u00e8 un videogioco sviluppato da Kojima Productions e pubblicato da Konami per PlayStation Portable.\nTrama.\nSolid Snake ha perso la memoria ed ha deciso di unirsi ad un gruppo di mercenari, con i quali viene arrestato da un agente dell'FBI che, riconoscendone le capacit\u00e0, lo costringe ad infiltrarsi in un complesso industriale. Se Snake porter\u00e0 a compimento la sua oscura missione otterr\u00e0 la libert\u00e0 per s\u00e9 e per i mercenari che sono stati arrestati insieme a lui. Una volta infiltrato nel complesso di SaintLogic INC. Snake incontra una ragazza di nome Venus che lo aiuter\u00e0 nella prima parte del gioco ma che poi si riveler\u00e0 una spia inviata per eliminare tutti coloro che sono implicati nella vicenda. Via radio, come supporto per Snake, ci sono Dalton inizialmente a cui si unir\u00e0 Wiseman dopo. Naturalmente non poteva mancare una vasta gamma di boss da eliminare e come nelle altre saghe ognuno con poteri speciali. Snake e Venus vengono aiutati anche da un ragazzino che tramite il computer della sua scuola sar\u00e0 decisivo ai fini della trama. Tutti combattono contro Koppelthorn che impossessatosi del Metal Gear e della dottoressa Takiyama minaccia di distruggere il mondo con il suo Metal Gear.\nLa trama del gioco comincia all'interno di un aereo, in cui all'interno ci sono quattro mercenari: Solid Snake (che soffre d'amnesia), Consuela Alvarez e due piloti (Roddy Louiz e Dave Copeland). Atterrati nella \"terra degli uomini liberi\" i quattro vengono accolti da Dalton (un agente del FBI) e condannati da quest'ultimo per accesso non autorizzato nel paese e per l'omicidio del Signor Perez, il segretario di stato della Repubblica del Serena. \nLa scena poi si sposta in una stanza, dove Dalton informa Snake che \u00e8 richiesto dalla Repubblica del Serena per scontare la sua pena insieme a Consuela, Roddy e Dave. Snake si difende dicendogli che lui \u00e8 innocente e che in realt\u00e0 il killer di Perez \u00e8 Escobar, il boss sudamericano della droga. L'agente vuole per\u00f2 arrivare ad un patto per salvarli: Snake deve infiltrarsi nella SaintLogic Inc. (un fornitore di armamenti militari) e copiare un file (all'interno sono presenti una lista di clienti ed un libro contabile) che Dalton sta cercando per far affondare l'intera SaintLogic. Se la missione andr\u00e0 a buon fine i quattro riavranno la libert\u00e0 e verranno consegnati loro 15 milioni di dollari. \nUna volta essersi infiltrato nello stabilimento, trovato il computer ed aver copiato il file, scatta un allarme e la porta principale viene bloccata. Snake per\u00f2 crede che all'interno ci sia qualcun altro e che l'allarme sia scattato proprio per la presenza quest'ultimo. Non potendo uscire da dove \u00e8 entrato, Snake si dirige alla torre di comunicazione, dove l\u00ec trasmetter\u00e0 il file a Dalton. Raggiunto il pc della torre, Snake si mette in contatto con Dalton, ma quest'ultimo viene interrotto da Wiseman dello Stato Maggiore del Dipartimento della Difesa. Questi spiega che il responsabile della ricerca di SaintLogic, Thomas Koppelthorn, si \u00e8 impossessato delle armi e dei sistemi di sicurezza, ed ha assunto il controllo dell'impianto di ricerca. Egli vuole militari, dirigenti d'azienda e rappresentanti governativi, e se le sue richieste non verranno esaudite minaccer\u00e0 lanciando un attacco nucleare utilizzando un Metal Gear creato nello stesso stabilimento. Wiseman, osservando che Snake \u00e8 riuscito ad infiltrarsi nello stabilimento, capisce che \u00e8 l'uomo giusto per questa missione, ovvero quello di scovare Kopplethorn e, se fosse realmente intenzionato a lanciare un missile nucleare, fermare il lancio. Se porter\u00e0 a termine la missione, Wiseman dar\u00e0 a Snake \"il suo passato\".\nDurante il suo percorso nel raggiungimento del Blocco di Ricerca, Snake viene contattato da un hacker (si fa chiamare B.B.). Dopo essere arrivato al Blocco di Ricerca Snake si mette in contatto con Dalton, il quale gli spiega il perch\u00e9 voglia boicottare la SaintLogic: quest'azienda starebbe infatti effettuando degli esperimenti illegali su dei bambini importati dall'Africa. Ed \u00e8 durante quest'indagine che Dalton venne licenziato (riusc\u00ec comunque ad essere il responsabile di questa missione grazie all'appoggio di alcuni ex-colleghi). L'ormai ex agente suggerisce infine di interrompere la missione in quanto non si fida di Wiseman, quindi Snake decide di arrivare ad un patto: consegna a Dalton la copia del file e lui in cambio lo guida nella fuga dal posto. Superata una porta, Snake incontra la dottoressa Michiko Takyiama (una ricercatrice della SaintLogic) e Lucy. Una volta ritrovate (alla vista di Snake erano fuggite) Snake mette in contatto Wiseman con Takyiama. Quest'ultima racconta che Koppelthorn stava svolgendo qualche esperimento ma venne bloccato dal Presidente Rodzinski. Tra i due quindi sarebbero nati dei contrasti.\nUna volta raggiunta la sala di monitoraggio Snake incontra Harab Serap, uno dei soggetti da test. Egli parla riguardo alla nascita di una regina e successivamente si dichiara desideroso di vendetta (per gli esperimenti fatti su di lui). Morto Harab, dal soffitto appare Venus, una mercenaria inviata da Wiseman precedentemente all'arrivo di Snake. Venus apre la saracinesca e subito dopo i due si alleano; infine escono dalla sala. Appare poi (sempre nella sala della sicurezza) Vince il capo della sicurezza, il quale si rende conto che nello stabilimento ci sono due intrusi (Snake e Venus). Attiva quindi tutte le procedure di sicurezza, compresa quella per il Metal Gear.\nSnake e Venus, raggiunto il Blocco 2-3-E non trovano Takyiama come pensato, bens\u00ec Vince. Il capo della sicurezza, una volta sconfitto, rivela loro che Takyiama \u00e8 a capo di un sistema (il Sistema EGO). Scatta poi un allarme innescato da Koppelthorn e Vince riesce a fuggire. \nTrovata Takyiama, spiega loro cos'\u00e8 il sistema EGO, ovvero un nuovo progetto di sviluppo per il SO del Metal Gear. Annuncia poi che il Metal Gear \u00e8 stato attivato, sistema di controllo di sparo compreso (Koppelthorn pu\u00f2 quindi lanciare un attacco nucleare in qualsiasi momento). \nMentre Snake e Venus vanno alla ricerca dei binari che conducono al Blocco Nord, B.B. contatta Dalton e gli da informazioni riguardo a Wiseman: sembra sia coinvolto nello sviluppo di armi speciali. Trova una fotografia che per\u00f2 non mostra. \u00c8 comunque confermato che Wiseman sia del Dipartimento della Difesa. \nPreso il treno, i quattro si dirigono verso il Blocco Nord. Una volta arrivati in un ponte di ferro gli si appare davanti a loro il Metal Gear guidato da Kopplethorn. La Dottoressa Takyiama consegna a Kopplethorn sua figlia, ovvero proprio Lucy. Sia quest'ultima che Takyiama raggiungono Kopplethorn, e quest'ultimo ribadisce che se non avr\u00e0 i suoi uomini entro due ore effettuer\u00e0 un attacco nucleare. Arriva poi Vince supportato da dei carri armati, i quali bloccano il passaggio a Koppelthorn. Vince impone a quest'ultimo di abbandonare il Metal Gear e di parlare faccia a faccia con Rodzinski, ma lui non ci sta e decide di far fuori sia lui che tutti gli altri uomini. Una volta bombardati i carri armati, Koppelthorn vuole un'altra persona oltre a quelli gi\u00e0 presenti nella lista: Solid Snake.\nPrivo di sensi dopo essere stato attaccato dal Metal Gear, Snake viene portato da Venus negli alloggi della SaintLogic. Raggiunti l'alloggio del presidente, Venus parla con Rodzinski e gli chiede come raggiungere l'hangar, ovvero il luogo dove si trova Kopplethorn (insieme a Takyiama e Lucy). Egli, dopo aver saputo che il ponte di ferro \u00e8 stato distrutto, indica che in alternativa c'\u00e8 un altro ponte (raggiungibile da un sistema fognario). Venus poi gli chiede il perch\u00e9 Koppelthorn voglia anche Snake, e lui le spiega che quest'ultimo ha ucciso sua moglie (Snake, soffrendo d'amnesia, non ricorda questo fatto). \nSuccessivamente B.B. contatta Snake e lo informa riguardo alla moglie di Koppelthorn: si chiamava Lucinda (come il nome dato ad un file), era una ricercatrice della SaintLogic morta tre anni prima. Snake e Venus poi recuperano un PSG-1 nello impianto di prototipi di Metal Gear. Mentre sono alla ricerca delle munizioni scoprono un Metal Gear recuperato dall'Isola di Lobito. Prese le munizioni i due vengono raggiunti da Golab (un altro soggetto da test). Quest'ultimo decide di affrontare i due protagonisti ma, capendo di non essere abbastanza forte da batterli, decide di sacrificarsi distruggendo l'impianto con s\u00e9 stesso all'interno.\nRiusciti a fuggire, Snake e Venus devono affrontare il Metal Gear visto in precedenza. Una volta abbattuto, i due vanno alla ricerca del ponte secondario (quello di cui parlava Rodzinski). \nArrivati all'hangar, Snake e Venus si accorgono della presenza di Vince e delle forze di sicurezza. Questi vogliono uccidere Kopplethorn prima che compia il folle gesto e quindi partono alla sua ricerca. Snake poi viene contattato da B.B., il quale gli da delle informazioni riguardo al Metal Gear. I due proseguono fino a quando appare Chaigidiel, un soggetto da test. Sconfitto, quest'ultimo spiega cosa sia la \"fertilizzazione\": si tratta di un esperimento per far s\u00ec che possa \"resuscitare\" la moglie di Kopplethorn, riportando in vita per\u00f2 soltanto la sua mente (ad esempio i suoi ricordi ecc.). Per il suo esperimento ha usato diversi bambini provenienti dall'Africa (il caso di cui si occupava Dalton) fino a quando ha trovato la bambina perfetta, ovvero Lucy. Sar\u00e0 dunque proprio Lucy a diventare la Regina, che comander\u00e0 su tutti i soggetti da test. \nLa scena si sposta su Dalton, il quale \u00e8 in contatto con B.B. Quest'ultimo scopre dov'\u00e8 morta Lucinda: nella Repubblica Serena (Sudamerica), ovvero lo stato dove hanno trovato Snake in stato d'amnesia tre anni prima. \u00c8 morta durante il massacro di Praulia mentre stava conducendo delle ricerche. B.B. sospetta poi che Wiseman voglia appropriarsi del file Lucinda per scopi militari. \nSuccessivamente Snake e Venus rincontrano Vince, sempre deciso ad uccidere i protagonisti. Battuto anche questa volta, Vince viene contattato da uno dei suoi uomini il quale lo avvisa che Rodzinski sta fuggendo dall'isola. Quest'ultimo spiega a Vince che fugge perch\u00e9 la Corte Internazionale di Giustizia effettuer\u00e0 delle indagini sulla SaintLogic e non ha nessuna intenzione di essere catturato per poi venire giustiziato. Capendo che sta per essere abbandonato dal Presidente, Vince ordina prima di uccidere Rodzinski e poi la ritirata delle sue truppe. Dopo la telefonata spiega a Snake come raggiungere Kopplethorn ed il Metal Gear. Muore poco dopo.\nLa scena si sposta di nuovo in un contatto tra B.B. e Dalton. Quest'ultimo ha scoperto nuove informazioni riguardo al massacro di tre anni fa: la SaintLogic ha dei rapporti con la Repubblica di Serena. Ha organizzato (nella Repubblica del Serena) un test di collaudo per i soggetti da test, i quali un giorno fecero appunto un massacro uccidendo 10.000 persone. Le persone che Kopplethorn desidera sono quelle coinvolte in questo genocidio. Spiega poi che il File Lucinda contiene le azioni dei soggetti da test effettuate nella Repubblica di Serena e anche un resoconto del massacro di Praulia. Sospetta poi che Wiseman stia collaborando proprio con i militari coinvolti nel massacro, ordinandogli di sbarazzarsi delle prove.\nI due quindi proseguono fino a quando incontrano il Metal Gear (con al interno Kopplethorn e Lucy). Kopplethorn conferma che \u00e8 stato proprio Snake ad uccidere la moglie. Successivamente spiega che la SaintLogic, per insabbiare il massacro di Praulia, mand\u00f2 degli uomini (definiti come soggetti da test di terza versione, mentre quelli responsabili del massacro furono di seconda divisione) per uccidere i soggetti da test responsabili del massacro. Snake dunque in realt\u00e0 \u00e8 un soggetto da test creato da Lucy (ormai divenuta \"la Regina\"), un soldato uguale al leggendario Solid Snake clonato grazie al corpo recuperato dal vero Snake sull'Isola di Lobito. Snake venne mandato a Serena ed esegu\u00ec il suo compito alla perfezione sedando la rivolta dei soggetti da test di seconda divisione., ma ad un certo punto Snake impazz\u00ec e tent\u00f2 di fuggire via. Lucinda quindi tent\u00f2 di fermarlo ed \u00e8 proprio in quel momento che Snake l'ammazz\u00f2 e continu\u00f2 nella sua fuga. Kopplethorn dunque \u00e8 deciso a vendicare la \"vera\" moglie (visto che ormai Lucy \u00e8 l'incarnazione di Lucinda) e vuole uccidere Snake col Metal Gear. Durante lo scontro per\u00f2 Lucy fa emergere delle verit\u00e0 che spiazzano Snake e Venus ma anche Koppelthorn: innanzitutto ha finto fino adesso di essere la moglie di quest'ultimo (lo ha nascosto fino a quel momento per paura di venire uccisa da lui); Snake non ha ucciso Lucinda di sua spontanea volont\u00e0 ma il contrario, e quest'ultima per la compassione che prov\u00f2 per Snake, decise proprio lei di lasciare libero Snake. Era anche consapevole del fatto che se avesse tentato di \"bloccare\" Snake quest'ultimo l'avrebbe uccisa, ed era proprio questo che Lucinda voleva (quindi tent\u00f2 di fermare Snake. Voleva morire perch\u00e9 era cosciente del fatto che stava violando i princ\u00ecpi d'umanit\u00e0). Dopo queste rivelazioni Lucy sgancia l'abitacolo di Koppelthorn spedendolo in aria e successivamente colpendolo con un missile (Koppelthorn quindi muore). Dopo ci\u00f2 Lucy si \"fonde\" col Metal Gear grazie all'attivazione del sistema EGO da parte di Koppelthorn (attivazione avvenuta prima di venire ucciso da Lucy ovviamente). Adesso il suo prossimo obbiettivo \u00e8 quello di chiamare a s\u00e9 tutti i soggetti da test (Snake compreso) e chi si ribeller\u00e0 a lei verr\u00e0 ucciso. Snake ovviamente rifiuta l'unione e quindi \u00e8 decisa ad ammazzarlo. Una volta distrutto il Metal Gear, Lucy rivela loro dove si trova Takyiama (nella sala di controllo insieme al file Lucinda). Infine, sfinita e senza pi\u00f9 energie, muore.\nSnake e Venus trovano Takiyama. Subito dopo per\u00f2 Venus punta la pistola su Snake, dicendo che avrebbe dovuto occuparsi di tutti coloro che sono a conoscenza del legame fra il file Lucinda ed il massacro di Praulia. Rivela poi che il responsabile del massacro \u00e8 Wiseman, il quale era a capo del progetto militare per l'utilizzo dei soggetti da test. Fu quindi lui a mandare Snake e gli altri soggetti da test di terzo livello a Serena e sempre lui fece scatenare la ribellione dei soggetti da test di secondo livello, in modo da ottenere maggiori informazioni dai soggetti di secondo livello. Per tutti i mali che ha compiuto, come capro espiatorio Wiseman ha scelto Snake e Venus si trova l\u00ec per un motivo preciso: recuperare il file Lucinda, distruggere l'intero stabilimento e portare il file a Wiseman. Infine ci sono altre due rivelazioni, ovvero che anche Venus \u00e8 un soggetto da test e che Snake ha perso la memoria a causa di una ferita procurata da Venus quando quest'ultima gli stava dando la caccia a Serena. Dopo lo scontro con Venus, Dalton avvisa Snake che Wiseman \u00e8 stato arrestato. Avverte poi che con la distruzione del Metal Gear \u00e8 stato attivato il meccanismo di autodistruzione. Snake, Venus (che dopo l'arresto del suo \"capo\" non ha pi\u00f9 motivo di combattere contro Snake) e Takiyama si vedono dunque costretti a fuggire.\nSnake nella fuga rimane bloccato all'interno dello stabilimento mentre Venus e Takiyama riescono ad uscire attraverso un passaggio d'emergenza. All'uscita trovano dei soldati pronti a portarli in salvo. Ad un certo punto dal tetto appare nuovamente il Metal Gear, pronto a lanciare la testata atomica. Il lancio per\u00f2 non avviene, visto che due carri armati riescono a distruggere il Metal Gear appena prima che effettuasse il lancio. La scena finisce con Takiyama che si trova all'ospedale, assistita da Venus \"travestista\" da infermiera (si \u00e8 travestita perch\u00e9 se la beccassero finirebbe nei guai).\nDopo i titoli di coda, la scena si sposta su Snake (che \u00e8 riuscito a sopravvivere all'esplosione) e Dalton. Quest'ultimo informa che tutto ci\u00f2 che \u00e8 successo (l'incidente, il File Lucinda ecc.) \u00e8 stato reso pubblico e tutti i colpevoli sono stati processati, a partire da Wiseman. Lo informa poi che dopo aver effettuato degli esami non risulta essere un soggetto da test completo e che quindi potrebbe perdere la memoria nuovamente. Gli consegna poi dei documenti di riconoscimento (carta d'identit\u00e0, passaporto ecc.) ed i promessi 15 milioni di dollari. Infine riappaiono i tre amici di Snake (Consuela, Rhoddy e Dave) che, sempre come promesso da Dalton, sono stati liberati.\nPersonaggi.\nSnake.\nNon \u00e8 lo stesso Snake delle altre saghe, infatti qui \u00e8 un clone del Solid Snake originale e quindi \u00e8 un soggetto da test come la maggior parte dei boss, ha perso la memoria e si infiltra in SaintLogic, non si fida subito di Dalton e dubita nelle sue capacit\u00e0; ma con l'avanzare della missione capisce che \u00e8 dalla sua parte. Snake \u00e8 un personaggio che rimane inalterato durante la missione: lui \u00e8 freddo, distaccato e concentrato sulla missione; il solito di sempre. Creduto morto perch\u00e9 rimasto coinvolto nell'esplosione della fabbrica riuscir\u00e0 a salvarsi entrando nell'ormai fuori uso Metal Gear. Partecipando a questa missione cerca di scoprire qualcosa del suo passato.\nVenus.\nBella e fascinosa, ricorda vagamente Eva nel suo atteggiamento. Anche lei non sa niente del suo passato e come Snake \u00e8 un soggetto da test. Su di lei non si sa molto e dopo la missione sparisce, senza lasciare traccia. Sembra avere una certa attrazione per Snake; esperta di rabdomanzia salva il protagonista un paio di volte.\nB.B..\nUn ragazzino sui 12 anni che tramite il computer della sua scuola contatta Snake durante la missione e lo aiuta. Rimane molto colpito da una tecnica che usa uno dei boss: l'ipnotismo. Lo usa per corrompere il presidente degli Stati Uniti e incastrare Wiseman, salvando cos\u00ec Snake e i suoi compagni. Si fa chiamare B.B. ma non sappiamo il suo vero nome.\nWiseman.\n\u00c8 un agente del dipartimento della difesa e dice di voler cooperare con Snake e Dalton nella battaglia contro Koppelthorn, in realt\u00e0 sta architettando la morte di Snake per mano di Venus. Il suo vero scopo \u00e8 mettere le mani sul file Lucinda, un file che contiene informazioni top-secret compromettenti per il governo statunitense. Con esso vuole poi ricattare il presidente e diventare ricco.\nDalton.\nAgente dell'FBI arresta Snake per poi farlo infiltrare in SaintLogic, il motivo della missione che gli affida e che vuole raccogliere dei dati racchiusi nei terminali di SaintLogic che Snake poi gli dovr\u00e0 spedire. Questi dati riguardano dei bambini, ma Dalton non fornisce altre informazioni, dice solo che vuole fare giustizia. Dalton sar\u00e0 sempre dalla parte di Snake.\nKoppelthorn.\nAutore del file Lucinda. Nemico di Snake perch\u00e9 sostiene che abbia ucciso sua moglie: Lucinda. Sa tutto di Snake che per\u00f2 non comprende il motivo per cui Koppelthorn ce l'abbia con lui. Si impossessa del Metal Gear e minaccia di lanciare una bomba atomica sull'America; l'unico modo per fermarlo \u00e8 assecondare le sue richieste, infatti Koppelthorn manda un \"ultimatum\" a cui la Casa Bianca non intende sottostare. Il suo desiderio pi\u00f9 grande \u00e8 vendicarsi di Snake e chiede che gli venga consegnato.\nColonna sonora.\nLa colonna sonora di \"Metal Gear Ac!d\u00b2\" \u00e8 stata inserita nel secondo CD dell'album \"Metal Gear Acid 1 &amp; 2 Original Soundtrack\" uscito il 21 dicembre 2005. Le musiche sono state composte da Akihiro Honda, Hiroshi Tanabe, Nobuko Toda e Shuichi Kobori.\nDurata totale: 67:50"}
{"id": "488648", "revid": "287204", "url": "https://it.wikipedia.org/wiki?curid=488648", "title": "Brassai", "text": ""}
{"id": "488649", "revid": "15756", "url": "https://it.wikipedia.org/wiki?curid=488649", "title": "Brassa\u00ef", "text": " Famoso per le sue vedute notturne della citt\u00e0 e per la vena surrealista della sua fotografia. Si interess\u00f2 anche all'alta societ\u00e0, agli intellettuali, al teatro e all'opera. Immortal\u00f2, tra gli altri, Salvador Dal\u00ed, Pablo Picasso, Henri Matisse e Alberto Giacometti.\nSi ciment\u00f2 anche nella scrittura, nella scultura e nel cinema, tutte sue grandi passioni.\nBiografia.\nBra\u015fov \u00e8 oggi una citt\u00e0 della Romania, ma nel 1899, quando Brassa\u00ef nacque, la regione sud-orientale della Transilvania apparteneva al territorio ungherese. Adott\u00f2 in seguito lo pseudonimo di Brassa\u00ef, agli inizi della sua carriera, in memoria della sua terra d'origine (significa \"di Bra\u015fov\" - \"Brasso\", in ungherese).\nA soli tre anni Brassa\u00ef si trasfer\u00ec con la famiglia a Parigi; suo padre fu professore di letteratura alla Sorbona. Studi\u00f2 all'Accademia di belle arti di Budapest prima di arruolarsi nella cavalleria dell'esercito austro-ungarico per tutta la durata della prima guerra mondiale. Nel 1920 and\u00f2 a vivere a Berlino, lavorando come giornalista e riprendendo gli studi all'Accademia. Il lavoro di giornalista gli permise di viaggiare in tutta Europa, ma \u00e8 a Parigi che Brassa\u00ef sviluppa il suo talento artistico, e inizia la professione di fotografo. Il periodo pi\u00f9 significativo della sua carriera \u00e8 quello a cavallo tra le due guerre mondiali. \nLa carriera artistica da fotografo.\nGli anni '30 e Montparnasse.\nNel 1924 Brassa\u00ef decide di ritrasferirsi a Parigi in pianta stabile. Inizia a frequentare Montparnasse, cuore pulsante della vita artistica dell'epoca, avvicinandosi al movimento del futurismo e ai suoi pi\u00f9 noti esponenti. Conosce e stringe amicizia con scrittori, poeti, letterati e artisti, molti dei quali saranno tasselli importantissimi nella sua visione artistica e della vita. Tra le amicizie di spicco troviamo Jacques Pr\u00e9vert, di cui apprezza particolarmente l'opera, ed Henry Miller. Quest'ultimo lo apprezzava a sua volta, a tal punto da definirlo \"capace di portare ordine nel caos\" \nDa Parigi lavorer\u00e0 come corrispondente estero per alcune delle pi\u00f9 importanti testate ungheresi e rumene, e sar\u00e0 proprio in questo periodo di intensa ricerca di storie che si render\u00e0 conto che l'unico mezzo con cui la realt\u00e0 diventa rappresentabile \u00e8 la fotografia. Personalit\u00e0 chiave di questa epifania \u00e8 Andre Kertesz, fotografo ungherese naturalizzato americano. \nNello stesso periodo Brassa\u00ef inizia a lavorare come fotografo e giornalista per la rivista Minotaure, pubblicazione principale del surrealismo, in questo periodo sperimenta il ritratto e diventa il ritrattista ufficiale della rivista. Tra gli artisti che ritrae troviamo Dal\u00ec, Breton, Giacometti e Picasso. Sar\u00e0 in questo periodo che Brassa\u00ef svilupper\u00e0 l'impronta surrealista che caratterizza il suo stile fotografico, in seguito l'artista sar\u00e0 pi\u00f9 volte invitato da Breton ad aggregarsi al gruppo ufficiale dei surrealisti, ma rifiuter\u00e0 sempre non riconoscendo il suo lavoro come parte della corrente.\nUna volta radicato nelle viscere del territorio parigino, la sua attenzione fotografica nei confronti della citt\u00e0 divent\u00f2 assoluta. Nel 1932 Picasso gli affida il compito di documentare il suo lavoro di scultore. Nel 1933 pubblic\u00f2 il suo primo libro di fotografie, \"Paris de nuit\", che riscosse un grande successo, soprattutto nell'ambiente artistico. Henry Miller lo soprannomin\u00f2 \"l'occhio di Parigi\". La pubblicazione riscosse molti apprezzamenti nel mondo artistico ed intellettuale dell'epoca, anche se fu guardata con sospetto dal mondo della fotografia, che riconobbe i meriti di Brassa\u00ef qualche tempo pi\u00f9 tardi, dopo la seconda guerra mondiale. Due anni dopo pubblic\u00f2 una seconda raccolta: Volupt\u00e9s de Paris (Pleasures of Paris), anche questa fu un grande successo soprattutto nell'ambiente artistico e intellettuale. Negli anni'40 Brassa\u00ef collabor\u00f2 anche con la celebre rivista Harper\u2019s Bazaar.\nDagli anni '40 in poi.\nDurante gli anni dell'occupazione nazista a Parigi non era consentito fotografare per le strade, quindi il fotografo lasci\u00f2 la citt\u00e0 per dirigersi al sud della riviera francese e riprese la scultura ed il disegno, arti in cui si era specializzato all'universit\u00e0. Alla fine della guerra il fotografo torna a Parigi e alla sua attivit\u00e0, pubblicando nel 1946 una raccolta di disegni, \"Trente Dessins\", in cui \u00e8 presente anche una poesia di Jaques Pr\u00e9vert . Nel 1948 sposa Gilberte Boyer, e prende finalmente la cittadinanza francese di cui fino ad allora non era stato munito.\nNel 1956 il suo film \"Tant qu'il y aura des b\u00eates\" vinse il Grand Prix Speciale della Giuria come film pi\u00f9 originale al Festival di Cannes.\nNel 1968 il Museum of Modern Art di New York dedica al fotografo una retrospettiva, riconoscimento fondamentale per la sua carriera.\nFu insignito del titolo di Cavaliere delle arti e delle lettere nel 1974 e di Cavaliere della Legion d'onore nel 1976. Nel 1978, vinse il \"Premio internazionale di fotografia\" a Parigi.\nHa scritto 17 libri e numerosi articoli, tra i quali, nel 1948, il romanzo \"Histoire de Marie\", pubblicato con una introduzione di Henry Miller. Inoltre, l'Universit\u00e0 di Chicago ha curato l'edizione e la traduzione di \"Lettera ai miei genitori\" e \"Conversazioni con Picasso\" (1964).\nMor\u00ec l'8 luglio 1984 a \u00c8ze, nelle Alpi marittime, e fu sepolto al cimitero di Montparnasse di Parigi.\nNel 2000, Gilberte, vedova di Brassa\u00ef, organizz\u00f2 una grande mostra commemorativa presso il centre Pompidou di Parigi.\nStile e poetica.\nLo stile fotografico di Brassa\u00ef \u00e8 molto vicino al surrealismo, sia per i temi che per le scelte di luce. Ci\u00f2 nonostante il fotografo non si \u00e8 mai considerato surrealista, avendo come obiettivo principale quello di oggettificare la realt\u00e0, e non evadere dalla rappresentazione della stessa:\nLa sua fotografia \u00e8 rigorosamente in bianco e nero, i soggetti presentano spesso contorni soffusi, la luce \u00e8 spesso ricavata solo da quella dei lampioni, con la conseguenza di creare immagini buie dalle atmosfere oniriche. Il soggetto preferito \u00e8 la notte, ed in particolare la notte parigina nel quartiere di Montparnasse, che contribu\u00ec a rendere leggenda. Anche quando le immagini sono nitide le ombre sono sempre al centro della fotografia di Brassa\u00ef, che si contraddistingue per un immaginario bohemienne con accenti dark, quasi spettrali, che lascia sempre un senso di inquietudine in chi ammira lo scatto. Am\u00f2 Parigi di notte o sotto la pioggia, le ville, i giardini, il lungosenna e le stradine senza tempo dei quartieri antichi. I luoghi, anche quelli pi\u00f9 conosciuti della capitale francese, presentano sempre un'aurea di mistero e di irrisolto, dando la sensazione di essere fuori dal tempo, \u00e8 come se di notte i luoghi assumessero una nuova identit\u00e0, potrebbero essere ovunque e in qualsiasi momento.\nIn oltre la met\u00e0 degli scatti di Brassa\u00ef non sono presenti figure umane, spesso invece si trovano grandi macchie di luce che sembrano non avere contorni e che trasfigurano gli ambienti urbani deserti, a suggerire infiniti scenari immaginari, come se nella foto ci fosse sempre un elemento mancante che sta negli occhi di chi guarda. Molto spesso il fotografo si serve di specchi per ampliare la scena immortalata e dare allo spettatore una nuova prospettiva con cui guardare all'immagine. Spesso il fotografo si concentra su dettagli, che decontestualizzati ed estrapolati dal loro contesto assumono un nuovo significato.\nFu definito da John Szarkowski un \"Angelo bizzarro\", per la sua dote di ricreare ordine dal caos, e il suo occhio fu spesso definito con aggettivi come \u201cvivente\u201d o \u201cinsaziabile\u201d.\nOltre al ritratto, sperimentato soprattutto agli inizi di carriera, Brassa\u00ef ha sperimentato diversi stili fotografici, spaziando dallo still life al nudo artistico, fino alla documentazione dei graffiti trovati in giro per la citt\u00e0 e alle sue celebri vedute notturne. Diversi gli scatti che raccontano il popolo della notte tra cui le prostitute delle case chiuse, i malavitosi e i lavoratori. Nel portfolio del fotografo vi sono anche scatti realizzati di giorno, che rievocano la fotografia umanista francese.\nLa tecnica.\nTutti gli scatti notturni di Brassa\u00ef venivano realizzati presumibilmente con lunghi tempi di esposizione, leggenda vuole che il fotografo scattasse e lasciasse la fotocamera immobile per il tempo di fumare una sigaretta Gauloises, dopo di ch\u00e8 riprendeva la camera e tornava nella sua camera dell\u2019H\u00f4tel des Terrasses, dove, sviluppava lo scatto in una piccola camera oscura ricavata dietro una tenda.\nLe inquadrature erano realizzate facendo in modo che le piccole aree di luce, spesso lampioni o riflessi delle strade bagnate, trapassassero le aree d'ombra; la luce, anche se poca, riusciva cos\u00ec a definire le forme all'interno del buio e creare un contrasto che soprattutto in fase di stampa d\u00e0 un'importante profondit\u00e0 ai soggetti. Brassa\u00ef fu anche un innovatore: quando si cimentava con soggetti in movimento aveva sviluppato un suo personale metodo per combinare la posa e l\u2019istantanea. Grazie alla posa riusciva ad inserire l'elemento fisso, mentre l'elemento in movimento veniva fotografato grazie al flash di magnesio."}
{"id": "488650", "revid": "36426", "url": "https://it.wikipedia.org/wiki?curid=488650", "title": "Via Romana", "text": "Via Romana a Firenze \u00e8 una lunga strada del quartiere Oltrarno che conduceva alla Porta Romana da piazza della Calza, cos\u00ec chiamata perch\u00e9 orientata a sud verso la strada per Roma. Insieme a via Maggio e via de' Serragli solca sull'asse nord-sud il quartiere di Oltrarno, e si estende da piazza San Felice, a pochi passi da palazzo Pitti, fino alle mura.\nStoria.\nSebbene Firenze fosse tagliata fuori dalla Via Francigena, le sue chiese, i suoi santi famosi come san Miniato e alcuni santuari facevano s\u00ec che vi passasse comunque un nutrito numero di pellegrini diretti a Roma o che da l\u00ec tornavano indietro, attraverso un tracciato della via Cassia. Anticamente via Romana, siccome si trovava sull'asse centrale che taglia in due la citt\u00e0 era quindi attraversata da questi viaggiatori e pellegrini per questo lungo il suo tracciato si incontrano ancora numerosi edifici che un tempo erano ospedali per la cura e l'alloggio dei viandanti. Si hanno notizie di ben nove ospedali affacciati su questa strada, ma di alcuni si sono completamente perse le tracce.\nCol tempo la zona ha cambiato fisionomia, soprattutto dopo che la sede granducale fu trasferita nel vicino Palazzo Pitti, diventando rapidamente una zona di moda fra le famiglie pi\u00f9 ricche, anche se i migliori palazzi si allinearono nelle vie parallele, mantenendo la vena di zona popolare pittoresca che anche oggi si pu\u00f2 percepire.\nAi tempi del Fantozzi (inizi anni 1840), \"\u00abrimpetto al cancello del Giardino Reale di Boboli\u00bb\", aveva sede il Ministro di Francia presso la corte granducale.\nLa via fu attraversata da numerosi cortei di dignitari che entravano in visita alla citt\u00e0 da sud ed ogni anno vi passa la Mille Miglia.\nDescrizione.\nAl termine la via si immette sul Piazza della Calza, dove \u00e8 situata la Chiesa di San Giovanni Battista della Calza, dominata anche dalla Porta Romana."}
{"id": "488652", "revid": "77358", "url": "https://it.wikipedia.org/wiki?curid=488652", "title": "Oratorio di San Sebastiano dei Bini", "text": ""}
{"id": "488654", "revid": "123883699", "url": "https://it.wikipedia.org/wiki?curid=488654", "title": "Helena Christensen", "text": "\u00c8 stata una delle pi\u00f9 importanti top model degli anni 90.\nBiografia.\nDi madre peruviana e padre danese, ha una sorella minore, Anita. Helena Christensen \u00e8 giunta sotto i riflettori, vincendo il concorso di bellezza di Miss Danimarca nel 1986 e rappresentando il suo paese nel concorso Miss Universo 1986.\nCarriera.\nNel 1990 compare nel video musicale della canzone \"Wicked Game\" di Chris Isaak. Nel video, in cui \u00e8 ritratta come l'amante di Isaak, \u00e8 in topless per la maggior parte del tempo, ma la sua nudit\u00e0 \u00e8 nascosta dal gioco della telecamera.\nTale video contribuir\u00e0 a lanciare la sua carriera di indossatrice, diventando una delle supermodelle pi\u00f9 note e richieste degli anni novanta, guadagnadosi le copertine di \"Vogue\", \"Elle\", \"Mademoiselle\", \"Harper's Bazaar\", \"Glamour\", \"L'Officiel\", \"Allure\", \"Grazia\", \"Cosmopolitan\", \"Marie Claire\", \"GQ\", \"D - La Repubblica delle donne\", \"I-D\", \"InStyle\", \"Dazed\", \"The Face\" e altre.\nNel corso della sua carriera ha sfilato per Gianni Versace, Chanel, Thierry Mugler, Gucci, Philip Treacy, Dolce &amp; Gabbana, Fendi, Marc Jacobs, Isaac Mizrahi, Karl Lagerfeld, Christian Dior, DKNY, Calvin Klein, Perry Ellis, Givenchy, John Galliano, Azzedine Ala\u00efa, Jil Sander, Chlo\u00e9, Vivienne Westwood, Jean-Paul Gaultier, Balmain, Alberta Ferretti, Valentino, Prada, Alessandro Dell'Acqua, Salvatore Ferragamo, Gianfranco Ferr\u00e9, Anna Molinari, Zac Posen, Todd Oldham, Antonio Berardi, Yves Saint Laurent, Alexander McQueen, Anna Sui, Oscar de la Renta, Sonia Rykiel, Chantal Thomass, Badgley Mischka, Calvin Klein, Giorgio Armani, Lanvin, Christian Lacroix, Lolita Lempicka, Dries van Noten.\nTra il 1997 e il 1998 \u00e8 stata una delle \"Victoria's Secret Angels\". Nel 2012 \u00e8 testimonial insieme ad Eva Mendes del marchio Reebok, mentre nel 2014 \u00e8 una delle protagoniste del calendario Pirelli.\nIl 22 settembre 2017 \u00e8 tornata in passerella alla settimana della moda di Milano per rendere omaggio a Gianni Versace nel ventennale della sua scomparsa, insieme alle colleghe Carla Bruni, Claudia Schiffer, Cindy Crawford e Naomi Campbell.\nVita privata.\n\u00c8 stata legata sentimentalmente con il cantante e leader del gruppo musicale INXS Michael Hutchence. Successivamente ha avuto un figlio dall'attore e modello Norman Reedus, Mingus Lucien, nato il 22 ottobre 1999. Tra il 2008 e il 2018 ha avuto una relazione con Paul Banks, leader degli Interpol. Possiede un negozio di antiquariato a New York e ha cofondato il magazine Nylon, dove per un certo tempo ha rivestito il ruolo di direttore creativo."}
{"id": "488657", "revid": "1573940", "url": "https://it.wikipedia.org/wiki?curid=488657", "title": "Chiesa di San Felice a Ema", "text": "La chiesa di San Felice a Ema \u00e8 un luogo di culto cattolico che si trova nell'omonima via all'estremit\u00e0 meridionale dell'abitato del Galluzzo, frazione di Firenze. \u00c8 dedicata al santo presbitero Felice di Nola.\nStoria e descrizione.\nAnteriore al Mille, fu dall'XI secolo di patronato del monastero di San Pier Maggiore finch\u00e9 non divenne collegiata nel '200 e propositura nel 1748.\nSul portale centrale della facciata romanica, lunetta in marmo bianco e verde; sull'architrave, stemma collocato nel 1532 dal parroco Pietro Della Luna, nominato da Leone X. L'interno \u00e8 a tre navate con volta a botte; la struttura originaria venne celata sotto un'elegante architettura neoclassica nel 1791. I restauri del 1966 hanno riportato alla luce i capitelli delle colonne romaniche. Mentre agli altari vi sono dipinti del '600 e del '700, in canonica \u00e8 conservata la parte centrale del polittico di Giovanni del Biondo con la \"Madonna col Bambino e membri della famiglia Compagni\" (1387).\nCompagnia della Santissima Annunziata.\nA fianco della chiesa, vi sono alcuni edifici. L'edificio pi\u00f9 a sinistra, che confina con il cimitero, \u00e8 la Compagnia della Santissima Annunziata. La Compagnia, dopo essere stata chiusa ai fedeli nel 1983, per danni gravissimi alle strutture esterne e interne, nel 2015 \u00e8 stata riaperta e ora si mostra quasi in tutta la sua bellezza, con la volta affrescata e il quadro dell'Annunciazione sopra l'altare restaurato.\nI quadri degli \"Apostoli\", disposti simmetricamente sulle pareti di destra e di sinistra, sono invece ancora da restaurare.\nCimitero.\nAccanto alla chiesa si trova un piccolo cimitero, a gestione comunale. Sebbene sia privo di sepolture monumentali, vi sono sepolti alcuni personaggi illustri: Eugenio Montale e la moglie Drusilla Tanzi, Plinio Nomellini, Fausto Melotti, F\u00e9licie de Fauveau, Piero Santi, Giacomo Conti. Tra le cappelle private spicca quella Merlini, realizzata per una famiglia di artisti nel 1920, e decorata da pitture e sculture."}
{"id": "488658", "revid": "1954912", "url": "https://it.wikipedia.org/wiki?curid=488658", "title": "Bioaccumulo", "text": "In tossicologia, il bioaccumulo o accumulo biologico \u00e8 il processo attraverso cui sostanze tossiche inquinanti organici persistenti (per esempio il DDT, le diossine, i furani i Fluoruri o il Mercurio) si accumulano all'interno di un organismo, in concentrazioni superiori a quelle riscontrate nell'ambiente circostante. Questo accumulo pu\u00f2 avvenire attraverso qualsiasi via: respirazione, ingestione o semplice contatto, in relazione alle caratteristiche delle sostanze.\nIl termine \"bioaccumulo\" fu introdotto a cavallo degli anni cinquanta e sessanta da un gruppo di naturalisti statunitensi che trovarono alte concentrazioni di DDT nell'organismo di alcune specie di uccelli. In seguito a questa scoperta, nel 1973 il DDT fu bandito dagli Stati Uniti e da molti altri Paesi.\nBiomagnificazione.\nCon il termine biomagnificazione si indica invece un fenomeno di accumulo crescente di una sostanza lungo una catena trofica: per parlare di biomagnificazione \u00e8 necessario che nell'organismo predatore la concentrazione (normalizzata sul contenuto lipidico) sia pi\u00f9 alta rispetto a quella rilevabile nelle prede.\nI metalli pesanti non biomagnificano ma bioaccumulano, l'unica eccezione a questa regola \u00e8 data dal mercurio nella sua forma metilata.Vedi la voce Metilmercurio e Mercurio nei pesci.\nBioaccumulatori.\nI bioaccumulatori sono particolari organismi dotati della capacit\u00e0 di assorbire dall'ambiente determinate sostanze per poi trattenerle all'interno dei propri tessuti senza eliminarle tramite processi metabolici.\nProprio per le modalit\u00e0 di utilizzo si selezionano per questo scopo piante e animali estremamente resistenti agli inquinanti.\nL'utilit\u00e0 principale di questo tipo di organismi \u00e8 quella di bioindicatori: monitorando costantemente le colture di bioaccumulatori \u00e8 possibile valutare lo stato di salute dell'ecosistema, analizzando fattori come la presenza di metalli pesanti (piombo, vanadio, cadmio, cromo, zinco, nichel, manganese), idrocarburi, altre sostanze tossiche o elementi radioattivi (radionuclidi come il cesio 137).\nDiversi tipi di piante possono essere utilizzati come bioaccumulatori. I pi\u00f9 comuni tipi di vegetazione usata a tale scopo sono i licheni e i muschi, ma ci sono anche diversi tipi di coleotteri terrestri e microorganismi acquatici che si prestano allo scopo.\nMisurando tramite spettrofotometria le percentuali di inquinanti contenute nelle strutture cellulari di alcune colture di licheni (Xanthoria parietina, Pseudevernia furfuracea e Licheni Multiflorum) sviluppatesi su alberi a corteccia acida posti in prossimit\u00e0 delle centrali elettriche e comparandole con i valori di una coltura mantenuta in ambiente protetto, \u00e8 possibile ad esempio misurare la presenza di SO2 e NOx nell'atmosfera.\n\u00c8 possibile effettuare misurazioni differenziali tramite la comparazione tra le analisi dei talli di et\u00e0 differenti.\nIl rilevamento avviene su diversi alberi contemporaneamente, suddividendo la coltura in zone tramite un reticolo, per ridurre gli errori dovuti alle normali deviazioni statistiche tipiche delle misure scientifiche e alle influenze esterne dell'ambiente, come i fenomeni di dilavamento da pioggia.\nIn condizioni particolari \u00e8 possibile utilizzare come bioaccumulatore anche le foglie di alberi molto diffusi, spesso tigli, prelevando le foglie a campione dalle colture circostanti l'area interessata.\nA seconda del tipo di bioaccumulatore (licheni, foglie, erbe in vaso, muschi) cambia il tempo necessario all'esposizione, da poche settimane per i muschi a diversi anni per i licheni.\nL'utilizzo di bioaccumulatori e bioindicatori \u00e8 un metodo efficace e significativo per valutare la presenza di anomalie dell'equilibrio biologico di aree interessate dall'attivit\u00e0 umana, anche se non permette di distinguere facilmente tra i risultati dovuti all'attivit\u00e0 antropica e quelli invece dovuti a cause naturali.\nL'accumulo di materiali nocivi viene classificato con una scala da 1 a 7, basata sulla deviazione dei dati rilevati rispetto a quelli previsti e misurati in condizioni di non-alterazione.\nIn Italia sono stati attivati nel 1997 alcuni progetti pilota nel mantovano e in Molise, mentre nel 1999 sono cominciate le misurazioni per il monitoraggio delle centrali Enel in Veneto. Nel 2004 \u00e8 iniziato un progetto di monitoraggio a Trieste."}
{"id": "488661", "revid": "78273", "url": "https://it.wikipedia.org/wiki?curid=488661", "title": "Adenil-ciclasi", "text": ""}
{"id": "488663", "revid": "123589341", "url": "https://it.wikipedia.org/wiki?curid=488663", "title": "Paradigma", "text": "Un paradigma, nel linguaggio comune, \u00e8 un modello di riferimento, un termine di paragone. La parola deriva dal greco \"\u03c0\u03b1\u03c1\u03ac\u03b4\u03b5\u03b9\u03b3\u03bc\u03b1\", composto da \u03c0\u03b1\u03c1\u03b1 \u00abpara\u00bb e \u03b4\u03b5\u03af\u03ba\u03bd\u03c5\u03bc\u03b9 \u00abmostrare\u00bb\nIn filosofia la parola archetipo \u00e8 analoga.\nDescrizione.\nIn filosofia della scienza un paradigma \u00e8 la matrice disciplinare di una comunit\u00e0 scientifica. In questa matrice si cristallizza una visione globale (e globalmente condivisa) del mondo, e pi\u00f9 specificamente, del mondo in cui opera e del mondo su cui indaga la comunit\u00e0 di scienziati di una determinata disciplina.\nLo storico della scienza Thomas Kuhn diede a tale termine la sua attuale significanza quando lo descrisse come un insieme di teorie, leggi e strumenti che definiscono una tradizione di ricerca in cui le teorie sono accettate universalmente, all'interno di un periodo di tempo.\nNel testo \"La struttura delle rivoluzioni scientifiche\" Kuhn definisce cos\u00ec il paradigma scientifico \"Con tale termine voglio indicare conquiste scientifiche universalmente riconosciute, le quali, per un certo periodo, forniscono un modello di problemi e soluzioni accettabili a coloro che praticano un certo campo di ricerca.\"\novvero \nIl paradigma costituisce e delimita il campo, logica e prassi della ricerca stessa, come principio ordinatore leibniziano. \u00c8 all'interno della logica paradigmatica che la ricerca scientifica individua il suo oggetto di studio, i problemi pi\u00f9 cogenti, la tecnica migliore per affrontarli.\nProprio per questa funzione di \"primo motore immobile\" del paradigma \u00e8 necessario per Thomas Kuhn che esso sia largamente condiviso dalla comunit\u00e0 di studiosi. Solo le discipline pi\u00f9 mature, non a caso, possiedono un paradigma stabile.\nIn questa forma, nella scienza normale, un paradigma \u00e8 la congiunzione di esperimenti, basati su modelli, che possono essere copiati o emulati. Il paradigma prevalente rappresenta, spesso, una forma specifica di vedere la realt\u00e0 o le limitazioni di proposte per l'investigazione futura; qualcosa di pi\u00f9 e di diverso da un metodo scientifico generico.\nIn modo complementare, una rivoluzione scientifica \u00e8 caratterizzata da un cambiamento di paradigma."}
{"id": "488664", "revid": "3597267", "url": "https://it.wikipedia.org/wiki?curid=488664", "title": "Salonina", "text": ""}
{"id": "488671", "revid": "15756", "url": "https://it.wikipedia.org/wiki?curid=488671", "title": "Via San Gallo", "text": "Via San Gallo a Firenze era il prolungamento dell'antico cardo romano verso nord. La strada corre, in continuazione con via de' Ginori, da via Guelfa fino alla piazza della Libert\u00e0. Lungo il tracciato si innestano: via XXVII Aprile e via degli Arazzieri, via delle Ruote, via di Camporeggi, via Bonifacio Lupi e via Salvestrina, via Duca d'Aosta e via Sant'Anna, via delle Mantellate.\nStoria.\nSan Gallo era un monaco celtico del VI secolo, che trascorse la sua vita predicando e fondando numerosi monasteri in tutta Europa (per esempio in Svizzera, dove il Canton San Gallo prende proprio da lui il suo nome). Di grande fama in tutta Europa, il suo culto venne portato in Italia, tra cui anche a Firenze, dai seguaci di san Colombano, che fin dal 1218 gli avevano dedicato una chiesetta lungo il Mugnone, affiancata a un ospedaletto per i pellegrini di qualche anno prima, fondato da tali Guidalotto di Volto dell'Orco e sua moglie Bernardesca. San Gallo in Italia veniva anche venerato, a causa del nome, come protettore dei gallinacei. In questo ospedale avevano alloggiato, secondo la tradizione, i primi francescani, giunti in citt\u00e0 nel 1209. La chiesetta di San Gallo diede il nome prima alla Porta San Gallo, costruita nel 1285, e poi anche la via.\nNel Quattrocento San Gallo era officiata dai monaci agostiniani, tra i quali predicava fra Mariano da Genazzano, colto umanista e rivale di Girolamo Savonarola, perci\u00f2 ben visto da Lorenzo de' Medici: il Magnifico, in questa che era la zona di residenza della propria famiglia, decise di sovvenzionare la ricostruzione del monastero, facendolo ampliare notevolmente e dandogli un elegante aspetto rinascimentale. Incaric\u00f2 l'architetto Giuliano Giamberti, che vi realizz\u00f2 un complesso cos\u00ec bello, all'avanguardia e funzionale, da essere da allora identificato con questo suo primo capolavoro, tanto che il cognome suo e poi dei suoi familiari divenne da allora \"Da Sangallo\". Il monastero per\u00f2 venne sacrificato qualche decennio dopo, in occasione dell'Assedio di Firenze: venne raso al suolo dai Fiorentini perch\u00e9, trovandosi fuori le mura cittadine, poteva offirre una pericolosa base logistica ai nemici. Vasari ricord\u00f2 come gi\u00e0 ai suoi tempi non ne rimanesse alcuna traccia.\nVia San Gallo, ben pi\u00f9 antica del XIII secolo da quando ne \u00e8 attestato il nome attuale, era la continuazione dunque del cardo romano lungo direttrice verso il passo della Futa e quindi Bologna e il Nord-Italia. Si era originata da fuori l'antica porta Aquilonia (in latino \"aquilonem\" significa il vento di tramontana, quindi il Nord), collocata in fondo all'attuale via Roma, e come di consueto nelle citt\u00e0 romane doveva qui trovarsi una necropoli punteggiata di cippi e monumenti sepolcrali.\nGi\u00e0 verso l'anno Mille in questa zona, che era attraversata dal transito settentrionale verso l'Emilia e la val Padana, erano sorti alcuni \"borghi\", cio\u00e8 insediamenti lungo la via fuori dalle mura, che erano detti di San Lorenzo, di Cafaggio (zona di piazza San Marco) e di Camporeggi (zona dell'ospedale Bonifacio). Questi ultimi due nomi erano legati ai boschi in cui i re longobardi e la compagine imperiale di Matilde di Canossa cacciavano: il \"gahagi\", o \"campus fagi\", e il \"campus Regi\". I borghi vennero gradualmente inglobati nelle mura, prima nella zona di San Lorenzo (arrivando quindi all'imbocco dell'attuale via dei Ginori), poi nel XIII secolo fino alla Porta San Gallo, quando la citt\u00e0 murata arnolfiana raggiunse il suo massimo sviluppo.\nLungo il tracciato i terreni furono per lo pi\u00f9 lottizzati da religiosi, con la conseguente costruzione di conventi, chiese, oratori, sedi di confraternite e di congregazioni, spedali e ospizi per pellegrini, tanto che valsero alla strada l'appellativo popolare di \"via Sacra\". Tali edifici religiosi nel tempo furono in buona parte soppressi e destinati ad altri usi (per lo pi\u00f9 caserme e scuole) ma che ancora oggi segnano in modo inequivocabile la strada. Ancora oggi la via \u00e8 ricca di fascino per i suoi monumenti fuori dalle rotte comuni del turismo di massa, ed \u00e8 stata nota anche, fino ai primi anni Duemila, per le rivendite di libri nuovi o usati che le avevano valso anche il nome di \"via dei librai\".\nI Canti.\nIl tracciato della via ha oggi origine all'incrocio con via dei Ginori e via Guelfa, detto il canto alle Macine: il nome si riferisce ai mulini che in antico avevano qui sede, sfruttando il corso del Mugnone che alimentava i fossati lungo le mura \"di Cacciaguida\". Una di queste pietre era ancora visibile nel Cinquecento, quando padre La\u00ednez, il secondo generale dei Gesuiti, la us\u00f2 come pulpito per predicare ai cittadini. In una di queste case presso i mulini, destinate al popolo minuto, Boccaccio colloca inoltre l'abitazione di Calandrino.\nDi tutti gli altri incroci della strada, gli unici antichi sono: quello con via degli Arazzieri (Canto dei Preti, dall'oratorio dei Pretoni), che per\u00f2 formava una T non esistendo via XXVII Aprile; quello con via delle Ruote (Canto alla Pace, forse dalle monache di Santa Maria della Pace che avrebbero risieduto per un certo periodo all'oratorio di Santa Maria della Neve); e quello con via Salvestrina, pure a T (Croce di Via, forse da una deformazione di \"San Michele de \"Cruce Vitae\"\" con cui era originariamente titolato l'ospedale Bonifacio). Da qui fino alla porta la strada era un susseguirsi ininterrotto di chiese, monasteri, ospedali e abitazioni, che solo nel corso dell'Ottocento vennero intervallati dall'apertura di altre strade.\nDescrizione.\nLapidi.\nSul fianco della chiesa di San Basilio degli Armeni si legge una targa dei Signori Otto, che proibisce alcuni comportamenti ritenuti poco rispettosi per l'edificio sacro:\nTraslitterato in lingua corrente significa: \u00abI\u00b7Signori Capitani di Parte (Guelfa) proibiscono di fare sporcizia, vendere e tenere bestie, e giocare intorno alla chiesa e al cimitero, pena uno scudo\u00bb.\nUn ricordo di Felice Le Monnier si trova sul suo palazzo:\nPresso l'ex-oratorio di Santa Maria della Neve una targa dei Signori Otto, ormai illeggibile ma nota dalle trascrizioni:\nLa traslitterazione corrente \u00e8: \u00abI Signori Otto di Bal\u00eca della citt\u00e0 di Firenze proibiscono a chiunque di qualsivoglia stato, grado e condizione, di fare sporcizia alcuna intorno alla chiesa di Santa Maria della Neve dei reverendi Padri Canonici Regolari della Badia di Fiesole; la quale proibizione per ordine e comandamento dei medesimi Signori Otto, si estende a quanto dura l'abitazione dei predetti canonici, compreso cio\u00e8 il loro ospizio con la sopraddetta chiesa, e sotto la stessa proibizione comandano i medesimi Signori, che nessuno ardisca tenere bestie legate o sciolte vicino alla detta chiesa, per quanto \u00e8 la tenuta di essi canonici, sotto pena di scudi 2, 2 tratti di fune e la cattura per ciascuna volta\u00bb.\nSulla facciata di San Giovannino dei Cavalieri una lapide del 1925 ricorda i marinai deceduti nella prima guerra mondiale:\nRicco di lapidi \u00e8 l'ospedale Bonifacio. Su via Bonifacio Lupi una ricorda l'alluvione del 1557, che costrinese le monache di San Miniato a trasferirsi nell'attiguo monastero del Ceppo dal funestato ospedale dei Santi Filippo e Jacopo del Ceppo, nell'attuale via Tripoli:\nTraduzione: \"Per timore della furia del fiume le monache di questo cenobio eressero dalle fondamenta questo tempio in onore della Vergine Madre di Dio e di S. Miniato nell'anno 1558\".\nSotto il porticato una targa ricorda il granduca Pietro Leopoldo con il suo busto, a recare testimonianza della sua \"piet\u00e0 e munificenza\":\nLapide leopoldina:\nTraduzione: \"Il vecchio ospizio dei Broccardi che prende il nome da S. Michele Arcangelo, insieme col vicino Ospedale di Bonifazio Lupi dedicato al precursore di Cristo, oltre le rendite di parecchi conventi di suore gi\u00e0 devoluti a vantaggio e utilit\u00e0 del pitoccotrofio da l\u00ec costituito, la regale provvidenza dell'austriaco Pietro Leopoldo, nono granduca di Toscana, un\u00ec al patrimonio di S. Maria Nuova, mise alle dipendenze della direzione [di quell'ospedale] e destin\u00f2, ampli\u00f2, port\u00f2 a termine per i malati di qualsiasivoglia malattia incurabile, del pari per i pazzi e per gli affetti da scabbia e tigna che devono ricevere cure particolari in isolamento, nell'anno dell'era cristiana 1787\".\nUn'altra lapide ricorda che l'ospedale fu sede del Provveditorato agli studi nel 1928, VI anno dell'era fascista:\nInfine una ricorda l'attivit\u00e0 del celebre medico psichiatra Vincenzo Chiarugi:\nTabernacoli.\nUna tabernacolo con un'\"Adorazione del Bambino\", di manifattura fiorentina del XIX secolo da Andrea della Robbia, si trova presso il n. 72.\nIn angolo con via delle Ruote si trova un tabernacolo con un affresco trecentesco della \"Madonna col Bambino tra sant'Apollonia e altri santi\" (si intravede una mano accanto ad Apollonia, ed \u00e8 probabile che anche su lato destro dovessero trovarsi altri due anti) attribuito ad Andrea Bonaiuti e proveniente dall'oratorio di San Silvestro presso palazzo Pandolfini. La mostra del tabernacolo, in pietra serena, mostra un timpano triangolare retto da due paraste, con un fregio in cui corre l'iscrizione latina \"\". Tutta la mostra del tabernacolo venne restaurata negli anni settanta, aggiungendo anche una base con una tabella anseata, che non esiste nelle foto degli anni '50.\nInfine al n. 86 si trova un grande tabernacolo che un tempo decorava un muro esterno del monastero di Sant'Agata: riferito a Mauro Soderini, raffigura l'\"Assunta tra i santi Agostino, Carlo Borromeo e Antonino\". Nel cartiglio del timpano l'iscrizione \"\". Sotto il tabernacolo si trova la lapide: \u00ab\u00bb. Pi\u00f9 recentemente (2009) il tabernacolo \u00e8 stato nuovamente restaurato per interessamento della Compagnia de' Semplici, venendo ripulito e dotato di un nuovo vetro che ne miglior\u00f2 sicuramente la leggibilit\u00e0. Tuttavia in tale occasione vennero rimossi alcuni ex-voto visibili ancora nelle foto prima dell'intervento."}
{"id": "488672", "revid": "1305772", "url": "https://it.wikipedia.org/wiki?curid=488672", "title": "Chiesa di Sant'Agata", "text": ""}
{"id": "488674", "revid": "1516630", "url": "https://it.wikipedia.org/wiki?curid=488674", "title": "Dialetto comasco", "text": "Il dialetto comasco \u00e8 un dialetto appartenente al ramo occidentale della lingua lombarda. Il termine pu\u00f2 indicare indifferentemente sia il dialetto parlato nella citt\u00e0 di Como che l'insieme delle variet\u00e0 affini parlate nel territorio comasco.\nStoria.\nPer comprendere l'evoluzione di questo dialetto \u00e8 necessario riconoscerne l'origine e gli influssi. Nell'antichit\u00e0, la zona del Lario fu occupata da Orobi, Leponzi ed Etruschi; successivamente, fu oggetto di importanti invasioni da parte delle trib\u00f9 celtiche dei Galli, cos\u00ec come il resto della Valle Padana, che scardinarono il sistema sociale precedente. Nel periodo romano, il latino \u00e8 stato deformato dal sostrato celtico, che sar\u00e0 determinante nella formazione fonetica e lessicale dell'odierno dialetto. Nell'alto Medioevo l'area fu occupata dai Longobardi, i quali probabilmente parlavano un dialetto della lingua sassone e che portarono un ulteriore - seppur minoritario - apporto lessicale. Nel basso Medioevo, il territorio lariano entr\u00f2 a far parte del Ducato di Milano, del quale seguir\u00e0 le sorti.\nCaratteristiche.\nEstensione territoriale.\nBernardino Biondelli, nel suo \u00ab\"Saggio sui dialetti gallo-italici\"\u00bb del 1853, descrive il \"dialetto\" \"comasco\" come il dialetto parlato \u00abin quasi tutta la Provincia di Como, tranne l'estrema punta settentrionale al di l\u00e0 di Menaggio e di Bellano, a destra e a sinistra del Lario; in quella vece comprende la parte meridionale e piana del Cantone Ticinese, sino al Monte Cenere\u00bb. La provincia comasca comprendeva, a quel tempo, anche le citt\u00e0 di Varese e Lecco; in questo senso, il Biondelli considera varianti del \"dialetto comasco\" anche il dialetto varesino ed il dialetto lecchese. Anche i dialetti del Mendrisiotto e del Luganese, territori appartenenti al Canton Ticino, sono ascritti dal Biondelli a varianti del comasco; cos\u00ec anche i dialetti del Canturino e dell'Alta Brianza comasca, appartenenti a tutt'oggi alla Provincia di Como. Al contrario, individua come varianti del dialetto valtellinese i dialetti parlati nell'Alto Lario.\nFabio Pusterla, nel suo \u00ab\"Il dialetto della Valle Intelvi\"\u00bb del 1981 e nel successivo \u00ab\"Cultura e linguaggio della Valle Intelvi\"\u00bb del 1983, parla di \u00abkoin\u00e8 comasca\u00bb e \u00abkoin\u00e8 comasco-luganese\u00bb con riferimento alle variet\u00e0 della lingua lombarda parlate tra i laghi di Como e Lugano, includendo nella sua analisi i dialetti compresi tra \u00abla sponda occidentale del Lario e quella nord-occidentale del Ceresio\u00bb, in particolare nei centri urbani di Como, Mendrisio e Lugano, da cui si discostano parzialmente - ma non in modo sostanziale - le parlate delle valli circostanti.\nOrtografia e fonetica.\nMentre Pietro Monti, nel suo \u00ab\"Vocabolario dei dialetti della citt\u00e0 e diocesi di Como\"\u00bb del 1845, utilizzava la grafia classica ereditata dalla letteratura milanese, nel corso del Novecento nel Comasco si \u00e8 diffuso il sistema di scrittura detto \"ticinese\", in particolare grazie ai libri pubblicati a partire dal 1969 dall'associazione culturale \"Famiglia Comasca\"; questa ortografia si basa su quella della lingua italiana, ma si distingue per l'uso delle dieresi nella rappresentazione delle vocali turbate, come nella lingua tedesca.\nNel \"dialetto comasco\" si ritrovano gli stessi foni che contraddistinguono le altre varianti della lingua lombarda; per quanto riguarda i suoni assenti nella lingua italiana, si possono notare:\nVocali.\nIn alcune varianti al di fuori dell'area urbana, si rilevano anche:\nGli accenti sono usati, come nella grammatica italiana, per identificare le vocali toniche, cio\u00e8 quelle su cui cade l'accento della parola; l'accento pu\u00f2 essere grave o acuto per indicare la pronuncia rispettivamente aperta o chiusa della vocale. Le vocali toniche sono talvolta pronunciate lunghe; in questo caso sono trascritte doppie, come nel caso di \"c\u00f6\u00f6r\" (\"cuore\"), \"dut\u00faur\" (\"dottore\"), \"ass\u00e9e (\"abbastanza\") e \"scit\u00e0a (\"citt\u00e0\").\nConsonanti.\nLe consonanti pronunciate doppie non sono mai presenti all'interno delle parole, come invece avviene sovente in italiano; sono presenti in fine parola per rappresentare il legame con la prima vocale della parola successiva all'interno della frase, come in \"fulci\u00f2tt (\"roncola\"). In caso di raddoppio, la consonante n \u00e8 pronunciata alveolare (come nell'italiano \"panna\"), anche se a fine parola, come in \"d\u00f2nn (\"donne\").\nIn alcune varianti del \"dialetto comasco\", la consonante s \u00e8 pronunciata come \"sc\" nell'italiano scena\" (pronuncia fonetica ]) quando \u00e8 seguita da una consonante sorda, come nella parola speci\u00e0\" (\"aspettare\"); quando s \u00e8 invece seguita da consonante sonora, \u00e8 pronunciata come sg palatale (j francese, pronuncia fonetica ]), come nella parola \"sgamb\u00e0da\" (\"passeggiata\"). Questa pronuncia \u00e8 una caratteristica sistematica di queste varianti; per tale ragione non viene mai segnata graficamente.\nVarianti.\nTra paese e paese, si sono sviluppate notevoli differenze causate dalle non facili possibilit\u00e0 di frequentazione nei secoli passati, soprattutto nelle valli pi\u00f9 isolate tra le montagne del lago; le parlate del Comasco sono infatti distinte primariamente tra la \"koin\u00e8 di pianura\" (parlata nelle aree urbane, in particolare tra i centri di Como, Mendrisio e Lugano) e quelle montane, che presentano tratti pi\u00f9 arcaici.\nCitt\u00e0 di Como.\nIl \"dialetto comasco\" in senso stretto, quello parlato nella citt\u00e0 di Como e con la maggiore produzione letteraria, \u00e8 il pi\u00f9 vicino al dialetto milanese ed al dialetto brianzolo; secondo il Monti, infatti, il \u00abdialetto proprio di Como, quello che si parla in Como e nelle vicine terre per un quindici miglia circa [25 km, ndr] poco si discosta dal milanese\u00bb perch\u00e9 \u00abpei progressi del commercio e della cultura letteraria [...] si obliarono le forme vetuste; e la favella si and\u00f2 sempre pi\u00f9 avvicinando alla comune lingua italiana\u00bb. Sempre per il Monti, il comasco si distingue dal milanese per \u00abl'uso frequente [...] del suono \"sc\", in luogo della \"s\" o della \"c\"\u00bb e per la variazione in \"a\" della \"e\" atona (ad esempio \"s\u00e9mpar\" in luogo di \"s\u00e9mper\" e \"ta c\u00e0ntat\" in luogo di \"te c\u00e0ntet\").\nAll'interno della citt\u00e0 murata (il centro storico), era osservato il passaggio di o ad u anche in posizione tonica, come nelle parole \"C\u00f9mm\" (\"Como\"), \"d\u00f9\" (\"due\" femminile) e \"nag\u00f9tt\" (\"niente\"), invece dei pi\u00f9 diffusi \"C\u00f2mm\", \"d\u00f2\" e \"nag\u00f3tt\". Nei quartieri settentrionali della citt\u00e0, in particolare Ponte Chiasso e Monte Olimpino, al confine con il comune di Chiasso e il Cantone Ticino, la parlata ha forti similitudini con quella del Mendrisiotto; qui era presente un accentuato rotacismo, che \u00e8 rintracciabile nel nome dialettale di Monte Olimpino, \"Mundrump\u00ecn\" (dal latino volgare \"Monte Lompino\").\nBasso Lario e Mendrisiotto.\nSulle sponde del Lario in prossimit\u00e0 della citt\u00e0 e nelle valli attigue, sono parlati dialetti con caratteristiche che differiscono leggermente dalla pronuncia urbana, in particolare in Val d'Intelvi, per via dell'isolamento dovuto alle caratteristiche montane del territorio. Nel paese di Palanzo, sulla sponda orientale del ramo comasco del Lago, \u00e8 stata osservata la vocale tonica velare \u00e1, intermedia tra \u00e0 e \u00f2, in presenza del nesso an, come nelle parole \"t\u00e1nt\" (\"tanto\"), \"gr\u00e1nt\" (\"grande\"), \"Pal\u00e1nz\" (\"Palanzo\") e \"st\u00e1nza\" (\"stanza\"), fenomeno osservato anche nell'Alto Lario.\nNel Mendrisiotto, estrema punta meridionale del Cantone Ticino e immediata periferia settentrionale della citt\u00e0 di Como, si osserva la realizzazione dell'etimo latino al nel suono ol, come nelle parole \"c\u00f3lt\" (\"caldo\"), \"v\u00f3lt\" (\"alto\") e \"f\u00f3lc\" (falce), cos\u00ec come in Val d'Intelvi; in posizione atona, la vocale \u00f3 si trasforma regolarmente in u, come in \"culz\u00f9n\" (\"calzoni\"), \"fulc\u00ecn\" (\"falcetto\") e \"sult\u00e0\" (\"saltare\"). Secondo Lur\u00e0, questa pronuncia \u00ab\u00e8 considerata il tratto fonetico pi\u00f9 importante del Mendrisiotto da Keller, che lo ritiene la caratteristica che pi\u00f9 chiaramente certifica l'appartenenza, dal punto di vista dialettale, di questa regione al ceppo comasco-milanese\u00bb. Come nel comasco urbano, nel Mendrisiotto e in Val d'Intelvi si osservano il generale passaggio in a della e atona, come in \"n\u00fcmar\" (\"numero\"), \"sar\u00e0\" (\"serrare\", \"chiudere\") e \"p\u00f9lvar\" (\"polvere\"), e - viceversa - il passaggio in e della a atona, come in \"pjes\u00e9\" (\"piacere\"), \"fred\u00e9ll\" (\"fratello\") e \"rest\u00e8ll\" (\"rastrello\"). \nAltre caratteristiche peculiari che accomunano le parlate del Mendrisiotto a quelle del contado comasco, differenziandole per\u00f2 sia dal milanese classico che dal comasco urbano, sono la pronuncia \u00e9 della vocale latina e italiana i, sia in posizione tonica e che atona, come nelle parole \"m\u00e9/t\u00e9 (\"io\"/\"tu\"), \"mat\u00e9na\" (\"mattina\"), \"ves\u00e9na\" (\"vicina\"), \"str\u00e9nc\" (\"stringere\") e \"scer\u00e9sa\" (\"ciliegia\"), ed il nesso finale -ru, come in \"n\u00e9gru (\"nero\"), \"v\u00e9dru (\"vetro\") e \"qu\u00e0tru (\"quattro\"), in regressione rispetto alle varianti urbane in -ar, come \"n\u00e9gar\", \"v\u00e9dar\" e \"qu\u00e0tar\". L'esito -ru \u00e8 rintracciabile anche in Val d'Intelvi, dove talvolta si presenta anche con un arcaico -ri, come in \"set\u00e9mbri (\"settembre\"), \"ut\u00f9bri (\"ottobre\"), \"nuv\u00e9mbri (\"novembre\") e \"dic\u00e9mbri (\"dicembre\").\nTanto nel Mendrisiotto quanto in Val d'Intelvi, le s che precedono un'altra consonante sono pronunciate palatali, segnatamente nei suoni sc davanti a consonante sorda, come nella parola st\u00fcva\" (\"stufa\"), ed sg di fronte a consonante sonora, come in sb\u00e8rla\" (\"schiaffo\"). In quest'area si verifica anche - limitatamente ad alcune parole - lo spostamento della \u00fc lombarda in \u00f6, come nelle parole \"l\u00f6na\" (\"luna\"), \"v\u00f6na\" (\"una\") e \"f\u00f6m\" (\"fumo\"), fenomeno osservabile anche nelle varianti parlate sulla sponda comasca del Lario.\nNella Valle di Muggio, fino all'inizio del secolo scorso, si osservava la variazione in \u00e8 della tonica \u00e0, come nelle parole \"gr\u00e8nt\" (\"grande\"), \"bj\u00e8nch\" (\"bianco\") e \"ch\u00e8mp\" (\"campo\"), oggi scomparse; questa pronuncia si presentava con il suono \u00e4 in Val Mara e in Val d'Intelvi (in particolare a Lanzo), ma sopravvive solo nella parlata di Pigra, come nelle parole \"g\u00e4mba\" (\"gamba\"), \"s\u00e4mpru\" (\"sempre\") e \"t\u00e4nci\" (\"tanto\"). La parlata di Pigra si distingue in particolare anche per l'indebolimento della consonante v in w, come in w\u00e0ca\" (\"vacca\") - fenomeno rintracciabile talvolta anche nel resto della valle - e per una marcata palatizzazione in c, come in \"n\u00e0cc (\"andato\"), \"t\u00e4nci\" (\"tanto\") e \"cun\u00eccc\" (\"coniglio\"), invece delle pi\u00f9 diffuse forme \"n\u00e0a\", \"t\u00e0ant\" e \"cun\u00ecli\"; \u00e8 anche riscontrabile una leggera retroflessione dei nessi tr e dr, come in \"intr\u00e9ech\" (\"intero\").\nCentro Lario e Ceresio.\nI dialetti parlati sulla sponda occidentale del Lago di Como, a nord della citt\u00e0, sono informalmente chiamati \"lagh\u00e9e\", dall'analogo termine dialettale utilizzato per indicare gli abitanti del lago. Il termine \u00e8 reso famoso dal cantautore Davide Van De Sfroos, artista di Mezzegra (Tremezzina), che definisce \u00ab\"dialetto lagh\u00e9e\"\u00bb o \u00ab\"dialetto comasco lagh\u00e9e\"\u00bb la parlata utilizzata nelle sue canzoni. Confrontando le forme dialettali utilizzate dal cantante con la variante urbana del \"dialetto comasco\", si possono notare:\nIn Val Cavargna (all'estremit\u00e0 orientale del Ceresio), a fianco del tradizionale dialetto locale, si \u00e8 sviluppato un gergo assolutamente originale, il \"rung\u00ecn\", incomprensibile ai non iniziati; esso \u00e8 utilizzato in particolare nel paese di Vegna, frazione di Cavargna. Questo gergo \u00e8 fortemente influenzato dall'italiano e dalle altre parlate con cui venivano in contatto gli uomini della valle, impegnati tradizionalmente nel mestiere di magnano ambulante (in Brianza, nel Lodigiano e nella Bergamasca), che lo svilupparono con lo scopo di \u00abnon farsi capire\u00bb. Il \"rungin\" \u00e8 sostanzialmente identico al \"r\u00fcgin\", gergo utilizzato dagli abitanti della Val Colla, valle del Luganese attigua alla Val Cavargna. Alcune delle espressioni che contraddistinguono il gergo \"rung\u00ecn\" sono \u00ab\"ul m\u00e8 v\u00e9l\"\u00bb (\"io\"), \u00ab\"ul t\u00f2 v\u00e9l\"\u00bb (\"tu\"), \u00ab\"d'ul m\u00e8 v\u00e9l\"\u00bb (\"mio\"), \u00ab\"b\u00fcsc\"\u00bb (\"non\"), \u00ab\"n\u00ecpa\"\u00bb (\"niente\"), \u00ab\"s\u00e9dess\"\u00bb (\"s\u00ec\", letteralmente \"sedici\"), \"br\u00f9nza\" (\"testa\"), \"uch\u00e9la\" (\"voce\"), \"baldiss\u00e9ra\" (\"giorno\") e \"sbirgn\u00ecr\" (\"morire\"); il 67% di queste parole risulta comune a quello di altri gerghi o dialetti italiani.\nLe donne della Val Cavargna continuano invece ad utilizzare la variante locale del \"dialetto comasco\", tanto che gergo e dialetto sono percepiti rispettivamente come lingua degli uomini ambulanti e lingua delle donne, della famiglia e dell'agricoltura/allevamento, pur influenzandosi vicendevolmente. La pronuncia della parlata di Vegna e Cavargna si distingue per la caduta occasionale della r, come in \"serad\u00fca\" (\"serratura\"), e per la presenza di -i finale, come in \"v\u00e9gi (\"vecchio\"), \"l\u00e9ci (\"letto\") e \"g\u00e9rli\" (\"gerlo\"); a San Nazzaro la r si palatizza invece in j, come in \"d\u00fcja\" (\"dura\") e \"cald\u00fcja\" (\"calura\").\nAlto Lario.\nIl Biondelli considerava i dialetti dell'Alto Lario come varianti del dialetto valtellinese; similmente, il Monti notava che il \u00abdialetto delle tre pievi Dongo, Gravedona e Sorico, all'estremit\u00e0 del nostro lago, e dei luoghi vicini, ha voci proprie; ma in alcuni comuni, quali sono Bugiallo, Sorico e Colico, somiglia a quello dei Valtellini\u00bb. In quest'area si pu\u00f2 verificare, come anche nel Mendrisiotto, lo spostamento della \u00fc lombarda in \u00f6, come nelle parole \"l\u00f6na\" (\"luna\"), \"fj\u00f6m\" (\"fiume\"), \"s\u00f6\" (\"su\"), osservate a Musso e Gravedona. Nel paese di Gera, \u00e8 stata osservata la vocale tonica velare \u00e1, intermedia tra \u00e0 ed \u00f2, in presenza del nesso an (presente anche nel Basso Lario), come in \"bj\u00e1nch\" (\"bianco\"), \"c\u00e1mp\" (\"campo\") e \"s\u00e1nt\" (\"santo\"), ma anche in \"c\u00e1a\" (\"cane\"), \"p\u00e1a\" (\"pane\") e \"m\u00e1a\" (\"mano\"), parole in cui la finale n viene elisa.\nNella Valle Albano \u00e8 parlata la variante chiamata \"munc\u00e8ch\", appartenente anch'essa al gruppo dei dialetti comaschi di montagna affini ai dialetti valtellinesi. Le principali caratteristiche sono:\nIl dialetto del paese di Germasino si distingue in particolare per la presenza dei gruppi tr e dr con r \"retroflessa\" (come nella lingua inglese), non riscontrata negli altri paesi dell'area \"munc\u00e8ch\", dovuta presumibilmente all'influenza della pronuncia siciliana importata dagli abitanti emigrati in quella regione.\nLetteratura.\nNegli ultimi tempi alcuni autori, come Ezio Cariboni e Luciana Galimberti, hanno impiegato il dialetto comasco in alcune composizioni poetiche."}
{"id": "488675", "revid": "838137", "url": "https://it.wikipedia.org/wiki?curid=488675", "title": "Giovanni Franzoni", "text": "Biografia.\nNato a Varna, in Bulgaria, dove i genitori si erano stabiliti per motivi di lavoro, torn\u00f2 in Italia e trascorse la propria adolescenza a Firenze. Franzoni venne poi ammesso all'Almo collegio Capranica di Roma e inizi\u00f2 la formazione al sacerdozio, nell'ordine benedettino, compiendo gli studi teologici presso il Pontificio Ateneo Sant'Anselmo. Fu ordinato sacerdote nel 1955 ed inizi\u00f2 ad insegnare storia e filosofia nel collegio dell'abbazia benedettina di Farfa. Nel marzo 1964 fu eletto abate dell'abbazia di San Paolo fuori le mura a Roma e, in tale veste, partecip\u00f2 alle ultime due sessioni del Concilio Vaticano II, risultando il pi\u00f9 giovane tra i padri conciliari.\nIn quegli anni avvi\u00f2 l'esperienza della comunit\u00e0 cristiana di base di San Paolo, in cui si voleva coniugare l'ascolto del Vangelo con la lettura delle situazioni politiche ed ecclesiali e le antitetiche prese di posizione in senso progressista e marxista. Alcune di queste scelte, come l'opposizione al concordato tra Stato e Chiesa, la condanna verso la guerra in Vietnam e la solidariet\u00e0 con le lotte operaie dell'autunno caldo, gli procurarono la contrariet\u00e0 della Santa Sede che lo invit\u00f2 a dimettersi dalla carica di abate, il 12 luglio 1973, pochi giorni dopo aver pubblicato la lettera pastorale \"La terra \u00e8 di Dio\". La goccia che fece traboccare il vaso fu l'aperta critica, espressa da alcuni membri della comunit\u00e0 cristiana di base, verso le operazioni finanziarie compiute dallo IOR che, nella primavera del 1973, avevano ricevuto la ferma deplorazione del sistema bancario internazionale.\nNel 1974, in pieno contrasto con il Magistero, prese posizione per la libert\u00e0 di voto dei cattolici al referendum sul divorzio, definendolo \u00abun bisturi necessario\u00bb ed arrivando ad affermare che il matrimonio non poteva essere un sacramento per i non cattolici. Seguirono forti critiche dalle gerarchie ecclesiastiche, non meno che dagli esponenti politici della Democrazia Cristiana e la mediazione di Mario Agnes, presidente dell'Azione cattolica, oltre al sostegno espresso da David Maria Turoldo, Ernesto Balducci e Carlo Carretto, non bastarono ad evitare la sospensione \"a divinis\" di Franzoni. Il 2 agosto 1976, dopo il suo dichiarato appoggio al PCI durante la \ncampagna elettorale di quello stesso anno, fu dimesso dallo stato clericale.\nDa allora, ha continuato la sua attivit\u00e0 di animatore laico della comunit\u00e0 di San Paolo e del coordinamento nazionale delle comunit\u00e0 cristiane di base, cui affianca una feconda attivit\u00e0 di riflessione in campo ecumenico e solidale in chiave politica, anche collaborando con la rivista \"Confronti\", da lui fondata nel 1973 con il nome di \"Com-Nuovi Tempi\". \u00c8 stato uno dei protagonisti del dialogo dei cristiani con il mondo marxista e con i movimenti di liberazione in America Latina ed \u00e8 impegnato nel movimento per la pace, fino alla fondazione dell'associazione \"Amicizia Italia-Iraq - L'Iraq agli iracheni\" (2003).\nNel 1991 si \u00e8 sposato con Yukiko Ueno, una giornalista giapponese seguace del gruppo Soka Gakkai, conosciuta in Nicaragua alla fine degli anni ottanta. Il matrimonio \u00e8 stato celebrato, con rito civile, presso l'ambasciata italiana a Tokyo.\n\u00c8 diventato socio onorario dell'associazione Libera Uscita per la depenalizzazione dell'eutanasia, dopo aver assunto una posizione critica e contraria alla dottrina ufficiale cattolica sul caso di Eluana Englaro: aveva infatti dichiarato che quella della ragazza poteva definirsi \"non pi\u00f9 vita, ma tortura\". Alle elezioni politiche del 2006 ha votato per il Partito dei Comunisti Italiani e alle europee del 2009 concesse la sua preferenza alla Lista Anticapitalista.\n\u00c8 deceduto il 13 luglio 2017, all'et\u00e0 di 88 anni."}
{"id": "488679", "revid": "1318658", "url": "https://it.wikipedia.org/wiki?curid=488679", "title": "Istituto di studi politici di Parigi", "text": "L'Istituto di studi politici di Parigi (spesso designato con l'apocope Sciences Po) \u00e8 una \"Grande \u00e9cole\" francese, che fa parte degli istituti di studi politici (\"Instituts d'\u00e9tudes politiques\"). \u00c8 l'erede della \"Libera scuola di scienze politiche\" fondata nel 1872, in seguito alla guerra Franco-prussiana (conclusa nel 1871). La scuola fu poi riorganizzata nel 1945.\nStoria.\nLa \"Libera scuola di scienze politiche\" (\"\u00c9cole libre des sciences politiques\", ELSP) fu fondata nel febbraio 1872 su iniziativa di \u00c9mile Boutmy da un gruppo di imprenditori, intellettuali e politici francesi legati al mondo della borghesia protestante tra cui Hippolyte Taine, Ernest Renan, Albert Sorel, Paul Leroy Beaulieu e Fran\u00e7ois Guizot. In seguito alla sconfitta subita dalla Francia nella guerra franco-prussiana nel 1870 alle dimissioni di Napoleone III e all'episodio della Comune di Parigi, ebbe l'obiettivo di formare le classi dirigenti destinate a guidare la neonata III Repubblica.\nSvilupp\u00f2 un programma didattico pragmatico di ispirazione umanista: il corpo docente accoglieva sia accademici a tempo pieno, sia ministri, alti funzionari e imprenditori. L'offerta accademica proponeva inoltre discipline innovative tra cui le relazioni internazionali, il diritto internazionale, l'economia politica e il diritto comparato.\nNel 1945 la \"Libera scuola di scienze politiche\" fu riorganizzata dando origine a due entit\u00e0 distinte:\nLe due istituzioni furono incaricate dal governo De Gaulle di promuovere \"il progresso e la diffusione, dentro e fuori dalla Francia, delle scienze politiche, economiche e sociali\".\nL'abbreviazione \"Sciences Po\" continu\u00f2 a designare il sistema costituito dalle due entit\u00e0: infatti il legislatore francese attribu\u00ec alla Fondazione la gestione dell'Istituto parigino.\nLa Fondazione intensific\u00f2 le attivit\u00e0 di ricerca scientifica con pubblicazioni scientifiche e inaugurando la propria casa editrice grazie al contributo del Rockefeller Center, della Fondazione Ford e del Carnegie Endowment for Peace.\nStruttura.\nSciences Po ha sede in un complesso di edifici settecenteschi e ottocenteschi nel quartiere di Saint-Germain-des-Pr\u00e9s nel centro storico di Parigi ed in sei altri campus regionali: Digione, Le Havre, Mentone, Nancy, Poitiers e Reims.\nBiblioteca.\nFondata nel 1871, la \"Biblioth\u00e8que de Sciences Po\" raccoglie pi\u00f9 di un milione di volumi sulle scienze sociali, dossier di stampa e cataloga ogni anno circa articoli scientifici di periodici. Dal 1994, la biblioteca \u00e8 associata alla \"Biblioth\u00e8que Nationale de France\". La \"Biblioth\u00e8que de Sciences-Po\" \u00e8 partner della \"International Bibliography of the Social Sciences\" che ha sede presso la \"London School of Economics\".\nCasa editrice.\n\"Presses de Sciences Po\", la casa editrice di \"Sciences-Po\", \u00e8 il principale editore francese nell'ambito delle politiche pubbliche, le relazioni internazionali, la storia e l'economia. Pubblica regolarmente sei riviste scientifiche e dispone di un catalogo di 900 titoli a cui si aggiungono in media trenta nuove opere ogni anno.\nNella cultura di massa.\nSciences Po e i suoi edifici sono al centro di alcuni film documentari. In particolare:"}
{"id": "488682", "revid": "599013", "url": "https://it.wikipedia.org/wiki?curid=488682", "title": "Robin Montgomerie-Charrington", "text": ""}
{"id": "488690", "revid": "1904508", "url": "https://it.wikipedia.org/wiki?curid=488690", "title": "Giovanni II del Liechtenstein", "text": "Nella storia del Liechtenstein, il suo nome \u00e8 legato alla concessione della prima costituzione del Principato nel 1862 e per la sua promozione delle arti e delle scienze che portarono ad una prima grande modernizzazione dello Stato, sino ad allora prevalentemente rurale.\nBiografia.\nInfanzia ed educazione.\nGiovanni II era figlio secondogenito del principe Luigi II del Liechtenstein e di sua moglie, la contessa Franziska Kinsky von Wchinitz und Tettau. Giovanni venne alla luce nel 1840 nel castello di Lednice, residenza di campagna della famiglia principesca del Liechstenstein, nell'attuale Repubblica Ceca. Egli era il primo figlio maschio della coppia principesca, mentre suo fratello maschio (tra altre nove femmine), Francesco, nacque tredici anni dopo la sua nascita.\nDurante la sua giovinezza ebbe modo di studiare con tutori privati come era in uso all'epoca, acquisendo una particolare conoscenza delle lingue come francese, italiano, ceco e inglese, malgrado la sua salute malferma fosse spesso motivo di preoccupazione nella sua famiglia.\nStudi\u00f2 quindi all'Universit\u00e0 di Bonn ed a quella di Karlsruhe.\nPrincipe del Liechtenstein.\nGiovanni ascese al trono poco dopo il suo diciottesimo compleanno, trascorrendo un solo anno sotto la reggenza formale della madre Franziska. Colse quest'occasione per ampliare i propri orizzonti viaggiando molto in Europa, ampliando ulteriormente la collezione artistica di famiglia e promuovendo nel principato lo sviluppo della botanica, dell'archeologia e della geografia. Sempre nel 1859, si rec\u00f2 in visita nel Liechtenstein dove impose l'obbligo scolastico sino ai 14 anni per tutti i figli dei residenti nel principato. \nNel 1862 e nuovamente nel 1921, Giovanni II promosse delle riforme della costituzione di stato che diedero maggiori diritti agli abitanti del principato, trasformando il Liechtenstein in una monarchia costituzionale. I canoni delle costituzioni ideate da Giovanni II sono ancora oggi validi, con alcuni accorgimenti apportati nel 2003.\nNel 1866 decise di abbandonare la Confederazione tedesca e poco dopo abol\u00ec l'esercito del Liechtenstein ritenendolo una spesa eccessiva e non necessaria dati i recenti accordi intrapresi con l'Austria. Nel 1869 decise di dotare il principato di un collegamento con il telegrafo Morse che per l'epoca rappresentava uno dei pi\u00f9 moderni e veloci mezzi di comunicazione al mondo. Nel 1898 promosse l'arrivo del telefono nel Liechtenstein dopo che nel 1887 gi\u00e0 aveva ottenuto la possibilit\u00e0 di creare nel principato un primo collegamento ferroviario con le altre reti europee. Dal 1905 al 1912 fece restaurare il castello di Vaduz che si trovava in stato fatiscente. Dal 1922 dot\u00f2 il Liechtenstein di una serie di linee di bus per migliorare il trasporto pubblico locale.\nA livello di politica estera, Giovanni II intrattenne strette relazioni con l'Impero Austro-Ungarico e con la Repubblica Austriaca poi, oltre che con la vicina Svizzera, in particolare dopo la Prima guerra mondiale quando le cause belliche avevano messo in crisi le relazioni con l'impero. Durante la Grande Guerra, il principe aveva infatti mantenuto neutrale il proprio principato.\nQuasi sul finire del regno di Giovanni II, nel 1924, il franco svizzero divenne la moneta ufficiale del Liechtenstein in sostituzione della monetazione austriaca utilizzata precedentemente.\nUltimi anni e morte.\nSebbene egli venne considerato un grande patrono delle arti e delle scienze, Giovanni II venne pi\u00f9 volte tacciato di essere un asociale e di non voler partecipare agli eventi mondani. Dalla popolazione fu sempre molto amato per la sua estrema liberalit\u00e0 al punto che, presso la parrocchia di Schaan, \u00e8 ancora oggi presente un'iscrizione commemorativa che cos\u00ec lo celebra: \"Padre del popolo, aiuto dei poveri, amico della pace, pastore della tecnica, principe Giovanni il Buono\".\nCome molti altri membri della sua famiglia, Giovanni II non aveva mai voluto sposarsi e non aveva avuto eredi e pertanto, alla sua morte, nel 1929, venne succeduto dal fratello Francesco I. Venne sepolto come gli altri membri della sua famiglia a Vranov."}
{"id": "488691", "revid": "1904508", "url": "https://it.wikipedia.org/wiki?curid=488691", "title": "Luigi II del Liechtenstein", "text": "Biografia.\nInfanzia ed educazione.\nLuigi nacque a Vienna dal Principe Giovanni I Giuseppe e da sua moglie, la Langravia Giuseppa Sofia di F\u00fcrstenberg-Weitra. Suo padre era, all'epoca della sua nascita, colonnello nell'esercito asburgico, e successivamente divenne maresciallo di campo prima di diventare principe regnante del Liechtenstein nel 1805. Con l'ascesa di suo padre al trono locale, Luigi divenne nel contempo erede apparente. Durante la sua giovinezza intraprese un \"grand tour\" in Europa, toccando tappe significative come l'Italia, la Svizzera, l'Inghilterra e la Scozia.\nMatrimonio.\nNel 1831 Luigi spos\u00f2 la contessa Franziska Kinsky von Wchinitz und Tettau (1813-1881).\nPrincipe del Liechtenstein.\nLuigi contribu\u00ec attivamente allo sviluppo economico del Principato del Liechtenstein e alla politica dello stato nelle vicende europee ed austriache.\nInfluenzato dal suo personale approfondimento del sistema politico inglese, una volta asceso al trono dopo la morte di suo padre, Luigi II tese a favorire l'aristocrazia liberale del principato. Amante delle arti e dell'architettura, fece restaurare il Palazzo Liechtenstein a Vienna ed il castello di Eisgrub, estendendo la gi\u00e0 ricca collezione d'arte dei principi del Liechtenstein, oltre a rimodellare la cappella della sua famiglia nel Duomo di Vienna. Il 1\u00ba agosto 1842 fece visita una prima volta a Vaduz dove torn\u00f2 nel 1847. In collaborazione con il Canton San Gallo regolament\u00f2 l'uso delle acque del Reno. Nel 1848 progett\u00f2 di adottare una prima costituzione liberale per il proprio stato, ma questo progetto rimase inattuato sin dopo la sua morte. Nel 1852 firm\u00f2 un proficuo trattato doganale con l'Austria.\nMorte.\nMor\u00ec nel 1858 e, assieme alla moglie, venne sepolto nella cripta dei Principi a Wranau.\nDiscendenza.\nIl principe Luigi e Franziska Kinsky von Wchinitz und Tettau ebbero:"}
{"id": "488692", "revid": "111604862", "url": "https://it.wikipedia.org/wiki?curid=488692", "title": "Corale Renato Portelli", "text": "La Corale Renato Portelli \u00e8 un coro polifonico con sede a Mariano del Friuli, fondato nel 1928 ed \u00e8 diretto da Fabio Pettarin.\nStoria.\nLa Corale Renato Portelli di Mariano del Friuli \u00e8 un gruppo vocale composto da pi\u00f9 di 40 cantori. Il gruppo si dedica particolarmente allo studio della polifonia contemporanea collaborando in stages ed incontri con importanti direttori e compositori corali europei (Javier Busto, Vytautas Miskinis, Werner Pfaff).\nLa Corale di Mariano del Friuli \u00e8 stata fondata nel lontano 1928 dal maestro Renato Portelli ed ha festeggiato nel 2008 gli 80 anni della sua attivit\u00e0. \nSvolge da allora una costante ed ininterrotta attivit\u00e0, sia nell'ambito della Parrocchia e sia partecipando a numerose manifestazioni corali in Regione, in Italia ed all'Estero.\nOrganizza annualmente a Mariano rassegne e concerti che hanno visto la partecipazione di numerosi complessi di grande prestigio nazionale ed internazionale provenienti dalla Spagna, Svezia, Finlandia, Belgio, Croazia, Slovenia, Austria, Germania, Polonia, Russia, Argentina e Philippine.\n\u00c8 promotore di corsi \"Voci dell'Estate\" per Direttori di Coro giunti alla terza edizione (Docente maestro Werner Pfaff (Ger) ed Ateliers con compositori di fama internazionale: nel 2004 \u00e8 stato ospite il Mo. Javier Busto (Spagna) e nel 2005 il compositore Lituano Mo. Vytautas Miskins.\nNel 2005 e nel 2011 ha partecipato a CoroVivo classificandosi nella fascia di eccellenza ed ha ottenuto in entrambe le edizioni il primo premio per il miglior progetto musicale presentato.\nNel 2006 ha partecipato al Corso Superiore per Direttori sul Romanticismo tenutosi a Cividale sotto la direzione del Mo. Georg Gruen (Ger).\nNel mese di aprile 2011 ha ospitato il corso per maestri di coro Il respiro \u00e8 gi\u00e0 canto\u00a0\u2013 direttore artistico Mo. Dario Tabbia\u00a0\u2013 in qualit\u00e0 di coro laboratorio.\nNegli ultimi anni ha proposto interessanti produzioni musicali strumentali, fra le quali l'opera \"L'Homme Arm\u00e8 \u2013 A Mass for Peace\" di Karl Jenkins per coro, soli ed orchestra, il \"Gloria\" di John Rutter per brass ensemble, coro e soli e nel corso del 2010 l'opera \"Mass of the Children\" di John Rutter per coro di voci bianche, coro misto, soli ed orchestra.\nIl repertorio della Corale Renato Portelli spazia dalla musica polifonica, sacra e profana, ai canti di elaborazione popolare del Friuli Venezia Giulia, internazionali ed elaborazioni di musiche moderne.\nFabio Pettarin, di professione ingegnere imprenditore, \u00e8 musicalmente autodidatta.\nAnimato da una grande passione per la musica corale, pu\u00f2 vantare una notevole esperienza acquisita sia come corista che come partecipante a numerosi corsi di perfezionamento in direzione e tecnica di canto corale sotto la guida di valenti maestri tra i quali P. G. Righele, G. Mazzuccato, A. Veneration, W. Pfaff, G. Graden, S. Kuret, G. Gruen ed altri.\nHa partecipato inoltre a corsi di perfezionamento sulla \"tecnica vocale\" e sulla \"intonazione naturale\". \u00c8 stato invitato a tenere conferenze e stage presso associazioni corali del Friuli e del Veneto. \u00c8 membro della commissione artistica regionale dell'USCI FVG. Dirige la Corale Renato Portelli di Mariano del Friuli dal 1995."}
{"id": "488694", "revid": "47767", "url": "https://it.wikipedia.org/wiki?curid=488694", "title": "Zenobio", "text": "Origine e diffusione.\nDeriva dal nome greco \"\u0396\u03b7\u03bd\u03cc\u03b2\u03b9\u03bf\u03c2\" (\"Zenobios\"), composto dai termini \u0396\u03ae\u03bd\u03bf (\"Zeno\", forma derivata da Zeus, da cui anche Zeno e Zenaide) e \u03b2\u03af\u03bf\u03c2 (\"bios\", \"vita\"), oppure \u03b2\u03b9\u03b1 (\"bia\", \"forza\"). Il significato, a seconda di come viene interpretato il secondo elemento, pu\u00f2 essere \"vita di Zeus\" (o \"che ha avuto vita da Zeus\", o \"che ha vita per mano di Zeus\") oppure \"forza di Zeus\".\nSe l'originale Zenobio \u00e8 ormai disusato in tutta Italia, la variante \"Zanobi\" \u00e8 invece diffusa per lo pi\u00f9 in Toscana, particolarmente a Firenze e provincia. Verso la met\u00e0 degli anni 1980 si contavano circa 60 persone residenti in Italia col nome Zanobi.\nOnomastico.\nL'onomastico si festeggia il 20 febbraio in onore di san Zenobio, sacerdote e medico che mor\u00ec martire con altri compagni. Con lo stesso nome si ricordano inoltre:"}
{"id": "488697", "revid": "93956676", "url": "https://it.wikipedia.org/wiki?curid=488697", "title": "Campeonato Sudamericano de Football 1925", "text": "Il Campeonato Sudamericano de Football 1925 fu la nona edizione della Coppa America di calcio. Fu organizzato dall'Argentina dal 29 novembre al 25 dicembre 1925.\nCitt\u00e0 e stadi.\nDue furono gli stadi che ospitarono le gare, ambedue a Buenos Aires:\nNazionali partecipanti.\nIl torneo fu disputato da appena tre nazionali (minimo storico).\nFormula.\nPer rendere pi\u00f9 lungo il torneo (che altrimenti si sarebbe concluso dopo appena 3 partite) fu disposto che le squadre si affrontassero in un doppio girone all'italiana con gare di andata e ritorno. Ovviamente la posta in palio era di 2 punti per la vittoria, 1 punto per il pareggio e 0 punti per la sconfitta. La prima classificata avrebbe vinto il titolo.\nRiassunto del torneo.\nSenza i campioni uscenti uruguaiani, e potendo contare sul fattore campo, l'Argentina era la favorita.\nI biancocelesti confermarono i pronostici: trascinati dalle reti di Manuel Seoane (capocannoniere del torneo con 6 gol) e difesi in porta dal celebre Am\u00e9rico Tesoriere, sconfissero una volta il Brasile e in entrambe le partite il Paraguay.\nGrazie al vantaggio sulla \"Sele\u00e7\u00e3o\", l'Argentina pot\u00e9 permettersi il lusso di pareggiare (2-2) nell'ultimo scontro con i brasiliani (anch'essi vittoriosi in entrambi i confronti con il Paraguay), disputato il giorno di Natale, vincendo il titolo per la seconda volta.\nClassifica marcatori.\n6 gol\n4 gol\n2 gol\n1 gol"}
{"id": "488698", "revid": "339392", "url": "https://it.wikipedia.org/wiki?curid=488698", "title": "Copa Am\u00e9rica 1925", "text": ""}
{"id": "488705", "revid": "132266", "url": "https://it.wikipedia.org/wiki?curid=488705", "title": "Battaglia di Gazala", "text": ""}
{"id": "488707", "revid": "15756", "url": "https://it.wikipedia.org/wiki?curid=488707", "title": "Ingria (regione storica)", "text": "LIngria (in estone \"Ingeri\" o Ingerimaa; o \"Inkerinmaa\"; , \u0418\u0436\u043e\u0440\u0430, \"I\u017eora\" oppure \u0418\u043d\u0433\u0435\u0440\u043c\u0430\u043d\u043b\u0430\u043d\u0434\u0438\u044f, \"Ingermanlandija\"; ) \u00e8 una regione geografica che comprende storicamente le aree lungo il bacino del fiume Neva tra il Golfo di Finlandia, il fiume Narva, il Lago dei Ciudi a sud-est, e il lago Ladoga a nord-est. Il confine storico con la Carelia seguiva il corso del fiume Sestra nel nord-est.\nL'Ingria non ha mai formato una nazione propriamente intesa, fatta eccezione per un breve periodo storico (1920) durante il quale una fetta della regione ag\u00ec atteggiandosi come Stato sovrano con l'intento di essere accorpata alla Finlandia. La lingua ingrica \u00e8 ad alto rischio, contando al 2010 soli 120 locutori: ciononostante, oggigiorno ancora molte persone riconoscono la loro eredit\u00e0 culturale di ingriani.\nL'Ingria storica ricopre approssimativamente la stessa area dei rajon di Kingisepp, Lomonosov, Volosovo, Gatchina, Tosno, Kirovsk e Vsevolozhsk nell'Oblast' di Leningrado. Essa comprendeva anche le citt\u00e0 storiche di Schl\u00fcsselburg, Jamburg (attuale Kingisepp) e Ivangorod e, dopo il 1703 (anno della sua fondazione), San Pietroburgo, la nuova capitale russa.\nGeografia.\nLa parte orientale dell'Ingria dal fiume Sestra al corso medio del fiume Orede\u017e nei secoli XII-XVIII era chiamata terra di I\u017eora, mentre la parte occidentale dalla foce della Neva (dalla foce dei fiumi Strelka) e Orede\u017e al fiume Narva.\nNel 1706 queste terre entrarono a far parte della vasta provincia dell'Ingria, che nel 1711 fu convertita nel Governatorato di San Pietroburgo. Negli anni 1803-1926, la regione faceva parte delle cinque contee in cui si framment\u00f2 la provincia di San Pietroburgo.\nNel 1927, la provincia di Leningrado fu trasformata nell'Oblast' di Leningrado: si deve tenere presente che, da allora, i confini sono spesso mutati e, il pi\u00f9 delle volte, senza seguire le demarcazioni storiche. Oggi seguono i confini delle parrocchie finlandesi luterane che esistevano negli anni Trenta del XX secolo. A livello amministrativo, l'Ingria \u00e8 compresa nelle seguenti entit\u00e0 territoriali: Volosovskij, Vsevolo\u017eskij, Gat\u010dinskij, Kingiseppskij, Lomonosovskij, Tosnenskij, nonch\u00e9 la parte occidentale del distretto di Kirovskij fino al fiume Lava.\nL'Ingria occupa una superficie di circa 15.000\u00a0km\u00b2.\nEtimologia.\nEsistono diverse ricostruzioni che sono state avanzate sull'origine dei toponimi principali:\nStoria.\nEpoca antica.\nIn epoca vichinga (tarda et\u00e0 del ferro), dal 750 in poi, Ladoga funse da testa di ponte lungo la via variago-greca, che collegava varie regioni geografiche dell'Europa orientale. Col tempo, prese forma un'aristocrazia variaga, la quale alla fine avrebbero governato su Novgorod e sulla Rus' di Kiev. Negli anni 860, secondo fonti storiche, le trib\u00f9 combattenti finniche e slave si ribellarono sotto Vadim il Temerario, ma in seguito chiesero ai variaghi sotto Rjurik di tornare e di porre fine ai conflitti intestini ricorrenti.\nGli svedesi chiamavano \"Ingermanland\" il territorio facente capo a Velikij Novgorod e situato negli immediati pressi, latinizzato in \"Ingria\". Ingegerd Olofsdotter, la figlia del re svedese Olof Sk\u00f6tkonung (995-1022) a cui secondo alcuni si dovrebbe l'origine del toponimo, si spos\u00f2 con Jaroslav I il Saggio, Gran Principe di Novgorod e Kiev, nel 1019, ricevendo i feudi intorno a Ladoga come dote di matrimonio. Questi furono amministrati da jarl (un titolo nobiliare) svedesi, come Ragnvald Ulfsson, sotto la sovranit\u00e0 della Repubblica di Novgorod.\nNel XII secolo, l'Ingria occidentale fu assorbita dalla Repubblica, evento a cui seguirono diversi decenni di conflitti, principalmente tra Novgorod e la Svezia, occasionalmente avvenuti con il coinvolgimento della Danimarca e dei cavalieri teutonici. Questo ultimi stabilirono una roccaforte nella citt\u00e0 di Narva, mentre sul lato opposto del fiume si procedette a realizzare una costruzione simile nel 1492.\nIngria svedese.\nSebbene la Svezia e Novgorod abbiano combattuto per il possesso dell'Ingria pi\u00f9 o meno dal Grande Scisma del 1054, il primo tentativo effettivo di stabilire il dominio svedese in Ingria sembra risalire all'inizio del XIV secolo, quando la Svezia fond\u00f2 per la prima volta l'insediamento di Vyborg in Carelia nel 1293 e, pi\u00f9 tardi, la fortezza di Nyen (costruita nel 1299 o 1300) alla confluenza dei fiumi Ochta e Neva: tuttavia, Novgorod riconquist\u00f2 Landskrona nel 1301 e la distrusse.\nL'Ingria divenne infine un dominio svedese nel 1580, ma la pace di Teusina (1595) la restitu\u00ec al Regno russo. Tuttavia, la situazione mut\u00f2 a seguito del trattato di Stolbovo (1617), quando la regione torn\u00f2 alla Svezia alla fine della guerra d'Ingria del 1610-1617. L'interesse della Svezia per il territorio si poteva intuire se si pensa a una serie di fattori: l'area fungeva da zona cuscinetto contro gli attacchi russi all'istmo della Carelia e all'attuale Finlandia, all'epoca appartenente al regno svedese; inoltre, il commercio baltico russo doveva passare attraverso il territorio svedese, comportando dunque la possibilit\u00e0 di ottenere introiti importanti dai dazi che si potevano imporre agli stranieri. I centri di Ivangorod, Jama (ora Kingisepp), Caporie (Kopor'e) e N\u00f6teborg (\u0160lissel'burg) assunsero il ruolo di insediamenti principali nella regione (\"slottsl\u00e4n\"): essi si componevano di alcune fortificazioni difensive, nelle vicinanze delle quali si formarono piccoli borghi chiamati \"hakelverk\", prima delle guerre del 1650, abitati principalmente da cittadini russi.\nL'Ingria rimase a lungo scarsamente popolata, tanto che nel 1664 la popolazione totale ammontava a soli 15.000 abitanti. I tentativi degli svedesi di introdurre il luteranesimo si scontrarono con la resistenza della maggior parte della popolazione contadina, che era di religione ortodossa, che fu costretta a seguire le funzioni luterane; ai convertiti furono promesse sovvenzioni e riduzioni fiscali, ma l'aumento del numero dei luterani fu dovuto principalmente all'afflusso di nuovi abitanti provenienti dal Savo e dalla Carelia finlandese. L'Ingria fu infeudata a militari e funzionari dello stato svedese, che portarono con s\u00e9 i propri servi e operai luterani. Tuttavia, un piccolo numero di chiese ortodosse russe rimase in uso fino alla fine del dominio svedese e fu vietata la conversione forzata dell'etnia ortodossa russa per legge. La proporzione di finlandesi luterani in Ingria comprendeva il 41,1% nel 1656, il 53,2% nel 1661, il 55,2% nel 1666, il 56,9% nel 1671 e il 73,8% nel 1695, il resto erano russi, izoriani e vodi.\nNyen divenne il principale centro commerciale dell'Ingria, soprattutto dopo il declino di Ivangorod, e nel 1642 acquis\u00ec la funzione di centro amministrativo della provincia. Nel 1656 un attacco russo danneggi\u00f2 gravemente la citt\u00e0 e il centro amministrativo si trasfer\u00ec a Narva.\nIngria russa.\nAll'inizio del XVIII secolo la regione fu riconquistata dall'Impero russo nella grande guerra del Nord, dopo essere stata dominio svedese per circa cento anni. Nelle vicinanze della fortezza di Nyen, presso l'estuario del fiume Neva, sul golfo di Finlandia, nel 1703 fu fondata la nuova capitale russa, San Pietroburgo. Pietro il Grande elev\u00f2 l'Ingria allo stato di ducato, con il principe Men\u0161ikov come primo (e ultimo) duca. In seguito, nel 1710, esso fu denominato \"Provincia di San Pietroburgo\".\nNel 1870 inizi\u00f2 la stampa del primo giornale in lingua finlandese a Ingria, \"Pietarin Sanomat\", mentre, prima di allora, l'Ingria riceveva i quotidiani principalmente da Vyborg. La prima biblioteca pubblica fu aperta nel 1850 a Tyr\u00f6 e la pi\u00f9 grande della categoria, situata a Skuoritsa, aveva pi\u00f9 di 2.000 volumi nella seconda met\u00e0 del XIX secolo. Nel 1899 si tenne a Puutosti (Skuoritsa) il primo festival della canzone in Ingria.\nNel 1897 (anno del censimento dell'Impero russo) il numero dei finlandesi era cresciuto fino a 130.413, e nel 1917 aveva superato i 140.000 (45.000 nell'Ingria settentrionale, 52.000 nell'Ingria centrale (orientale) e 30.000 nell'Ingria occidentale, il resto a Pietrogrado).\nDal 1868 anche gli estoni iniziarono a migrare in Ingria con maggiore costanza: il numero sal\u00ec da quasi seicento nel XVIII secolo agli 8.500 del 1904.\nQuanto agli izoriani, nel 1848 erano 17.800, nel 1897 21.000, nel 1926 26.137. Circa 1000 ingriani vivevano nell'area ceduta all'Estonia dal trattato di pace di Tartu (1920).\nIngria estone.\nIn base al trattato di Tartu del 1920, una piccola porzione dell'Ingria occidentale divenne parte della Repubblica di Estonia. A differenza di altre sezioni dell'Ingria, la cultura finlandese speriment\u00f2 una fase di estrema fioritura: ci\u00f2 fu dovuto perlopi\u00f9 al lavoro di Leander Reijo (anche Reijonen o Reiju) da Kullankyl\u00e4 sul nuovo confine tra l'Estonia e l'Unione Sovietica, che venne addirittura definito \"il re di Ingria\" dalla stampa finnica. Sono state create scuole finlandesi e un giornale finlandese. Una chiesa fu costruita a Kallivieri nel 1920 e nel 1928 la parrocchia contava 1.300 persone.\nNel 1945, dopo la seconda guerra mondiale, l'Ingria estone, allora nell'Unione Sovietica, entr\u00f2 a far parte della RSFS Russa. Da quando l'Estonia ha ottenuto la sua indipendenza nel 1991, il territorio \u00e8 stato conteso: il dibattito si inserisce nelle problematiche legate al possesso della semi-exclave russa Dubki e del famoso stivale estone di Saatse.\nIngria sovietica.\nDopo la rivoluzione d'Ottobre del 1917, la Repubblica dell'Ingria Settentrionale (\"Pohjois Inkeri\") dichiar\u00f2 la sua autonomia dalla Russia con il sostegno della Finlandia e con l'obiettivo di farsi poi incorporare da essa. Di fatto, l'esecutivo ag\u00ec tra il 1919 e il 1920, venendo poi la regione reintegrata in Russia, seppur con un discreto grado di autonomia.\nAl suo apice negli anni '20, c'erano circa 300 scuole di lingua finlandese e 10 giornali in lingua finlandese in Ingria.\nIl primo censimento dell'Unione Sovietica nel 1926 registrava 114.831 finlandesi di Leningrado, come venivano chiamati i finlandesi ingriani. Il censimento del 1926 mostr\u00f2 anche che la popolazione russa dell'Ingria centrale era pi\u00f9 numerosa delle popolazioni finniche che vi vivevano, ma i finlandesi ingriani costituivano la maggioranza nei distretti lungo il confine finlandese.\nAll'inizio degli anni '30 la lingua izoriana veniva insegnata nelle scuole della penisola di Soikinskij e nell'area intorno alla foce del fiume Luga.\nNel 1928 inizi\u00f2 in Ingria la collettivizzazione dell'agricoltura: per facilitarla, nel 1929-1931, 18.000 persone (4320 famiglie), in genere kulaki dall'Ingria settentrionale, furono deportate nella Carelia orientale, nella penisola di Kola, nonch\u00e9 in Kazakistan e in Asia centrale.\nLa situazione per i finlandesi d'Ingria peggior\u00f2 ulteriormente quando nell'autunno del 1934 fu istituita la zona di confine di massima sicurezza lungo il confine occidentale dell'URSS, dove l'ingresso era vietato in assenza di un permesso speciale rilasciato dall'NKVD. Inizialmente lunga solo 7,5\u00a0km, la demarcazione si estese nei pressi della linea estone fino a 90\u00a0km. La zona doveva essere libera dai finlandesi e da alcuni altri popoli, considerati politicamente inaffidabili. Il 25 marzo 1935, Genrich Grigor'evi\u010d Jagoda autorizz\u00f2 una deportazione su larga scala contro i kulaki e i lisceneti estoni, lettoni e finlandesi, localizzati presso le regioni di confine vicino a Leningrado. Circa 7.000 persone (2.000 famiglie) divetter\u00f2 raggiungere il Kazakistan, l'Asia centrale o gli Urali. Nel maggio e giugno 1936 l'intera popolazione finlandese delle parrocchie di Valkeasaari, Lemp\u00e4\u00e4l\u00e4, Vuole e Miikkulainen vicino al confine finlandese, 20.000 persone, fu reinsediata nelle aree intorno a \u010cerepovec e in Siberia nella successiva ondata di deportazioni. In Ingria furono rimpiazzati da persone provenienti da altre aree dell'Unione Sovietica, perlopi\u00f9 russi ma anche ucraini e tartari.\nNel 1937 le chiese luterane e le scuole finlandesi e izhoriane in Ingria furono chiuse e le pubblicazioni e le trasmissioni radiofoniche in finlandese e izoriane furono sospese.\nEntrambe le comunit\u00e0 finlandesi e izoriane scomparirono quasi del tutto dall'Ingria durante il periodo sovietico. In 63.000 fuggirono in Finlandia durante la seconda guerra mondiale e furono richiamati da Stalin dopo il conflitto. La maggior parte fu vittima dei trasferimenti di popolazione sovietica e molti sono stati giustiziati come \"nemici del popolo\". I rimanenti, inclusi alcuni rimpatriati dopo Stalin (fu solo nel 1956 che ad alcuni deportati fu permesso di tornare nei loro villaggi), furono superati in numero dall'immigrazione russa.\nIl censimento del 1959 faceva registrare 1.062 izoriani; nel 1979 quel numero era sceso a 748, di cui solo 315 intorno alla foce del fiume Luga e nella penisola di Soikinskij. Secondo il censimento sovietico del 1989, risiedevano 829 izoriani, 449 dei quali in Russia (comprese altre parti del paese) e 228 in Estonia.\nRussia odierna.\nDopo la dissoluzione dell'Unione Sovietica nel 1991, ai finlandesi d'Ingria sopravvissuti e ai loro discendenti russificati \u00e8 stato consentito di emigrare in Finlandia; ci\u00f2 ha portato alla nascita di una considerevole minoranza russofona.\nAraldica.\nStemma.\nLa prima immagine del \"precursore\" dell'attuale stemma dell'Ingria - l'insegna svedese di Ivangorod - si rintraccia nel 1581 nella cronaca di Laurentius Petri. Il campo dello stemma era blu e risultava rappresentato il corso di un fiume in argento che procedeva dall'alto a destra in diagonale verso il basso a sinistra: i bordi esterni erano rossi. Nel campo superiore dello stemma c'era una croce d'oro, scomparsa nelle versioni successive, nel campo inferiore tre anime d'argento. Questa combinazione di colori \u00e8 stato utilizzata fino alla prima met\u00e0 del XVII secolo. Nel 1660, lo schema dei colori assunse tonalit\u00e0 differenti: il campo dello stemma divenne blu, il resto verde chiaro. Sotto Carlo XII, lo stemma acquis\u00ec un aspetto pi\u00f9 simile a quello attuale: il ruscello, ripristinato in azzurro, e vedeva su entrambi i lati il motivo di una fortezza medievale di rosso. Il colore giallo simboleggia i campi dell'Ingria, la striscia blu la Neva, i bastioni rossi le mura di mattoni delle fortezze di confine.\nNel 1728, sotto la guida del governatore generale Burkhard Christoph von M\u00fcnnich, vide la luce un nuovo stemma. Approvato ufficialmente nel 1730, questo fu adottato dai reggimenti, sulle casse di munizioni (fino al 1775) e sugli stendardi (fino al 1797) dei reggimenti di fanteria locali.\nNel 1919, il capitano del reggimento dell'Ingria Occidentale, E.I. Haappakoski, sulla base dello stemma dell'Ingria in uso dai tempi di Carlo XII, cre\u00f2 una versione semplificata, che durante l'esistenza della Repubblica dell'Ingria Settentrionale fu usata come una toppa sulla manica del reggimento di difesa. Questo stemma \u00e8 stato stampato anche sui francobolli, oltre che per le onorificenze conferite dalla repubblica. La versione moderna dello stemma e del suo disegno \u00e8 stata ricostruita nel 1989 dal famoso studioso di araldica finlandese Kari Kalervi Laurla.\nBandiera.\nLa bandiera giallo-blu-rossa con la croce scandinava, che simboleggia la fede in Dio, nonch\u00e9 una tradizione culturale comune con i paesi del nord, era basata sui colori dello stemma dell'Ingria ai tempi di Carlo XII: fu adottata nel marzo 1919 dal capitano del reggimento dell'Ingria Occidentale Eero Ilmari Haapakoski. Lo stendardo del reggimento cominci\u00f2 quasi immediatamente ad essere percepito come un simbolo nazionale dei finlandesi dell'Ingria.\nSotto questa bandiera combatt\u00e9 anche il reggimento dell'Ingria Occidentale, creato nel giugno 1919 nel nord della provincia di Pietrogrado, nel villaggio di Kirjasalo (ora nella Vsevolo\u017eskij rajon). I fautori della nuova repubblica issarono nel giugno 1919 il vessillo sopra descritto e lo battezzarono come bandiera di stato, consacrandola oltretutto nel mese di settembre.\nDopo la conclusione della pace di Tartu, il 6 dicembre 1920, la bandiera nazionale fu solennemente abbassata e portata in Finlandia. L'11 marzo 1921, il Comitato provvisorio dell'Ingria Settentrionale, nella sua riunione straordinaria, approv\u00f2 le sue dimensioni e colori (giallo, blu, rosso mattone) e la riconferm\u00f2 come bandiera nazionale dell'Ingria. Ad oggi \u00e8 la bandiera ufficiale adottata per simboleggiare l'autonomia nazionale dell'Ingria.\nAltri simboli.\nL'Ingria non ha un inno ufficiale: tuttavia, dalla fine del XIX secolo, il principale simbolo musicale dell'Ingria di lingua finlandese \u00e8 l'opera di Moses Putro \"Nouse, Inkeri\".\nNel 1996, la viola tricolore (\"Viola tricolor\") o del pensiero \u00e8 stata selezionata come fiore simbolo, per via della sua sfumatura giallo-blu-rosso, che coincide con i colori araldici dello stendardo.\nDemografia.\nLa comunit\u00e0 che per prima si insedi\u00f2 nella regione fu quella dei sami, un antico popolo di origine ugro-finnica che un tempo abitava tutta la Carelia, compreso l'istmo careliano. Le tracce della presenza in zona si rintracciano principalmente in campo toponomastico. In seguito, giunsero careliani, vodi e ciudi, mentre solo in seguito gli slavi: all'inizio si trattava di krivi\u010di, poi di slavi di Novgorod.\nTra i primi ad essere giunti in zona, presenti ancora oggi, si possono annoverare i vodi. Dal XII secolo, secondo fonti scritte, si racconta della presenza degli izoriani, all'incirca nello stesso periodo in cui giunsero i primi slavi. L'insediamento di massa della costa della Neva da parte della popolazione russa e degli izoriani cominci\u00f2 dopo la costruzione della fortezza di Ore\u0161ek e la stipula della pace di N\u00f6teberg tra Novgorod e la Svezia nel 1323.\nLa presenza della comunit\u00e0 russa diminu\u00ec quando, durante il dominio svedese, fu osteggiato l'insediamento di credenti ortodossi in favore dei luterani.\nDopo il ritorno dell'Ingria in Russia all'inizio del XVIII secolo, si verific\u00f2 un nuovo insediamento nella regione da parte di contadini russi, avvenuto poco in anticipo con l'arrivo di alcuni coloni tedeschi, oltre che di estoni. In generale, i processi etnici del XVIII-XIX secolo furono caratterizzati da un aumento della quota della popolazione russa e da una diminuzione della quota della popolazione baltico-finlandese. Nel XX secolo questo processo si intensific\u00f2 e, ad oggi, i vod, gli izorano e i finlandesi d'Ingria costituiscono solo una minoranza circoscritta, mentre la percentuale principale di abitanti \u00e8 costituita dai russi.\nVodi.\nI vodi o voti sono la comunit\u00e0 pi\u00f9 antica che risiedeva nel nord-ovest della Russia europea, a cui si fa riferimento per la prima volta nella Cronaca degli anni passati del 1069. Tale popolazione vanta legami con i livoni e gli estoni (si segnalano, tra i tratti somatici, anche somiglianze con i finlandesi, nello specifico gli occhi chiari e i capelli biondi per pi\u00f9 del 75% dei soggetti) e ha vissuto con maggiore frequenza nella zona oggi facente parte della Kingiseppskij rajon. Con il passare dei secoli, il numero di vodi \u00e8 sempre sceso, ma il calo pi\u00f9 drastico \u00e8 avvenuto in epoca recente, quando si \u00e8 passati dai 5.148 abitanti ai 700-800 del 1926. Attualmente, anche sulla base di dati legati alla lingua parlata da questo gruppo etnico, si contano meno di dieci locutori poich\u00e9, chi non \u00e8 andato incontro al processo di russificazione avvenuto nel Novecento, ha s\u00ec conservato le proprie usanze e tradizioni ma ha pi\u00f9 di 75 anni di et\u00e0. Si suole suddividere i vodi in quattro sottogruppi: i crevi, i vodi occidentali, i kukkuzi e i vodi orientali. Questi ultimi due venivano chiamati dai russi \"ciudi\" e una simile definizione \u00e8 rimasta in alcuni toponimi, di cui il pi\u00f9 celebre di tutti \u00e8 il lago Peipus, noto anche come lago dei Ciudi.\nIzoriani.\nLe origini degli izoriani non sono chiare e si individuano due correnti di pensiero: chi li considera provenienti dalla Carelia e che ritiene fossero giunti nella regione solo da altre aree della Russia tra l'800 e il 1000 d.C. In effetti, la prima volta in cui si fa riferimento a tale comunit\u00e0 \u00e8 in una delle bolle papali di Alessandro III (al soglio dal 1159 al 1181), in cui vengono inclusi tra i popoli pagani dell'Ingria a cui era vietato vendere armamenti (gli altri erano i careliani, i lapponi e i voti).\nGli izoriani vivono nella parte occidentale della regione di San Pietroburgo, tra i fiumi Neva e Narva e si dedicavano per sopravvivere perlopi\u00f9 all'agricoltura e alla pesca. Il loro trasferimento in altre aree nei secoli successivi fu fortemente influenzato dalle popolazioni vicine (in parte a causa della pressione dei coloni russi). Il dialetto orede\u017e, una delle varianti della lingua ingriana, pare si sia sviluppato proprio in concomitanza con la migrazione avvenuta dopo il trattato di pace di Stolbovo nel 1617.\nNel 1848, gli izoriani vivevano in 222 villaggi e il numero rimase approssimativamente lo stesso nel 1926. Nel 1964, A. Laanest registrava solo 22 insediamenti, di cui 6 erano misti con voti o finlandesi. Nel 1989 la situazione appariva quasi la medesima: a due la verit\u00e0, gli izoriani non hanno mai raggiunto picchi demografici particolarmente vertiginosi, ma il loro numero era comunque aumentato costantemente fino agli anni '30. Dopo questo periodo, le repressioni di massa e le persecuzioni ridussero drasticamente il numero di autoctoni.\nVa notato che i censimenti del dopoguerra non sono del tutto accurati: per sopravvivere, gli izoriani si facevano annoverare come russi, come estoni o come finlandesi e quindi il numero effettivo di locutori nativi dovrebbe essere considerato leggermente superiore a quello registrato nei dati ufficiali (oggi sopravvivono circa 200 izoriani).\nAntropologicamente, gli izoriani presentano legami con i baltici orientali e risulta impossibile discernerli dai voti per un osservatore esterno che non comprende il loro idioma, in quanto anch'essi si presentano somaticamente con capelli chiari e occhi azzurri.\nFinlandesi d'Ingria.\nIl territorio popolato dai finlandesi d'Ingria \u00e8 difficile da circoscrivere, aggirandosi intorno ai 15.000 chilometri quadrati: volendo individuare i siti principali, questi si rintracciano tra il fiume Narva e le rive del lago Ladoga. Nel corso dei secoli, si affrontarono numerose guerre in tale territorio che modificarono parzialmente la demografia locale, specie dopo la stipula di trattati di pace che favor\u00ec gli scambi commerciali. Durante la parentesi svedese, solo i nobili, i monaci e i borghesi furono autorizzati a viaggiare in Russia e la questione principale vert\u00e9 sull'ambito religioso: infatti, al fine di saldare un maggiore legame con la madrepatria, gli svedesi incentivarono il luteranesimo promettendo riduzione delle tasse e altri incentivi per rimpiazzare l'ortodossia dilagante nella regione. Il numero di congregazioni luterane continu\u00f2 a crescere principalmente a causa di un flusso di nuovi arrivati dalla Finlandia e, talvolta, Stoccolma utilizz\u00f2 l'Ingria come meta di esilio per condannati o altre persone. Nel 1656, la percentuale di finlandesi nella popolazione dell'Ingria si attestava al 41,1%, nel 1671 al 56,9% e nel 1695 al 73,8%. I finlandesi appena arrivati si riunirono per la maggior parte in 11 parrocchie su 24 esistenti.\nNel 1703 Pietro il Grande colleg\u00f2 l'Ingria con l'Impero russo e la costruzione di San Pietroburgo, fondata sulle rovine della precedente Nyen, aument\u00f2 sensibilmente il numero di russi a scapito dei finlandesi d'Ingria giunti fino a qualche decennio prima. Nel 1712 fu adottato un decreto che prevedeva che la terra fosse fornita ai nuovi coloni russi: il confine sull'istmo della Carelia, risalente al trattato di pace di P\u00e4hkin\u00e4saari, segnava il confine tra potere politico, religione e territori linguistici. All'inizio il confine tra la Svezia e Novgorod separava gli izoriani dai finlandesi orientali e dai careliani, ma il confine tra Svezia e Russia dopo la grande guerra del Nord fin\u00ec per segnare di fatto la demarcazione tra gli ingriani e i finlandesi orientali.\nEntro la met\u00e0 del XIX secolo, i voti e gli izoriani erano gi\u00e0 stati spesso assorbiti nella sfera culturale dei russi, mentre, tuttavia, questo non fu il caso degli ingriani. L'oppressione della lingua e dell'ambiente russo fu neutralizzata dal luteranesimo e dalla vicinanza della loro madrepatria, la Finlandia (come granducato sotto il dominio della Russia dal 1809 al 1917). Nel 1848, P. von Koeppen distinse tre gruppi di ingriani: i savo (43.080), gli \u00e4yr\u00e4m\u00f6iset di Vuborg (29.243) e i suomenmaakkoiset da altre localit\u00e0 della Finlandia (3.746). I registri del 1917 testimoniano la presenza di 761 villaggi finlandesi e 235 misti.\nSu 77.079 finlandesi che vivevano nella RSFS Russa nel 1919, 20.099 risiedevano in Carelia (madrelingua 49,8%), 16.239 nella regione di Leningrado (madrelingua 37,1%). Ci volle il regime comunista sovietico per sterminare gli ingriani a livello morale e fisico. Nel periodo interbellico, si promisero in principio diritti sostanziali ai finlandesi della provincia di Pietrogrado, generando nuove speranze: le condizioni educative migliorarono e il finlandese divenne pi\u00f9 ampiamente utilizzato nella vita culturale: fior\u00ec la diffusione di testate giornalistiche inedite e di articoli accademici.\nLa violenza inizi\u00f2 nel 1928 con la collettivizzazione obbligatoria; circa 18.000 persone andarono incontro alla deportazione dall'Ingria settentrionale alla Carelia orientale, all'Asia centrale e altrove, allo scopo di spronare gli altri ad accettare una simile imposizione da Mosca. Altri 7.000 furono deportati negli Urali e sulla costa del mar Caspio nel 1935, oltre a 20.000 in Siberia e nell'Asia centrale nel 1936. La repressione riguard\u00f2 anche il campo religioso e culturale, in quanto tra il 1932 e il 1937 tutte le attivit\u00e0 culturali e sociali furono interrotte in Ingria. Dal 1939 i censimenti cessarono di considerare separatamente gli ingriani.\nAnche l'Ingria pat\u00ec la seconda guerra mondiale. Nel 1942, durante l'assedio di Leningrado, altri 25.000-30.000 finlandesi furono deportati in Siberia e il loro reinsediamento in Finlandia fu autorizzato dalle autorit\u00e0 tedesche sulla base delle domande. 63.227 rifugiati ingriani, compresi voti e izoriani, partirono per la Finlandia entro il 31 ottobre 1944, ma dopo l'armistizio Helsinki fu costretta a farli rimpatriare.\nNel 1943, solo 4.000 finlandesi rimanevano in Ingria, mentre gli altri erano stati reinsediati, deportati, dispersi o erano fuggiti. Solo nel 1956 agli ingriani fu finalmente consentito di tornare nella loro terra natia. Attualmente, circa 25.000 ingriani vivono a San Pietroburgo e nei suoi distretti amministrativi. La chiesa finlandese opera a Pu\u0161kin dal 1977 ed esiste una societ\u00e0 culturale ingriana in Estonia dal 1989. Secondo le statistiche preliminari del censimento del 1989, vivevano in Unione Sovietica circa 67.000 finlandesi, il 34,6% dei quali padroneggia la propria lingua madre: il numero di finlandesi nell'area di San Pietroburgo e nei suoi dintorni \u00e8 oggi stimato in 7000-8000 abitanti.\nA livello antropologico, gli ingriani presentano legami ai baltici orientale e, in genere, capelli chiari e occhi azzurri. Sono un po' pi\u00f9 corti e pi\u00f9 tozzi rispetto ai loro vicini, gli estoni.\nLa lingua ingriana non \u00e8 secondo i linguisti un idioma a s\u00e9, risultando composta da dialetti finlandesi orientali (i dialetti dei Savo e i dialetti sud-orientali dell'Ingria). L'izoriano e il careliano sono le lingue affini pi\u00f9 vicine ai dialetti finlandesi orientali.\nTedeschi.\nUn primo flusso di coloni tedeschi in Ingria ebbe luogo all'inizio del XVII secolo: si trattava spesso di\nnobili di Meclemburgo, Dithmarschen e Brema, ai quali il re svedese Gustavo II Adolfo, secondo il cosiddetto \"Landsakt\" del 16 ottobre 1622, aveva offerto feudi a condizioni favorevoli a condizione che portassero con s\u00e9 contadini per coltivare i terreni. Grazie a tale meccanismo, la corona svedese si assicurava nuovi incassi. Questi proprietari terrieri, devastati dalla guerra dei Trent'anni, giunsero con i loro servi e accrebbero la percentuale di tedeschi seguito dei quali l'elemento etnico tedesco costituiva circa l'1% della popolazione dell'Ingria. In seguito i coloni (soprattutto mercanti e artigiani) iniziarono a trasferirsi dalla Germania settentrionale alle terre lasciate deserte nell'Ingria svedese dai vari conflitti, stabilendosi soprattutto a Nyen e Kopor'e.\nLa seconda ondata di coloni tedeschi che si stabilirono in Ingria dal 1765 al 1819 port\u00f2 alla costituzione di un vero e proprio gruppo etnosociale. Fondamentalmente, si trattava di protestanti e in piccolo numero di cattolici del Palatinato. Secondo le statistiche imperiali del 1881-1882, i tedeschi costituivano la maggioranza della popolazione di una delle suddivisioni amministrative del distretto di San Pietroburgo. Nel 1897, si contavano 8.088 tedeschi nella popolazione del distretto della provincia di San Pietroburgo; fino all'inizio del XX secolo, i coloni tedeschi preservarono una propria identit\u00e0 nazionale.\nNel 1928, 10.634 tedeschi vivevano nel territorio del distretto di Leningrado (escluso l'omonimo capoluogo). Secondo i risultati del censimento del 1939, 12.766 tedeschi vivevano nella regione di Leningrado (escluso il capoluogo). All'inizio del 1941, vi erano pi\u00f9 di 50 insediamenti con una popolazione prevalentemente teutonica sul territorio dell'Ingria storica: forse tale dato demografico spron\u00f2 l'emanazione, il 26 agosto 1941, del decreto del Consiglio Militare del Fronte di Leningrado n.196 \"Sull'evacuazione obbligatoria della popolazione tedesca e finlandese dalle zone suburbane alla Repubblica dei Komi e nella regione di Arcangelo\". 88.700 finlandesi e 6.700 tedeschi che vivevano in otto distretti della regione di Leningrado andarono incontro a trasferimenti coattivi. Secondo le stime degli storici V.N. Zemskov, durante il conflitto globale 11.000 tedeschi furono deportati da Leningrado e dalla regione.\nSecondo il censimento del 2010, 908 tedeschi popolavano ancora il territorio dell'Ingria storica.\nRussi.\nI russi, a differenza dei vodi e degli izoriani, non sono una comunit\u00e0 autoctona dell'Ingria. Questa considerazione si pu\u00f2 effettuare con grande convinzione se si analizza la toponomastica locale (es. Ladoga, Neva, Luga, Vuoksa, Narva), la quale presenta nomi tutt'altro che legati alla cultura slava. I primi a giungere in tale zona provenienti da est furono forse commercianti legati a Velikij Novgorod.\nSulla base dei dati forniti dai cronisti del tempo, \u00e8 possibile tracciare in modo abbastanza accurato la mappa dell'insediamento dei russi in Ingria all'inizio del XVI secolo, sebbene non si riesca a valutare in modo affidabile il rapporto tra la popolazione di lingua russa e quella di lingua finlandese in quel momento. Sul territorio a sud dei fiumi Sestra e Kozhitsa, gli izoriani, i vod, i russi e i careliani non vivevano in regioni geografiche differenti. Tra le regioni con una netta predominanza di russi, spiccava solo l'altopiano di Izora.\nUna nuova fase nella storia etnica dei russi ingriani si verific\u00f2 nel contesto dell'espansione svedese della fine del XVI secolo e dei cambiamenti nei confini statali dopo la conclusione dell'intesa di Stolbovo nel 1617. Dopo il trasferimento dell'Ingria alla Svezia, si diffuse la fuga della popolazione locale ortodossa di lingua russa e finlandese, causando uno spopolamento fino al 60% degli insediamenti della regione, sebbene secondo l'accordo solo nobili, boiardi in giovane et\u00e0 ed esponenti del clero avessero il diritto di andarsene. I motivi dell'emigrazione risultavano diversi: annate non proprio floride, per le quali la popolazione si trovava a patire quasi la fame; dazi e tasse notevolmente aumentati; politiche di favoreggiamento nei confronti dei protestanti e non degli ortodossi. In totale, circa 50.000 persone salutarono l'Ingria svedese.\nTuttavia, nel 1650 oltre il 57% della popolazione totale (23.593 esclusa la citt\u00e0 di Narva) rimase fedele alla religione ortodossa. Allo stesso tempo, nell'area di N\u00f6teborg, il numero si attestava al 63% e a Kopor'e superava di certo il 60%. Entro la fine del XVII secolo, i russi finirono per diventare la maggioranza, sebbene rimanessero residenti solo in alcuni distretti della provincia, specie a sud.\nNel 1693 si verific\u00f2 una massiccia perdita di bestiame in Ingria e, quando dal 1695 al 1697 anche il gran\u00f2 scarseggi\u00f2, ebbe luogo la cosiddetta \"grande carestia\": la popolazione della provincia scese da 66.000 a 41.000 persone nel giro di tre anni. Pietro I, giunto in Ingria durante la guerra del Nord, trov\u00f2 la regione abbastanza desolata. Nei suoi progetti, a questo territorio spettava un ruolo cruciale nel futuro sviluppo dello stato, ragion per cui si prodig\u00f2 per il reinsediamento di massa di soggetti dalle regioni interne della Russia.\nIl flusso migratorio dei coloni russi in arrivo in Ingria port\u00f2 diversi gruppi provenienti da differenti ceti sociali:\nA partire dal 1704, i decreti imperiali si diressero spesso agli abitanti che giungevano in massa da tutte le province a San Pietroburgo. In genere, si ricevevano esenzioni fiscali e dall'adempimento di alcuni doveri. Gli artigiani furono reclutati nelle parti nord-orientali e centrali della Russia, dai dintorni di Vologda, Rostov, Novgorod, Tver' e Velikij Ustjug. Il tratto distintivo di questo gruppo di immigrati va associato a un forte legame con il precedente luogo di residenza, in quanto spesso i contadini trasferitisi lasciarono le loro famiglie e le loro propriet\u00e0 ma con l'intento di farvi poi ritorno. Negli anni 1720 i russi prevalevano numericamente in tutte le contee tranne Kopor'e.\nEntro la met\u00e0 del XVIII secolo, l'insediamento in Ingria fu sostanzialmente completato. Un posto di riguardo lo assunsero i cocchieri, che si trasferirono in loco per compiacere il nobile di turno nelle attivit\u00e0 di caccia e nel trasporto e, pi\u00f9 raramente, in veste di traduttori.\nNel XVIII secolo, la regione divenne un concentrato di eredi dei lavoratori nelle tenute nobiliari della Russia Centrale, da dove i contadini arrivavano in massa con la speranza di una nuova vita. La migrazione di contadini continuata durante il XVIII e il XIX secolo, port\u00f2 una nuova tendenza, in quanto molto di essi provenivano dalla provincia di Jaroslavl'. Il picco si raggiunse verso la met\u00e0 del XIX secolo, quando fu abolita la servit\u00f9 della gleba.\nTra la fine del XIX e l'inizio del XX secolo, i russi costituivano quasi in toto la maggioranza etnica in zona. La quota della popolazione locale nella regione scese leggermente a causa dell'aumento del numero di nuovi gruppi etnici, principalmente estoni, mentre, secondo il censimento del 1920, la percentuale della popolazione russa crebbe pure in distretti amministrativi in cui in passato risiedevano prima locutori finlandesi. Una predominanza ancora maggiore della popolazione russa nel territorio emergeva dal censimento del 1926, in virt\u00f9 dell'emigrazione della popolazione finlandese che non accett\u00f2 le imposizioni sancite dal regime sovietico.\nLa cultura del popolo russo si svilupp\u00f2 sul territorio dell'Ingria nel periodo interbellico sotto l'influenza di San Pietroburgo e, come non mai, si intersec\u00f2 con la cultura dei finlandesi, dei vodi, e degli izoriani. I russi presenti poco prima della scoppio della seconda guerra mondiale, tranne che per una minoranza, erano principalmente eredi dei coloni del XVIII e della prima met\u00e0 del XIX secolo: nel dopoguerra, le politiche di deportazioni e di ridistribuzione demografica messe in atto dall'URSS rafforzarono il predominio degli abitanti russi a livello numerico.\nEstoni.\nGli estoni figuravano tra le popolazioni autoctone di una piccola parte del distretto di Jamburg (oggi Kingisepp). Fino alla fine del XVIII secolo, la presenza degli estoni assumeva percentuali pressoch\u00e9 ininfluenti; il flusso principale di coloni contadini estoni verso tale regione geografica avvenne nel XIX secolo. Le ragioni del reinsediamento erano da rintracciarsi nella penuria e nella scarsa qualit\u00e0 dei suoli coltivabili in Estonia e Livonia.\nI luterani estoni crearono delle proprie comunit\u00e0 religiose, specie nella regione di Narva e di Jamburg. Il numero sal\u00ec da quasi seicento estoni nel XVIII secolo agli 8.500 del 1904. I confini delle diocesi locali perlopi\u00f9 estoni lambivano quelli della parrocchia finlandese luterana di Kupanitsa, nell'Ingria occidentale.\nNel 1917, un quarto dell'intera popolazione estone si trovava nel distretto di Jamburg. A differenza dei finlandesi d'Ingria, gli estoni non formavano sezioni separate della popolazione, vivendo nelle fattorie o nei villaggi insieme a rappresentanti di altri gruppi etnici. L'unica eccezione appariva l'Ingria occidentale, dove c'erano diversi villaggi esclusivamente estoni. Nel nord, le due enclavi estoni principale risultavano Tozerovo e Martjnovka (in estone \"Riianautio\"), nella regione di Vsevolo\u017eskij.\nNel 1935-1936, furono effettuati arresti di massa di estoni nell'Ingria occidentale e nelle regioni confinanti con l'Estonia, nonch\u00e9 a Leningrado: il grosso dei deportati fin\u00ec in Asia centrale e pi\u00f9 di 20.000 persone affrontarono delle repressioni (si pensi all'abolizione di tutti i consigli comunali nazionali estoni). Secondo il censimento del 2010, 495 estoni abitavano nel territorio dell'Ingria storica."}
{"id": "488708", "revid": "124518871", "url": "https://it.wikipedia.org/wiki?curid=488708", "title": "Fronte orientale (1914-1918)", "text": "Il fronte orientale, aperto nell'agosto 1914 dai russi con l'invasione della Prussia orientale, fu uno dei principali teatri di guerra della prima guerra mondiale. Su questo fronte si scontrarono Germania, Austria-Ungheria e truppe dell'Impero ottomano di supporto da una parte, a cui si affianc\u00f2 la Bulgaria nel 1915, e l'Impero russo dall'altra, a cui si un\u00ec per poco tempo la Romania nel 1916.\nContrariamente a quanto accadde sul fronte occidentale, a oriente la guerra di manovra non fin\u00ec mai completamente; la guerra di posizione si alternava alle manovre a livello operativo. Questo fu dovuto anche alla conformazione geografica del territorio di combattimento: le foreste della Lituania e le vaste pianure e acquitrini della Polonia, Ucraina e Russia, si rivelarono troppo ampie per poter essere saturate di uomini e armi. Nell'inverno 1916-17 le divisioni tedesche tenevano settori larghi 20-30 chilometri, mentre nelle Fiandre, la stessa porzione di territorio poteva essere riempita con ben otto divisioni. Ambedue i comandanti degli schieramenti si resero conto di non avere le risorse necessarie a difendere i loro settori nello stesso modo dei loro omologhi ad occidente, per cui la tattica dell'ordine aperto e lo sfruttamento degli ampi territori permisero ad entrambe le parti operazioni manovrate molto distanti dalle limitate avanzate ad occidente.\nNonostante la superiorit\u00e0 nelle tattiche e negli armamenti delle potenze centrali, la Russia, avvantaggiata dal suo enorme potenziale umano, non fu mai completamente sconfitta sul campo. La sconfitta della Russia avvenne solamente a seguito delle rivolte interne scaturite dal malcontento generalizzato della popolazione, dando il via a una rivoluzione che destitu\u00ec lo zar Nicola II e mise al potere un governo provvisorio, sostituito a seguito della rivoluzione d'ottobre da una repubblica socialista sovietica, che il 3 marzo 1918 firm\u00f2 il trattato di Brest-Litovsk con le potenze centrali e di fatto fece uscire la Russia dal conflitto.\nPremesse.\nSe ad occidente le scintille che avrebbero scatenato la guerra risiedevano nella volont\u00e0 tedesca di competere con la Gran Bretagna sul mare e nelle colonie, e nel rancore reciproco tra Germania e Francia, ad oriente le cause scatenanti erano legate alle ambizioni di Austria-Ungheria e Russia di estendere i propri territori nei Balcani e alle ambizioni tedesche nel Medio Oriente. La Russia dello zar Nicola II coltivava forti ambizioni nella penisola balcanica, e si ergeva a paladina di uno Stato slavo, la Serbia, che lottava incessantemente per ampliare i propri confini verso il mare.\nD'altra parte non perdeva d'occhio nemmeno le minoranze slave, ucraine, rutene e polacche sotto il dominio austriaco, che vedevano la Russia come la propria protettrice. L'impero di Francesco Giuseppe dal canto suo cercava di mantenere intatta la sua mastodontica struttura, cercando di rispondere ad alcune esigenze delle svariate minoranze etniche al suo interno. Nel 1867, per soddisfare le richieste di tedeschi e magiari, Francesco Giuseppe era stato proclamato imperatore d'Austria e re d'Ungheria. Nella parte austriaca della monarchia duale, era stato ideato un sistema parlamentare che venisse incontro alle diverse minoranze, con la presenza di rappresentanti in sede legislativa. Tuttavia, bench\u00e9 non desiderassero modificare lo \"status quo\", anche gli Asburgo aspiravano a tenere sotto controllo l'unico elemento disturbatore a sud, la Serbia, la cui espansione sembrava inarrestabile.\nI sistemi di alleanze europee venutisi a creare nel tardo Ottocento, erano specchio dei timori dei singoli stati. I due Imperi centrali, Germania e Austria-Ungheria, erano legati da vincoli formali analoghi a quelli che intercorrevano fin dal 1892 tra Russia e Francia, le due nazioni con cui la Gran Bretagna aveva stretto un'alleanza per dirimere i contrasti; tali alleanze avevano fatto nascere negli Imperi centrali la paura di un accerchiamento.\nI rapporti con la Germania.\nDopo la guerra franco-prussiana del 1870 Bismarck tent\u00f2 in ogni modo di isolare la Francia nello scacchiere europeo. Il suo primo sforzo fu quello di mettere d'accordo Austria e Russia attraverso un legame comune con la Germania, cercando allo stesso tempo di assicurare un assetto pacifico nei Balcani per evitare tensioni. Le implicazioni della guerra russo-turca del 1877 lo indussero a stipulare un'alleanza difensiva con l'Austria-Ungheria nel 1879, nonostante le implicazione negative che ci\u00f2 avrebbe potuto avere per la Russia, nel 1881 Bismarck riusc\u00ec in un exploit diplomatico a creare l'\"alleanza dei tre imperatori\" unendo formalmente Russia, Germania e Austria, che si impegnavano ad agire di comune accordo nei Balcani. Nel 1882 l'alleanza tra Austria e Germania fu ampliata con l'ingresso dell'Italia, mossa fatta per evitare una \"pugnalata alle spalle\" nel caso di guerra austro-russa.\nMa l'ascesa al trono di Guglielmo II min\u00f2 immediatamente questo delicato sistema di alleanze creato da Bismarck. Il trattato di controassicurazione russo-tedesco del 1887 fu annullato e lo zar nel 1891 concluse un accordo con la Francia. Ma la mossa pi\u00f9 provocatoria di Guglielmo fu il tentativo di assicurarsi il ruolo di \"santo patrono\" della Turchia, cosa che incrin\u00f2 definitivamente i rapporti con la Russia, che aveva su Costantinopoli grandi ambizioni. La Russia non fece altro che assicurarsi rapporti d'amicizia con i nemici della Germania, accrescendo la paura di accerchiamento dell'impero di Guglielmo II, il quale tent\u00f2 in ogni modo un riavvicinamento con lo zar, che non avvenne. La nuova divisione in blocchi dell'Europa non era un equilibrio stabile, bens\u00ec una semplice barriera satura di esplosivo. La paura di un conflitto indusse tutti i paesi a dare sempre maggior potere ai vertici militari, autorizzati ad utilizzare a loro discrezione gli armamenti che le stesse nazioni si affrettavano ad accrescere.\nLe prime scintille scoccarono nei Balcani nel 1908 e nel 1913 e coinvolsero indirettamente Russia, Austria e Germania, ognuna con pretese sui paesi balcanici.\nLa crisi bosniaca.\nRegolate tutte le questioni della guerra russo-turca con il congresso di Berlino, nel 1878 la Bosnia ed Erzegovina fu ceduta all'amministrazione dell'Austria-Ungheria che, occupando la provincia ottomana, veniva cos\u00ec ripagata per non aver contrastato l'offensiva militare russa. Formalmente per\u00f2 la Bosnia-Erzegovina rimaneva dell'Impero ottomano e la Serbia poteva ancora sperare di unire il suo territorio a quello bosniaco. Per i serbi, infatti, la Bosnia-Erzegovina rappresentava una provincia nazionale. Tuttavia nel 1908 l'Austria decise per l'annessione della regione, cosa che irrit\u00f2 la Serbia, che da decenni aveva conquistato l'indipendenza, perch\u00e9 vanificava la sua aspirazione per uno sbocco al mare Adriatico, precluso dall'Austria proprio con l'annessione della Bosnia-Erzegovina, annessione che peraltro avrebbe garantito all'Austria una base di partenza per attaccare la Serbia. Serbia, Montenegro e Turchia erano fortemente contrari all'annessione ma, se Costantinopoli fu convinta con concessioni a riconoscerla, la Serbia non mollava la presa spalleggiata dalla Russia ansiosa di creare disordine nell'impero asburgico.\nSolo la minaccia di un intervento tedesco fece desistere la Russia che il 24 marzo 1909 riconobbe la legittimit\u00e0 dell'annessione austriaca della Bosnia-Erzegovina. Il 31 marzo sotto la minaccia di una mobilitazione austriaca, anche la Serbia si impegn\u00f2 a mutare il corso della sua politica verso l'Austria. Il 7 aprile raggiunto anche l'accordo col Montenegro (che grazie a Italia e Gran Bretagna ottenne alcuni vantaggi di sovranit\u00e0 sulla costa), il ministro degli esteri austriaco von Aehrenthal chiese alle potenze di riconoscere formalmente la soppressione dell'articolo 25 del trattato di Berlino, che appunto stabiliva la sola e semplice amministrazione austriaca della Bosnia. Riconoscimento che ottenne fra il 7 ed il 19 aprile.\nMa la miccia non si era spenta. A San Pietroburgo, Aleksei Stepanovi\u010d \u010comjakov, il presidente della Duma, assicur\u00f2 l'ambasciatore serbo che in quel momento non era possibile intervenire, ma che in futuro la Russia avrebbe considerato ogni violenza fatta alla Serbia come l'inizio di un incendio europeo.\nIn una lettera a von B\u00fclow del 22 giugno 1909, l'ambasciatore tedesco a Belgrado scrisse riferendosi al popolo serbo: \u00abIl piccolo gruppo delle persone veramente colte o semicolte [...] non vuole rassegnarsi, per la sua boria nazionale offesa, ad accettare il fatto dell'annessione. Si star\u00e0, perci\u00f2, come il cacciatore alla posta, per cogliere l'istante giusto per sparare un colpo a segno\u00bb. L'ambasciatore non sospettava, certo, di quale colpo molto concreto si sarebbe trattato il 28 giugno 1914.\nLa questione balcanica.\nLa vittoria serba sulla Turchia nel 1912 rappresent\u00f2 uno smacco per la Germania. Il successo militare del piccolo Stato slavo metteva a repentaglio non solo il predominio austriaco nei Balcani, ma anche l'ambizione della Germania di potenza egemone nei confronti della Turchia, mentre la cessione di territori ottomani alla Serbia fu vista con soddisfazione dalla Russia. A conclusione della seconda guerra balcanica, la tutela delle esigenze tedesche nei confronti degli slavi fu inizialmente perseguita non tanto dalla Germania in modo diretto, ma dall'alleata Austria-Ungheria. Fu a seguito di pressioni austriache che la Turchia concesse la creazione dell'Albania in modo tale da negare alla Serbia altri possibili territori per arrivare al mare. Cosa che nel contempo fece la Grecia, che imped\u00ec l'accesso al mar Egeo annettendo la Tracia a spese della Turchia.\nMa la sete di territori coinvolgeva molti stati europei: l'Italia nel 1912 occup\u00f2 la Libia a seguito di un conflitto armato e la Bulgaria conquist\u00f2 uno sbocco nell'Egeo, entrambe a spese della Turchia. La Serbia durante la seconda guerra balcanica occup\u00f2 l'Albania conquistando temporaneamente il suo accesso al mare Adriatico; per questo il 18 ottobre 1913 l'Austria invi\u00f2 un ultimatum a Belgrado intimando l'evacuazione dell'Albania entro otto giorni: i Serbi chinarono il capo. Ma il seme della guerra era ormai ben piantato, la Germania non fece nulla per impedire all'Austria un'azione di forza, come nulla fece la Russia per impedire la possibilit\u00e0 di un conflitto.\nLa Germania esercit\u00f2 sempre un'azione di freno consigliando moderazione tra Austria e Russia, ma nello stesso tempo cercava di ampliare la sua influenza in Turchia. Questo non piacque affatto alla Russia, che vedeva svanire il suo sogno di mettere mano nei Dardanelli, sogno che i suoi ministri credevano ora possibile solo con un conflitto generalizzato. Obiettivo russo era ora quello di estendere la sua influenza nei Balcani, scossa da recenti avvenimenti. Tent\u00f2 quindi di conquistarsi le simpatie della Romania, cosa che preoccup\u00f2 l'Austria, ove le diverse etnie interne provocavano gi\u00e0 pericolose tensioni. I governanti austriaci erano convinti che scatenare una guerra oltre i confini fosse la migliore soluzione per reprimere il malcontento dei serbi e croati nei territori annessi e dei romeni in Transilvania. L'Austria non escludeva quindi di usare duramente la forza contro quel serbatoio di tutte le forze di opposizione interne, costituita dalla Serbia amica della Russia.\nLa scintilla che incendi\u00f2 irrimediabilmente la miccia fu l'attentato di Sarajevo. Domenica 28 giugno 1914, il bosniaco Gavrilo Princip riusc\u00ec ad assassinare a Sarajevo l'erede al trono d'Austria-Ungheria, l'arciduca Francesco Ferdinando e la sua consorte Sofia di Hohenberg, venendo immediatamente arrestato. Ne deriv\u00f2 una crisi diplomatica che nel giro di un mese, a causa del delicato sistema di alleanze europee, port\u00f2 allo scoppio della prima guerra mondiale.\nIl 28 luglio 1914 l'Austria-Ungheria fece la prima mossa del conflitto, dichiarando guerra alla Serbia. Cos\u00ec, mentre l'artiglieria austriaca teneva sotto tiro le fortificazioni serbe lungo la frontiera, pronta ad aprire il fuoco in qualsiasi momento, la mattina del 29 luglio la Russia chiam\u00f2 alle armi una parte della sua enorme riserva di uomini: lo zar Nicola II non dichiar\u00f2 guerra all'Austria, ma si limit\u00f2 a ordinare una mobilitazione parziale di quasi sei milioni di uomini. Anche la Germania, il 1\u00ba agosto, dichiar\u00f2 guerra alla Russia in conseguenza della mobilitazione generale di quest'ultima. Il 4 agosto le truppe russe iniziarono a marciare verso la frontiera tedesca, ma per alcuni giorni il fronte non fu oggetto di grossi movimenti e scontri.\nUno scontro tra imperi.\nIl 20 agosto, concedendo udienza al leader ceco Karel Kram\u00e1r, lo zar afferm\u00f2 che la Russia, dopo aver sconfitto l'Austria, avrebbe visto con favore:\nIn lotta non erano soltanto due eserciti, ma anche due sistemi imperiali. A Vienna la prospettiva di una vittoria contro la Russia suscitava mire espansionistiche, tanto che il 12 agosto, giorno in cui la Gran Bretagna dichiar\u00f2 guerra all'Austria, il governo austriaco discusse la possibilit\u00e0 di annettere all'impero le provincie russe della Polonia inclusa Varsavia. A tale scopo il 16 agosto le autorit\u00e0 austriache autorizzarono il leader polacco J\u00f3zef Pi\u0142sudski a fondare a Cracovia, in territorio austriaco, un comitato supremo nazionale in attesa del giorno in cui polacchi e austriaci avrebbero marciato fianco a fianco per le vie di Varsavia. Il primo contributo di Pi\u0142sudski all'Austria fu la formazione di una legione polacca composta da uomini contro le armate russe.\nQuesti soldati polacchi speravano che la vittoria austriaca sulla Russia avrebbe favorito la rinascita di una Polonia indipendente. Lo stesso fecero i russi verso la popolazione polacca sotto i suoi domini, e venne costituita anche in questo caso una legione polacca, la Pu\u0142awy, che avrebbe combattuto come un'entit\u00e0 distinta all'interno dell'esercito zarista. Paradossalmente i polacchi combatterono contro altri polacchi con le stesse motivazioni, ma in schieramenti diversi. Il 19 agosto la Russia pubblic\u00f2 due manifesti: con il primo prometteva a guerra conclusa, una Polonia libera per religione, lingua e governo; con il secondo incitava tutti i popoli soggetti all'Austria-Ungheria a sollevarsi e proclamarsi indipendenti.\nPiani contrapposti.\nSul fronte russo i piani operativi all'inizio del conflitto erano molto meno elaborati e pi\u00f9 fluidi di quanto pianificato sul fronte occidentale, anche se poi, l'alternarsi degli avvenimenti sottopose a grossi cambiamenti anche il fronte orientale.\nLa condizione pi\u00f9 prevedibile del fronte fu la conformazione geografica, mentre la meno prevedibile fu l'inaspettato ritmo di concentrazione e mobilitazione delle forze zariste.\nLa Polonia russa era una lunga striscia di terra che partendo dalla Russia si proiettava ad ovest fiancheggiata su tre lati da territori tedeschi e austriaci: sul lato settentrionale la Prussia orientale affacciata sul mar Baltico; sul lato meridionale la provincia austriaca della Galizia, con a sud i Carpazi che sbarravano l'accesso alla pianura ungherese; a ovest infine, il territorio tedesco della Slesia.\nPoich\u00e9 le provincie austriache e tedesche al confine con la Russia erano dotate di una fitta rete ferroviaria, mentre la Polonia e la stessa Russia avevano un sistema di comunicazioni piuttosto scarso, in quanto a capacit\u00e0 di concentrazione e movimento, le armate austro-tedesche avrebbero potuto fronteggiare i russi in una situazione di notevole vantaggio. Ma a parti invertite, un'offensiva degli Imperi centrali in Polonia e Russia avrebbe fatto perdere questo vantaggio agli attaccanti. La strategia pi\u00f9 vantaggiosa era dunque quella di attirare i russi in una regione che si prestasse per sferrare un potente colpo d'incontro anzich\u00e9 quella di assumere direttamente l'offensiva. Unico inconveniente di questa strategia \u00e8 che in questo modo veniva concesso alla Russia il tempo di mettere in moto la sua immensa macchina da guerra.\nAd ambedue i paesi conveniva che il problema era tenere sotto scacco i russi fino a quando i tedeschi non avessero distrutto le forze francesi ad occidente; ultimata questa parte della campagna, i tedeschi avrebbero potuto spostare le proprie forze a est e affiancarle a quelle austro-ungariche per sferrare il colpo decisivo contro i russi. Ma verteva una divergenza sui metodi. I tedeschi preoccupati di concludere rapidamente le operazioni in Francia, desideravano lasciare a est appena il minimo indispensabile di forze, mentre gli austriaci, influenzati dal capo di stato maggiore Conrad von H\u00f6tzendorf, erano impazienti di scardinare la macchina bellica russa con una violenta offensiva. Poich\u00e9 tale strategia consentiva comunque di tenere impegnati i russi in attesa della fine delle operazioni in Francia, von Moltke fin\u00ec con l'accettarla.\nIl piano di Conrad prevedeva un'offensiva a nord-est contro la Polonia sferrata da due armate, protette da altre due sulla destra, ancora pi\u00f9 a est. Secondo il piano, simultaneamente all'offensiva austriaca i tedeschi avrebbero dovuto attaccare dalla Prussia orientale verso sud-est. Convergendo, i due eserciti avrebbero isolato le forze russe avanzate nella striscia polacca, ma Conrad non riusc\u00ec a convincere von Moltke ad assegnare per questo sforzo offensivo forze sufficienti. Anche i russi furono influenzati dalla volont\u00e0 degli Alleati; per motivi sia militari che etnici, il comando russo desiderava concentrare le proprie forze inizialmente contro l'Austria-Ungheria, approfittando del momento di cui la Germania impegnata a occidente non avrebbe potuto aiutare in modo deciso l'alleato.\nQuindi dopo aver sconfitto l'Austria e mobilitato tutti i potenziali effettivi, la Russia si sarebbe rivolta contro la stessa Germania. La Francia per\u00f2, ansiosa di contenere la pressione tedesca ad ovest, sollecit\u00f2 i russi di sferrare anche un'offensiva simultanea contro la Germania, spingendoli cos\u00ec in un'offensiva a cui non erano preparati n\u00e9 numericamente n\u00e9 sotto l'aspetto organizzativo. La Russia prepar\u00f2 quindi la propria strategia che prevedeva un attacco con due armate a sud, contro l'Austria-Ungheria, mentre a nord, altre due armate avrebbero invaso la Prussia orientale aggredendo le esigue forze tedesche. La Russia, la cui proverbiale lentezza organizzativa avrebbe consigliato una strategia cauta, stava per rompere gli indugi lanciandosi in un'operazione che sarebbe stata congeniale ad un esercito dotato di grande mobilit\u00e0 e con un'efficiente organizzazione, il quale non era l'esercito russo.\nOperazioni navali.\nUscita pesantemente decimata dagli eventi della guerra russo giapponese del 1904-05, la marina imperiale russa si trovava ancora in fase di ricostruzione al momento dell'entrata in guerra, con molte delle unit\u00e0 di pi\u00f9 recente concezione (come le prime corazzate tipo dreadnought russe, le quattro della classe Gangut) ancora in fase di costruzione; in aggiunta le navi russe risultavano suddivise tra due teatri principali senza possibilit\u00e0 di supportarsi a vicenda: nel mar Baltico la squadra navale russa era ampiamente surclassata, sia quantitativamente che qualitativamente, dalla Hochseeflotte tedesca, mentre la Flotta del Mar Nero di base a Sebastopoli poteva affrontare un confronto pi\u00f9 equilibrato contro la marina ottomana.\nMar Baltico.\nNel Baltico entrambi i contendenti decisero di adottare una strategia prevalentemente difensiva: la Germania puntava ad impiegare il grosso della sua flotta nella lotta contro il Regno Unito nel Mare del Nord, e poteva dislocare solo un numero ridotto di unit\u00e0 nel bacino; i russi invece decisero di attenersi alla strategia della flotta in potenza, chiudendosi a difesa delle proprie basi navali, ed in particolare dei golfi di Riga e di Finlandia, tramite ampi sbarramenti di mine e postazioni di artiglieria costiera. La prima fase del conflitto fu caratterizzata, da entrambe le parti, solo da rapide incursioni di squadre di incrociatori contro le coste nemiche: durante una di queste azioni, il 26 agosto 1914 i russi misero a segno un importante successo strategico, impossessandosi dei libri codice contenenti le chiavi di cifratura delle comunicazioni radio della flotta tedesca, rinvenuti sul relitto dell'incrociatore finito arenato sulle coste estoni.\nDopo altre azioni minori, il primo confronto diretto tra le due flotte si ebbe tra l'8 ed il 19 agosto 1915: una squadra da battaglia tedesca fu inviata ad appoggiare una flottiglia di dragamine intenti ad aprire varchi nelle difese del Golfo di Riga, finendo per scontrarsi con le batterie costiere russe sostenute dalla corazzata ; le navi tedesche si ritirarono dopo due falliti tentativi di aprirsi un varco nelle difese nemiche, riportando per\u00f2 pochi danni. La situazione rimase statica per molti mesi, con le corazzate russe frequentemente impegnate in appoggio ai propri reparti terrestri davanti Riga; il Baltico fu teatro anche di una limitata campagna sottomarina da parte delle forze alleate: se i pochi battelli russi potevano operare solo sotto forti restrizioni per evitare di provocare la Svezia (neutrale ma decisamente filo-tedesca), una flottiglia di sommergibili britannici riusc\u00ec ad eludere la sorveglianza nemica dello Skagerrak e ad operare da basi russe, infliggendo danni al commercio navale tedesco nel bacino.\nLo scoppio della rivoluzione di febbraio del 1917 port\u00f2 gravi danni al morale ed alla coesione degli equipaggi russi; approfittando dell'occasione, nell'ottobre seguente la flotta tedesca lanci\u00f2 una massiccia operazione navale per forzare le difese russe del Golfo di Riga: mentre contingenti da sbarco prendevano possesso delle isole di Saaremaa ed Hiiumaa (operazione Albion), dragamine tedeschi aprirono rotte sicure per le proprie corazzate, che nella successiva battaglia dello stretto di Muhu furono in grado di espellere dal golfo le restanti unit\u00e0 russe. Con la caduta di Riga tutte le forze navali russe furono ritirate nel Golfo di Finlandia, cessando in pratica di operare fino alla conclusione delle ostilit\u00e0.\nMar Nero.\nIl confronto di forze era pi\u00f9 equilibrato nel Mar Nero: se la squadra russa era superiore in numero alla flotta ottomana, dotata di poche unit\u00e0 veramente efficienti, gli Imperi Centrali avevano il loro punto di forza nell'incrociatore da battaglia tedesco , singolarmente pi\u00f9 forte di qualsiasi altra unit\u00e0 navale nemica presente nel bacino. Le operazioni iniziarono la mattina del 29 ottobre 1914, quando le unit\u00e0 turco-tedesche attaccarono le principali basi navali russe nel bacino: nonostante la sorpresa, tuttavia, i danni inflitti furono modesti e gi\u00e0 quello stesso pomeriggio la squadra delle corazzate russe comp\u00ec una crociera dimostrativa davanti al Bosforo. I primi mesi di guerra furono spesi da entrambe le parti per stendere campi minati e portare attacchi ai rispettivi porti principali; il 18 novembre 1914, mentre rientrava da una missione di bombardamento, la squadra di corazzate russe incapp\u00f2 nella \"Goeben\" al largo di Capo Sary\u010d, e dopo un confuso scambio di colpi nella nebbia l'incrociatore ruppe il contatto e si ritir\u00f2. Lo scontro spinse tedeschi ed ottomani ad impiegare con parsimonia l'unit\u00e0, il loro unico punto di forza sull'avversario, e ci\u00f2 fin\u00ec inevitabilmente per concedere l'iniziativa ai russi.\nTra la fine di marzo e i primi di aprile del 1915 le corazzate russe compirono frequenti azioni davanti al Bosforo, bombardando la capitale Istanbul anche come forma di appoggio alla campagna dei Dardanelli intrapresa in contemporanea dai franco-britannici; le navi russe furono inoltre molto attive nel supportare le proprie truppe impiegate sul fronte del Caucaso, sia attaccando le rotte di rifornimento ottomane sia compiendo bombardamenti delle trincee nemiche. Ai primi di marzo del 1916 la flotta russa condusse una serie di operazioni anfibie lungo la costa settentrionale dell'Anatolia, dando un notevole contributo alle vittorie riportate nell'offensiva di Erzurum e nella battaglia di Trebisonda; queste azioni furono scarsamente disturbate dalle navi degli Imperi Centrali, ormai in condizione di netta inferiorit\u00e0 dopo l'entrata in servizio delle nuove dreadnought russe della classe Imperatrica Marija: la \"Goeben\" e gli altri incrociatori turco-tedeschi compirono ancora uscite in mare, ma ogni volta che incappavano nelle corazzate russe rompevano il contatto e si ritiravano.\nLo scoppio della rivoluzione di febbraio nel 1917 trov\u00f2 la flotta russa praticamente padrona del bacino: come nel Baltico, anche nel Mar Nero gli eventi della rivoluzione provocarono un crollo del morale e della disciplina degli equipaggi, compromettendone le capacit\u00e0 belliche. La firma del trattato di Brest-Litovsk pose fine alle ostilit\u00e0: la base di Sebastopoli fu occupata dalle forze tedesche che riuscirono ad impossessarsi di una parte della flotta russa, anche se il pessimo stato di conservazione delle navi non permise loro di impiegarle operativamente; nei mesi successivi le vicende delle superstiti unit\u00e0 della Flotta del Mar Nero si fusero poi con quelli della pi\u00f9 ampia guerra civile russa.\nSi aprono le ostilit\u00e0.\nIl 14 agosto le forze tedesche erano gi\u00e0 ad 80 chilometri da Varsavia all'inseguimento dei russi in ritirata, ma lo zar Nicola credeva ancora di poter vincere la guerra, e di vincerla rapidamente; le truppe zariste furono fatte avanzare a tutta velocit\u00e0 direttamente su Vienna e Berlino.\nIl 17 due armate russe, una comandata dal generale Rennenkampf e l'altra dal generale Samsonov, cominciarono ad avanzare nella Prussia orientale. A contrastarle trovarono il 1\u00ba corpo d'armata tedesco comandato dal generale Fran\u00e7ois, che si scontr\u00f2 a Stallup\u00f6nen con Samsonov, facendo prigionieri prima di ritirarsi su posizioni meglio difendibili.\nIn ossequio ai piani e alle richieste degli Alleati, le armate zariste attaccarono improvvisamente sia in Prussia orientale che in direzione Vienna, cercando di sorprendere gli imperi nemici nell'intento di raggiungere una rapida vittoria.\nL'invasione della Prussia.\nIl 19 agosto Rennenkampf si scontr\u00f2 a Gumbinnen col grosso dell'8 armata di Prittwitz, due giorni dopo lo stesso comandante tedesco fu informato che la 2\u00aa armata russa agli ordini di Samsonov aveva attraversato, alle sue spalle, la frontiera meridionale della Prussia orientale, ed era fronteggiata da sole tre divisioni. Il comandante in capo delle forze tedesche in Prussia orientale, generale Maximilian von Prittwitz, preso dal panico comunic\u00f2 a Fran\u00e7ois della necessit\u00e0 di ritirarsi fino alla Vistola, lasciando cos\u00ec sguarnita l'intera Prussia orientale, dubitando anche di poter resistere sulla linea della Vistola. Per scongiurare la possibilit\u00e0 di essere incalzati durante la ritirata, il colonnello Max Hoffmann sottoline\u00f2 che era necessario sferrare un'offensiva vittoriosa prima di poter ripiegare senza essere continuamente minacciati dalle preponderanti forze russe.\nHoffmann voleva che Prittwitz impiegasse le sue truppe contro una delle due armate russe, ma al comandante tedesco era ormai venuta meno la volont\u00e0 di combattere e il 22 agosto fu destituito, e fu allora che von Moltke richiam\u00f2 il sessantasettenne generale Paul von Hindenburg, ormai in pensione, e gli affid\u00f2 le armate orientali, assegnandogli come stato maggiore il vincitore di Liegi, generale Erich Ludendorff.\nQuesta fu la prova che i tedeschi sbagliarono i loro calcoli: la macchina bellica russa fu tutt'altro che lenta e bisognava combattere con la massima intensit\u00e0 anche a oriente prima di poter riportare una decisiva vittoria tattica ad occidente. Giunto ad oriente Ludendorff cap\u00ec che Hoffmann aveva gi\u00e0 impostato le basi per una vittoria, ma le due armate russe erano ormai penetrate in profondit\u00e0 nella provincia, minacciandone la capitale K\u00f6nigsberg.\nIl contrattacco tedesco.\nIl 26 agosto le truppe zariste entrarono a Rastenburg e il giorno seguente iniziarono i combattimenti intorno ai laghi Masuri, nei pressi dei villaggi di Fr\u00f6genau e di Tannenberg. Ludendorff ebbe un cedimento, tanto che propose di far ritirare Fran\u00e7ois e di sospendere i piani di accerchiamento delle truppe di Samsonov ideati da Hoffmann. Hindenburg decise comunque di continuare il piano avviato dal colonnello Hoffmann e i combattimenti continuarono.\nLa mattina del 28 agosto Ludendorff ordin\u00f2 a Fran\u00e7ois di arrestare l'avanzata e inviare le sue truppe a rinforzo in un settore indebolito del fronte, ma questi disobbed\u00ec agli ordini continuando ad incalzare i russi. Fu proprio per questa disobbedienza che consent\u00ec a Ludendorff di ottenere nei giorni seguenti una vittoria schiacciante. Il 30 l'armata di Samsonov era ormai sconfitta, decine di migliaia di soldati russi erano in rotta; dopo 28 giorni di grandi sconvolgimenti la Prussia orientale tornava interamente nelle mani della Germania.\nI russi lasciarono oltre morti sul campo, tra di loro lo stesso generale Samsonov; dopo aver lasciato Neidenburg per seguire da vicino le operazioni, Samsonov fin\u00ec per essere travolto dal caos della ritirata: incapace di fare qualsiasi cosa, il 28, a cavallo, si diresse verso sud smarrendosi nelle foreste; scesa l'oscurit\u00e0 si ritir\u00f2 in disparte e senza che nessuno degli uomini si accorse della sua mancanza, piuttosto che sopravvivere al disastro si uccise con un colpo alla testa.\nNel frattempo i tedeschi catturarono circa prigionieri, 500 cannoni e diverse migliaia di cavalli. Ludendorff, su suggerimento di Hoffmann, verg\u00f2 il dispaccio al Kaiser datandolo invece che da Fr\u00f6genau, da Tannenberg, il luogo dove cinque secoli prima i cavalieri teutonici erano stati massacrati da soverchianti forze slave e lituane.\nMa l'effetto Tannenberg fu sminuito dal fatto che sul fronte meridionale, in Galizia, la bilancia cominciava a pendere a sfavore delle potenze centrali.\nLa battaglia, che pass\u00f2 alla storia con il nome di battaglia di Tannenberg, fu definita dal generale e storico Edmund Ironside come \u00abla pi\u00f9 grave delle sconfitte subite da tutti i contendenti durante la guerra\u00bb.\nLa battaglia di Tannenberg non fu una seconda Canne ben pianificata, come molti hanno sostenuto. L'obiettivo iniziale della battaglia era quello di arrestare l'invasione e non circondare l'esercito russo. L'idea di un duplice accerchiamento fu concepita solo in un secondo tempo e fu realizzabile dalla persistente passivit\u00e0 di Rennenkampf.\nL'attacco alla Galizia.\nNei settori a sud-est del fronte, gli austriaci non ebbero altrettanto successo, anche perch\u00e9 furono costretti ad affrontare forze preponderanti. L'offensiva della 1\u00aa e della 4\u00aa armata austriache in Polonia aveva in un primo tempo realizzato qualche progresso, ma questo esiguo vantaggio fu ben presto completamente annullato dalla 3\u00aa e dall'8\u00aa armata russe che attaccarono il fianco destro austriaco coperto dalle deboli 2\u00aa e 3\u00aa armata. Il 18 agosto quando penetr\u00f2 nella Galizia austriaca, il generale russo Aleksej Brusilov aveva al comando trentacinque divisioni di fanteria, che impegnarono subito molto duramente le truppe di Francesco Giuseppe, gi\u00e0 peraltro duramente impegnate in Serbia.\nMentre i tedeschi venivano fermati dai francesi sulla Marna abbandonando cos\u00ec ogni velleit\u00e0 di una rapida vittoria, gli austriaci si battevano per non essere ricacciati dai russi oltre la frontiera della Galizia. Il 10 settembre, mentre i francesi iniziarono ad inseguire i tedeschi che ripiegavano dalla Marna, a Kra\u015bnik, nella Polonia russa, a un passo dal confine, i russi sconfissero gli austriaci penetrati in forze nel loro territorio. Pi\u00f9 a sud, un'altra offensiva russa nella Galizia austriaca, costrinse Conrad a far ritirare le proprie truppe quasi fino alle porte di Cracovia, allora in territorio austro-ungarico. Cos\u00ec scrisse il 13 settembre il filosofo Ludwig Wittgenstein, volontario inquadrato nelle file austro-ungariche spedite sul fronte orientale:\nMentre gli austriaci erano in grosse difficolt\u00e0, i tedeschi dopo Tannenberg continuarono lentamente ad avanzare nelle provincie polacche annesse alla Russia dal 1700, grazie al contributo strategico di Hoffmann e dall'azione coordinata di Hindenburg e Ludendorff. Mano a mano che i tedeschi penetravano in Polonia, i russi schiacciavano gli austriaci in Galizia. In Polonia la popolazione locale inizi\u00f2 a perseguitare e infierire contro i residenti ebrei che pure vivevano in quelle zone da secoli: botteghe, case, sinagoghe vennero saccheggiate, e quasi ogni giorno venivano impiccati o linciati ebrei accusati di patteggiare per i tedeschi; che ebrei prestassero servizio per l'esercito russo non bastava a vincere i pregiudizi. Migliaia di ebrei furono costretti ad abbandonare le proprie case e rifugiarsi all'interno del territorio russo, lontano dal fanatismo che imperava nelle zone di guerra.\nQuanto stava accadendo costrinse i tedeschi ad accorrere in aiuto dell'alleato; il grosso delle forze dislocate in Prussia orientale fu raggruppato in una nuova 9\u00aa armata e spedito nell'angolo sud-occidentale della Polonia, da dove, in collegamento con una nuova offensiva austriaca, cominci\u00f2 ad avanzare verso Varsavia. Ma i russi stavano ormai mobilitando il loro enorme potenziale umano, e raggruppando le loro forze sferrarono un violento contrattacco che respinse il tentativo austro-tedesco, accingendosi ad invadere la Slesia in forze.\nRapidi capovolgimenti di fronte.\nIl granduca Nicola costitu\u00ec un'enorme falange di sette armate - tre schierate nel mezzo e due per parte a proteggere i fianchi. Un'altra armata, la 10\u00aa, aveva invaso l'estremit\u00e0 pi\u00f9 a est della Prussia orientale e stava impegnando le deboli forze tedesche schierate in quel settore. Gli Alleati speravano che il \"rullo compressore\" russo iniziasse la sua poderosa avanzata. In Prussia Hindenburg, Ludendorff e Hoffmann misero a punto un piano basato sul sistema di linee ferroviarie che avrebbero consentito alle forze tedesche di spostarsi rapidamente lungo il fronte. Ritirandosi davanti ai russi, la 9\u00aa armata riusc\u00ec inoltre a rallentare l'avanzata nemica distruggendo sistematicamente le gi\u00e0 scarse linee di comunicazione esistenti in Polonia.\nRaggiunta la propria frontiera con largo anticipo sui russi, l'11 novembre, con il fianco sinistro protetto dalla Vistola la 9\u00aa armata sferr\u00f2 un poderoso attacco verso sud-est contro il punto di congiunzione tra la 1\u00aa e la 2\u00aa armata russa che proteggevano il fianco destro delle forze russe. Dopo aver separato le due armate, Ludendorff spinse il cuneo a fondo costringendo la prima armata a ripiegare su Varsavia e riuscendo quasi ad infliggere una seconda Tannenberg alla 2\u00aa armata. Essa venne praticamente circondata nei pressi di \u0141\u00f3d\u017a prima che la 5\u00aa armata giungesse in suo soccorso, e i tedeschi rischiarono di subire la stessa sorte che avrebbero voluto infliggere ai russi, ma riuscirono ad aprirsi un varco e ricongiungersi col grosso delle forze tedesche.\nNel giro di una settimana altri quattro corpi d'armata tedeschi arrivarono da occidente, dove l'attacco di Ypres si concluse con un fallimento; anche se avevano ormai perso l'occasione per sfruttare il successo, Ludendorff riusc\u00ec ad utilizzare le nuove forze per ricacciare ancora pi\u00f9 indietro i russi, i quali furono costretti a ripiegare sulla linea dei fiumi Bzura e Ravka, davanti a Varsavia. Gli insuccessi subiti e la mancanza di rifornimenti e scorte indussero lo zar Nicola a sospendere i combattimenti ancora in corso nei pressi di Cracovia, e a ripiegare su linee trincerate invernali predisposte lungo i fiumi Nida e Dunajec, lasciando in mano nemica la \"striscia\" polacca. Entrambi gli schieramenti ad est giunsero ad un punto morto, con le forze attestate in solide linee trincerate.\nSul fronte meridionale i russi penetrarono in breve tempo nella Slesia austriaca e per la seconda volta in Ungheria.\nIl 26 novembre Conrad propose di istituire la legge marziale in Boemia, Moravia e Slesia, alle minoranze etniche dell'impero, per prevenire insurrezioni che approfittassero della debolezza dell'impero austriaco, ma la proposta fu respinta da Francesco Giuseppe.\nCon un contrattacco a Limanowa gli austriaci ricacciarono indietro i russi dai Carpazi e dalla citt\u00e0 di Bardejov, allontanando le minacce che volevano la Polonia austriaca sull'orlo di cedere. Con l'inverno alle porte e le temperatura in rapida discesa il fronte si immobilizz\u00f2 sulle queste posizioni. Il 1\u00ba dicembre in Russia vennero mobilitati gli studenti, che se da una parte ingrossavano le file dell'esercito, dall'altra spalancava le porte dell'esercito agli agitatori bolscevichi che si annidavano tra gli stessi studenti.\nIl secondo anno di guerra.\nA oriente come ad occidente il problema principale fu quello di trovare una soluzione allo stallo del fronte, e i tedeschi furono i primi a cercare di escogitare una soluzione. Il 31 gennaio i tedeschi sperimentarono a Bolim\u00f3w il gas lacrimogeno, ma il progetto and\u00f2 a vuoto per l'effetto neutralizzante del freddo.\nSul fronte orientale i combattimenti continuavano con dimensioni gigantesche. Il 22 febbraio quando i tedeschi espugnarono Przasnysz fecero prigionieri russi, per poi lasciarne oltre appena tre giorni dopo quando la citt\u00e0 fu riconquistata dai russi.\nIl 22 aprile sferrarono ad Ypres una nuova offensiva ad occidente con l'impiego della nuova arma chimica. Questo primo attacco fu di natura sperimentale, non tattica; giacch\u00e9 inizialmente i tedeschi non avevano preso nemmeno in considerazione di entrare a Ypres, le riserve di granate a gas erano troppo limitate per sfruttare il successo. Gli Alleati, di tutta risposta contrattaccarono frettolosamente; i francesi tra Lens e Arras e i britannici sul crinale di Aubers. Le controffensive alleate si infransero penosamente contro le difese tedesche e ci\u00f2 convinse Falkenhayn che il fronte avrebbe potuto tranquillamente reggere mentre ad est venivano messi in opera i piani di attacco contro la Polonia russa.\nLe offensive tedesche.\nLo scopo di Falkenhayn era quello di alleggerire la pressione sul fronte austriaco e allo stesso tempo ridurre le capacit\u00e0 offensive della Russia. Per fare questo, Conrad propose, e Falkenhayn accett\u00f2, un piano per sfondare al centro dello schieramento russo nel settore del fiume Dunajec, tra l'alto corso della Vistola e i Carpazi, punto in cui erano presenti pochi ostacoli naturali. L'operazione fu affidata ad August von Mackensen, il cui capo di stato maggiore e \"cervello guida\" era Hans von Seeckt, l'uomo che dopo la guerra avrebbe ricostruito l'esercito tedesco. Al comando dell'11\u00aa armata tedesca e alla 4\u00aa armata austro-ungarica, il duo Mackensen-Seeckt prepar\u00f2 il piano di sfondamento contro i russi a Gorlice, in Galizia, che si risolse nella pi\u00f9 grande vittoria tedesca della guerra.\nLungo un fronte di 40 chilometri presidiato da sei divisioni russe, i tedeschi concentrarono in gran segreto quattordici divisioni e pezzi d'artiglieria; dopo un breve ma intenso cannoneggiamento, il 2 maggio 1915 l'11\u00aa armata apr\u00ec una breccia nella linea russa. Anzich\u00e9 piegare di lato e avvolgere sui fianchi i russi, l'armata continu\u00f2 ad avanzare in profondit\u00e0 nelle retrovie nemiche. In dodici giorni le truppe attaccanti si spinsero avanti di quasi 130 chilometri, sfondando la nuova linea difensiva sul fiume San. Non pi\u00f9 tardi del 22 giugno la Russia aveva perduto l'intera Galizia e uomini finiti in gran parte prigionieri, mentre i tedeschi avanzarono fino a Przemy\u015bl e Leopoli riuscendo a spezzare il fronte russo in due tronconi. Ma le enormi risorse umane disponibili in Russia permisero in breve tempo di rimpiazzare le perdite, per cui Falkenhayn cedette alle richieste di von Seeckt di continuare l'offensiva, seppur con obiettivi limitati, ma impose un cambiamento di rotta.\nInvece di continuare verso est, von Mackensen dovette dirigere le sue truppe verso nord risalendo l'ampio territorio tra il Bug e la Vistola ove era schierato il grosso delle truppe russe. Congiuntamente a questa manovra, Hindenburg ricevette l'ordine di attaccare dalla Prussia orientale verso sud-est, oltre il Narew, in direzione del Bug circondando Varsavia. Ludendorff respinse il piano perch\u00e9 temeva che la manovra avrebbe s\u00ec schiacciato le ali dell'esercito russo, ma non avrebbe chiuso la direttrice di ritirata delle forze russe; propose quindi una manovra a tenaglia di pi\u00f9 larghe vedute, in direzione Vilnius e Minsk per intrappolare, aggirando, l'esercito russo. Falkenhayn la respinse temendo che richiedesse una maggior quantit\u00e0 di truppe e un maggior impegno. I risultati dettero ragione a Ludendorff; il granduca riusc\u00ec a districare le sue truppe dal saliente di Varsavia prima che la tenaglia tedesca potesse chiudersi.\nLa Bulgaria in guerra.\nIl 5 agosto i tedeschi erano entrati a Varsavia, sottratta alla Russia per la prima volta dal 1815. Fu un grande successo per gli Imperi centrali che ora puntavano alla Finlandia. Cominci\u00f2 quindi, in modo clandestino, il reclutamento di circa finnici da schierare contro le truppe russe, e nonostante il pressante controllo delle forze di polizia russe, nove mesi dopo i finlandesi entrarono in azione sul fronte orientale.. Il 17 agosto cadde Kaunas; in quel momento i prigionieri di guerra russi nei campi tedeschi erano : altri erano in mano austriaca, per un totale di 1 milione, prigionieri.\nLe condizioni all'interno dei campi erano spesso estremamente penose, nella primavera e nell'estate 1915 il tifo flagellava i campi di Gardelegen e di Wittenberg. Ma i disagi si moltiplicavano anche nella popolazione che inizi\u00f2 un lento esodo che mise in difficolt\u00e0 ai mezzi diretti al fronte, costretti a fermarsi e compiere azioni di retroguardia solo per frapporre un po' di spazio tra loro e quella massa di uomini. A met\u00e0 agosto i tedeschi avevano fatto prigionieri e occupato l'intera Polonia, cos\u00ec Falkenhayn decise di sospendere le operazioni su vasta scala sul fronte orientale.\nConcordata l'entrata in guerra della Bulgaria, il comandante supremo dell'esercito tedesco decise che era ora di appoggiare l'attacco congiunto austro-bulgaro contro la Serbia e allo stesso tempo trasferire nuove truppe ad occidente per contenere la prevista offensiva francese di settembre nello Champagne, giustificata anche dalle continue disfatte dei russi, cui si aggiunse il 20 agosto la resa di uomini della fortezza di Novogeorgievsk. Mackensen fu inviato in Serbia e Ludendorff ebbe il consenso ad attuare l'operazione verso Vilnius, ma senza ulteriori appoggi che non siano state le truppe gi\u00e0 a sua disposizione.\nLa grande ritirata dell'esercito russo.\nLudendorff inizi\u00f2 la sua offensiva il 9 settembre, quando i due grandi cunei formati dall'armata dall'8\u00aa armata di Otto von Below (subentrato a Fran\u00e7ois) e della 10\u00aa armata di Hermann von Eichhorn, si aprirono un varco nelle linee russe, l'una a est verso Dvinsk e l'altra a sud-est verso Vilnius. I russi furono ricacciati indietro fino ai pressi di Minsk, ma l'esiguit\u00e0 delle forze tedesche contrapposta al sempre maggiore concentramento russo, imposero a Ludendorff di sospendere l'offensiva. Il successo dell'operazione dimostr\u00f2 l'elevata probabilit\u00e0 di successo di un attacco sferrato in forze alla Russia, annientandone la potenza militare con un minore impiego di truppe. La cauta strategia di Falkenhayn si sarebbe per\u00f2 dimostrata azzardata, poich\u00e9 ritard\u00f2 di due anni l'uscita di scena della Russia, anzich\u00e9 liquidarla con un maggior impegno per poi concentrare le truppe ad occidente.\nAlla fine di settembre, dopo una lunga serie di attacchi tedeschi atti ad accerchiare ed isolare i russi in ritirata, questa ritirata si arrest\u00f2 definitivamente lungo una linea dritta che correva da Riga sul Baltico, a Czernowitz sulla frontiera con la Romania. Le forze russe aveva pagato un prezzo rovinoso, mentre gli Alleati fecero ben poco per ripagare il sacrificio che la Russia fece nel 1914 durante le prime fasi della guerra. Parallelamente alla ritirata dei soldati, anche la popolazione civile scappava dalle zone di guerra il che moltiplicava il caos e le difficolt\u00e0 nelle retrovie. Migliaia e migliaia di rifugiati si dirigevano ad est per necessit\u00e0 e paura visto che la tattica della terra bruciata messa in atto dalle truppe russe in ritirata, oltre che danneggiare i tedeschi, colpiva anche la popolazione russa e polacca.\nLa situazione interna alla Russia.\nA seguito della lunga ritirata, in Russia lo scontento dell'esercito assumeva le forme pi\u00f9 svariate. Il 24 settembre 500 riservisti attaccarono la polizia alla stazione ferroviaria di Pietrogrado per protesta contro la sospensione dell'attivit\u00e0 della Duma. Altre manifestazioni avvennero in luoghi molto distanti dal fronte; a Rostov sul Don, e ad Astrachan' si furono le prime manifestazioni contro la guerra. Cinque giorni dopo a Or\u0161a ci fu una sollevazione di soldati convalescenti, persino i feriti si levavano contro la guerra, alla quale, una volta guariti sarebbero stati spediti. A Helsinki marinai russi della corazzata e dell'incrociatore protestarono contro la pessima qualit\u00e0 del cibo e la severit\u00e0 degli ufficiali; ne vennero arrestati 50.\nIl ministro delle finanze russo Petr Bark si precipit\u00f2 in Francia alla ricerca di crediti per sostenere il conflitto e per paura di un'uscita russa dal conflitto a causa dei problemi economici, Raymond Poincar\u00e9 accett\u00f2 cospicui prestiti. La Russia continu\u00f2 cos\u00ec a combattere e i suoi debiti ad aumentare.\nMa la Russia necessitava anche di materie prime e prodotti finiti, cos\u00ec fece richieste a Giappone, Gran Bretagna e Stati Uniti. Molti dei materiali in arrivo per la Russia sbarcavano ad Arcangelo nel Mar Bianco e le difficolt\u00e0 in questo caso consistevano nel far arrivare i rifornimenti da quella remota localit\u00e0, fino a Pietrogrado. Altro porto in cui affluivano i rifornimenti Alleati era Murmansk, anche in questo caso le difficolt\u00e0 di collegare il porto a Pietrogrado furono moltissime, e gli operai impegnati ad ampliare i collegamenti ferroviari disertavano sempre pi\u00f9 spesso. Si decise quindi di impiegare i prigionieri di guerra tedeschi e austriaci; furono inviati ai lavori nella ferrovia, ma ci volle oltre un anno per completare la linea, che alla fine dei conti miglior\u00f2 di poco i collegamenti.\nIl 18 settembre i tedeschi entrarono a Vilnius nella Lituania russa, facendo prigionieri, due settimane dopo il quartier generale tedesco si spost\u00f2 a Kaunas da dove nel 1812 Napoleone osserv\u00f2 le proprie truppe attraversare il Niemen dirette verso Mosca. Il trasferimento di Ludendorff a Kaunas fu dettato anche dal rancore contro la Russia, la quale aveva escluso la Germania dai paesi baltici. Il suo progetto prevedeva che alla fine del conflitto la Lituania e la Curlandia fossero governate da un principato tedesco e che vi si insediassero coloni tedeschi. La germanizzazione dei territori conquistati venne avviata subito; polacchi, lettoni e lituani furono sottoposti alla legge marziale mentre i cittadini di origine tedesca furono nettamente favoriti. Fu vietata l'attivit\u00e0 politica e i comizi, i giornali furono censurati, i tribunali presieduti da giudici tedeschi e gli organi amministrativi furono messi sotto controllo dell'esercito.\nIl terzo anno di guerra.\nCome nell'anno precedente l'inverno blocc\u00f2 le operazioni nel fronte orientale, limitate a piccole azioni di pattugliamento e scontri occasionali. Gli Imperi centrali controllavano il territorio che conquistavano ma i problemi nacquero, pi\u00f9 che al fronte, all'interno degli stessi paesi occupanti. L'Austria-Ungheria assunse nei confronti delle minoranze al suo interno un atteggiamento autoritario; a gennaio il tedesco fu proclamata lingua ufficiale della Boemia. Nelle strade di Praga la polizia metteva mano al manganello ogni qual volta sentiva parlare ceco. Ma a Vienna i militari erano ben consapevoli dei grossi problemi che la guerra creava, soprattutto perch\u00e9 l'esercito russo nonostante i rovesci subiti, continuava a battersi con tenacia nei Carpazi.\nSollevati dalla conclusione delle operazioni degli Alleati a Gallipoli, i turchi trasferirono contro i britannici in Mesopotamia soldati. Ma sul fronte del Caucaso il comandante russo Nikolaj Nikolaevi\u010d Judeni\u010d, nonostante il freddo intenso che provoc\u00f2 sintomi di assideramento a circa uomini, costrinse i turchi ad arretrare fino a Erzurum. Le truppe zariste fecero prigionieri, continuando ad incalzare i turchi verso ovest. Erano vittorie in terre remote, ma servirono ai russi a risollevare il morale. Alla fine di febbraio del 1916, ad occidente, Falkenhayn inizi\u00f2 la sua offensiva a Verdun con l'intenzione di dissanguare l'esercito francese, egli intendeva usare l'artiglieria per uccidere quanti pi\u00f9 soldati francesi possibile, spingendo cos\u00ec la Francia a rinunciare all'alleanza con la Gran Bretagna e a cercare una pace separata.\nSubito i comandi francesi fecero pressioni alla Russia di sferrare un attacco di alleggerimento per dirottare forze tedesche a est.\nI russi quindi attaccarono presso il lago Nara\u010d ma dovettero ritirarsi perdendo all'incirca uomini congelati. Il 14 aprile termin\u00f2 la battaglia e il generale Brusilov present\u00f2 il piano di una grande offensiva da sferrare in maggio: cominci\u00f2 a studiare i dettagli mentre i britannici si preparavano per la campagna di luglio sulla Somme.\nSe le truppe fossero davvero in grado di lanciare una nuova grande offensiva \u00e8 una questione ancora aperta; il 10 aprile, giorno della Pasqua ortodossa, sul fronte austriaco si erano verificati episodi di tregua spontanea e in quel giorno di solenni celebrazioni i soldati di quattro reggimenti russi avevano attraversato le linee austriache per fraternizzare con il nemico. Gli austriaci ne fecero prigionieri oltre un centinaio, e il 18 aprile Brusilov si vide costretto a emettere ordini durissimi contro le fraternizzazioni.\nL'offensiva di Brusilov.\nA maggio gli austriaci sferrarono una massiccia offensiva contro le posizioni italiane in Trentino, e anche l'Italia si appell\u00f2 allo zar per diminuire la pressione sul proprio settore.\nI comandi russi sapevano che non era possibile sferrare nuovi attacchi per assistere gli italiani, data la situazione di truppe e materiali, che andavano radunati e preparati per una prossima decisiva offensiva da compiersi durante la stagione estiva.\nSolamente il generale Brusilov reag\u00ec positivamente alla richiesta, Brusilov stava organizzando di attaccare in luglio, ma poich\u00e9 sul fronte italiano si combatteva aspramente, anticip\u00f2 l'azione a giugno per cercare di allentare la pressione sull'Italia, costringendo agli austriaci di trasferire truppe da ovest ad est.\nIl generale Aleksej Evert, comandante del gruppo d'armate ovest, era invece favorevole a una strategia difensiva, in opposizione alla strategia di Brusilov, ma lo zar appoggi\u00f2 i piani del nuovo arrivato, e vennero delineati gli obiettivi dell'offensiva, le citt\u00e0 di Leopoli e Kovel' perse l'anno precedente.\nL'offensiva inizi\u00f2 con un potente tiro d'artiglieria, condotto da pezzi su un fronte di circa 350\u00a0km, dalle paludi di Pryp\"jat' fino alla Bucovina; poche ore di bombardamento bastarono per mandare in nel caos le difese austriache. Il 12 giugno Brusilov annunci\u00f2 che in otto giorni aveva catturato ufficiali austriaci e soldati, 216 cannoni pesanti, 645 mitragliatrici e 196 obici. Un terzo delle truppe austriache che avevano contrastato l'avanzata erano state fatte prigioniere. Cinque giorni dopo i russi erano a \u010cernivci, la citt\u00e0 pi\u00f9 orientale dell'Austria-Ungheria.\nLa veloce avanzata russa per\u00f2 allung\u00f2 le linee di rifornimento, costringendo il rallentamento delle truppe in avanzata, e solo l'intervento dello zar costrinse gli altri generali ad inviare rinforzi a Brusilov.\nMa il sistema ferroviario russo, in pessime condizioni, rallent\u00f2 i rinforzi e la possibilit\u00e0 di impiegare notevoli forze d'artiglieria e nuove truppe.\nAlla fine di luglio la citt\u00e0 di Brody, alla frontiera della Galizia, cadde in mano dei russi, che nelle due settimane precedenti avevano catturato altri austriaci. Ma anche le perdite russe non erano lievi, e nell'ultima settimana di luglio Hindenburg e Ludendorff assunsero la difesa dell'ampio settore austriaco.\nVennero formati battaglioni misti austro-tedeschi e vennero richiesti rinforzi perfino ai turchi. Ai primi di settembre Brusilov raggiunse le pendici dei Carpazi, ma l\u00ec si arrest\u00f2 per le evidenti difficolt\u00e0 geografiche, e soprattutto l'arrivo di nuove truppe tedesche da Verdun arrest\u00f2 la ritirata austriaca e inflisse gravi perdite ai russi. L'offensiva volgeva al termine, questa raggiunse l'obiettivo principale di distogliere importanti forze tedesche dal settore di Verdun e soprattutto di costringere gli austro-ungarici a levare truppe dal settore italiano, ma il potenziale russo cal\u00f2 vistosamente. Problemi interni e carenze di materiali stavano falcidiando le forze russe che dalla fine dell'offensiva di Brusilov, non furono pi\u00f9 capaci di sferrare offensive contro gli Imperi centrali.\nLa Romania entra in guerra.\nLa Romania entr\u00f2 in guerra il 27 agosto 1916, e la caduta di Bucarest il 6 dicembre dello stesso anno segn\u00f2 virtualmente la fine del suo sforzo bellico e dell'ingiustificato ottimismo che aveva salutato la sua entrata in guerra a fianco delle forze Alleate. L'opportunit\u00e0 di scendere in campo con gli Alleati, l'amicizia che Nicolae Filipescu e Take Ionescu alle potenze occidentali e il desiderio di liberare i fratelli della Transilvania oppressi dalla dominazione austro-ungarica, ben pi\u00f9 dura di quella che dovettero subire i francesi in Alsazia e Lorena, convinsero l'opinione pubblica romena che l'entrata in guerra avrebbe portato notevoli vantaggi.\nTutto ci\u00f2 unito ai successi dell'avanzata di Brusilov incoraggiarono la Romania a compiere il passo decisivo, che l'avrebbe portata nell'abisso. Qualche possibilit\u00e0 in pi\u00f9 la Romania l'avrebbe avuto se fosse scesa in campo prima, quando la Serbia era ancora una forza attiva e la Russia una potenza degna di questo nome. I due anni in pi\u00f9 di preparazione avevano raddoppiato il numero di soldati, ma in realt\u00e0 ne diminuirono l'efficienza; mentre i suoi avversari avevano sviluppato potenza di fuoco ed equipaggiamento, l'isolamento della Romania e l'incapacit\u00e0 dei suoi vertici militari avevano impedito la trasformazione di un esercito composto da uomini armati di baionetta in una forza moderna. Le forze romene allo scoppio delle ostilit\u00e0 avanzarono ad ovest, che in teoria, avrebbe consentito una stretta collaborazione con le forze russe avanzate in Bucovina.\nLa lentezza delle operazioni per\u00f2 precluse ogni possibilit\u00e0 di vittoria o quanto meno di disfatta; l'avanzata romena ebbe inizio nella notte tra il 27 e il 28 agosto, quando dodici divisioni si misero in marcia verso i passi dei Carpazi, con l'intenzione di fare perno sulla sinistra e poi, conquistata la pianura ungherese, far convergere l'ala destra dello schieramento ad ovest.\nMa l'avanzata romena si risolse con una enorme sconfitta; le lente divisioni che attraversarono i Carpazi, consentirono a Falkenhayn (da poco sostituito al comando supremo da Hindenburg e Ludendorff) di ingrossare le file austro-ungariche con l'invio di divisioni tedesche e bulgare. Questo permise a Ludendorff di arginare i romeni sui Carpazi mentre Mackensen li attaccava da sud-ovest, e il 23 novembre li aggirava superando il Danubio. Nonostante la reazione romena, la forza congiunta di Falkenhayn e Mackensen si dimostr\u00f2 insostenibile per un esercito obsoleto e mal guidato. Il 6 dicembre gli austro-tedeschi entrarono a Bucarest continuando l'inseguimento di un esercito ormai in rotta.\nLa maggior parte della Romania, con i suoi sterminati campi di grano e i giacimenti petroliferi, era ormai in mano nemica, l'esercito romeno ridotto all'impotenza e gli alleati occidentali subirono un rovescio ben pi\u00f9 grande di tutti i vantaggi che avevano sperato di acquisire con l'entrata in guerra della Romania.\nIl ruolo della marina.\nLa piccola marina militare rumena era organizzata su una flottiglia navale e una fluviale: la prima allineava il piccolo incrociatore protetto \"Elisabeta\", quattro vecchie cannoniere, tre torpediniere ed un pugno di mercantili armati, ma svolse prevalentemente compiti di difesa costiera senza essere coinvolta in scontri particolari. Molto pi\u00f9 attiva fu la seconda, potendo schierare sul corso del Danubio quattro moderni monitori fluviali ed otto torpediniere: le navi rumene furono attive nel supportare le unit\u00e0 terrestri nei loro scontri con le forze degli Imperi Centrali, distinguendosi nella difesa di Tutrakan e mettendo in sicurezza il fianco delle truppe russo-rumene schierate in Dobrugia. In ogni caso il supporto navale ebbe un'influenza minima sull'andamento delle operazioni belliche.\nStravolgimenti a oriente.\nA partire dal 1\u00ba febbraio 1917, il kaiser Guglielmo II ordin\u00f2 la guerra sottomarina indiscriminata per convincere la Gran Bretagna a sedersi nel tavolo delle trattative e cercare una pace. Intanto i rapporti diplomatici tra Germania e Stati Uniti d'America andavano deteriorandosi velocemente a causa del naviglio statunitense e di Paesi neutrali affondato dagli U-Boot, e il 6 aprile il presidente Woodrow Wilson dichiar\u00f2 guerra alla Germania.\nL'esercito francese era in subbuglio, diserzioni di massa, ammutinamenti e frequenti proteste contro i comandi, rei di una strategia che non teneva conto delle enormi perdite, fecero vacillare l'assetto dell'esercito al fronte. Joseph Joffre, tuttavia, dichiar\u00f2 che l'esercito francese era ancora in grado di sopportare una grande battaglia, ma che in seguito il suo sforzo sarebbe diminuito progressivamente a causa della mancanza di uomini.\nIl peso della guerra cadde quindi sulle spalle dei britannici, i quali avrebbero dovuto aspettare almeno un anno per usufruire concretamente dell'appoggio statunitense. Ma i problemi per l'Intesa non finirono qui; la temporanea panne della macchina bellica francese fu accompagnato anche dal crollo prima parziale e poi totale della Russia, che neppure l'entrata in guerra degli Stati Uniti pot\u00e9 compensare per molti mesi, e dallo sfondamento austro-tedesco in Italia, che quasi fece uscire di scena l'esercito di Luigi Cadorna.\nRivoluzione in Russia.\nLe enormi perdite della Russia, dovute ai difetti del suo apparato bellico ma che comunque avevano evitato molti sacrifici agli Alleati, aveva minato alle fondamenta la resistenza morale e fisica del suo esercito.\nAl fronte molti ufficiali russi non riuscivano pi\u00f9 a mantenere la disciplina. Il 17 febbraio diversi squadroni di cavalleria di prima linea ricevettero munizioni e l'ordine di portarsi nelle retrovie senza ricevere ragguagli sull'obiettivo. Uno dei cavalleggeri, Georgij \u017dukov ricord\u00f2:\nSu tutto il fronte i bolscevichi incitavano gli uomini a rifiutarsi di combattere e a partecipare ai comitati dei soldati per sostenere e diffondere le idee rivoluzionarie. Dal fronte le agitazioni si trasmisero alle citt\u00e0 e alla capitale. A Pietrogrado il 3 marzo scoppi\u00f2 un violento sciopero negli stabilimenti Putilov, la principale fabbrica di armamenti e munizioni per l'esercito. L'8 marzo gli operai in sciopero erano circa , il 10 marzo a Pietrogrado fu proclamata la legge marziale, e lo stesso giorno il potere della Duma fu messo in discussione dal Soviet cittadino del principe menscevico Cereteli. Il 12, a Pietrogrado soldati si unirono alla folla che protestava contro lo zar, alle 11 del mattino fu dato alle fiamme il tribunale sulla prospettiva Litejnyj e le stazioni di polizia, era cominciata la prima rivoluzione russa.\nLo zar fu costretto ad abdicare il 15 marzo 1917 e il governo provvisorio di tendenze moderate si mise alla guida del paese, ma senza successo. A maggio gli succedette un altro governo di tendenze pi\u00f9 socialiste capeggiato da Kerenskij che nonostante le sempre maggiori richieste di pace non ritir\u00f2 le truppe dal fronte, anzi, con Brusilov succeduto a Alekseev quale comandante supremo, le forze russe conseguirono successi iniziali contro gli austriaci a Stanislau ma dovettero arrestarsi non appena la resistenza nemica si irrigid\u00ec e crollarono subito sotto i contrattacchi nemici.\nAll'inizio di agosto i russi furono cacciati dalla Galizia e dalla Bucovina, e soltanto considerazioni politiche impedirono agli austro-tedeschi di penetrare in Russia. Dopo la partenza di Hindenburg e Ludendorff, il comando del fronte orientale pass\u00f2 a Hoffmann, che, contemperando strategia militare e politica, paralizz\u00f2 le forze russe rendendo disponibili truppe tedesche sul fronte occidentale e in minima parte sul fronte italiano.\nIn settembre i tedeschi colsero un'occasione propizia per sperimentare nuovi metodi di bombardamento d'artiglieria; con un attacco a sorpresa guidato da Oskar von Hutier, i tedeschi conquistarono Riga senza quasi incontrare resistenza.\nIl 3 novembre arriv\u00f2 a Pietrogrado la notizia che le truppe russe sul Baltico avevano gettato le armi e fraternizzato con i tedeschi; i soldati non obbedivano pi\u00f9 al governo di Kerenskij. La scintilla scoppi\u00f2 il 7 novembre quando poco dopo le 22 l'incrociatore , alla fonda nella Neva annunci\u00f2 che avrebbe fatto fuoco sul palazzo d'Inverno, e spar\u00f2 alcuni colpi a salve per dimostrare che non scherzava. All'una di notte il palazzo era occupato dai bolscevichi, Lenin fu eletto presidente del consiglio dei commissari del popolo e governava la capitale russa. Il loquace governo di Kerenskij fu spazzato via, i bolscevichi imposero al popolo russo un regime comunista e in dicembre conclusero un armistizio con la Germania.\nLa pace di Brest-Litovsk.\nGli Imperi centrali erano euforici. In Italia gli austriaci si trovavano nelle vicinanze di Venezia e i tedeschi si apprestavano a trasferire 42 divisioni, pi\u00f9 di mezzo milione di uomini, dal fronte orientale a quello occidentale. I russi avevano deposto le armi e il 1\u00ba dicembre una commissione bolscevica lasci\u00f2 Pietrogrado per attraversare le linee tedesche a Dvinsk diretta verso la fortezza di Brest-Litovsk dove una delegazione di tedeschi, austriaci, bulgari e turchi li attendeva per intavolare le trattative di pace.\nIl 15 dicembre i negoziatori di Brest-Litovsk annunciarono la fine dei combattimenti su tutto il fronte orientale, la Russia non era pi\u00f9 una potenza belligerante. Il 22 iniziarono quindi i negoziati per un trattato di pace, ma le truppe russe non avevano finito di combattere, ora si dovevano scontrare con le forze indipendentiste dei vari paesi sotto il dominio russo e contro le forze lealiste, i cosiddetti \"Bianchi\", era iniziata la guerra civile.\nLe trattative di pace furono complicate, a Lenin serviva tranquillit\u00e0 lungo il fronte per fronteggiare le minacce interne, e allo stesso tempo gli Imperi centrali reclamavano condizioni di resa durissime. I tedeschi si rendevano conto che l'integrit\u00e0 territoriale della Russia si stava velocemente disgregando, cos\u00ec si permisero di richiedere condizioni ancor pi\u00f9 dure dopo che il 21 febbraio i bolscevichi accettarono le prime richieste. Il 24 febbraio dopo una tempestosa discussione il comitato centrale accett\u00f2 senza condizioni le richieste dei tedeschi.\nLa Russia esce dal conflitto.\nNel frattempo che il trattato si delineava, le truppe tedesche iniziarono ad avanzare ad est occupando Borisov, Dorpat e Narva sul Baltico, il 2 marzo l'esercito tedesco entr\u00f2 a Kiev, mentre pi\u00f9 a nord parevano decisi ad entrare a Pietrogrado.\nIn due settimane, senza quasi incontrare resistenza, i tedeschi catturarono soldati russi, pezzi d'artiglieria e mitragliatrici, armi molto utili per la campagna ad occidente.\nIl trattato di pace venne firmato alle 17 del 3 marzo, i russi rinunciarono a tutte le pretese sulle provincie baltiche, sulla Polonia, la Russia Bianca, la Finlandia, la Bessarabia, l'Ucraina e il Caucaso. Persero cos\u00ec un terzo della popolazione dell'anteguerra, un terzo delle terre arabili e nove decimi delle miniere di carbone. Inoltre cedettero tutte le basi del Baltico eccetto Kron\u0161tadt, le navi da guerra del Mar Nero di stanza a Odessa e a Nikolajev dovevano essere disarmate, e prigionieri austriaci furono liberati.\nLa guerra ad oriente era finita, la Russia non era pi\u00f9 in guerra; il conflitto su due fronti, fin dal 1914 incubo per la Germania e l'Austria-Ungheria, non esisteva pi\u00f9. La Germania trasfer\u00ec cos\u00ec tutto il potenziale a occidente, compreso tutto l'armamentario conquistato durante l'avanzata in Russia precedente la firma del trattato, avanzata con lo scopo di mettere pressione al governo bolscevico e indurlo a firmare. Il 21 marzo Ludendorff sferr\u00f2 una grande offensiva ad occidente che, in caso di successo, avrebbe consentito alla Germania di vincere la guerra.\nLudendorff sferr\u00f2 una serie di tre offensive per cercare di spezzare la resistenza Alleata. L'ultima offensiva tedesca scatt\u00f2 il 14 luglio, ma ad inizio agosto lo slancio tedesco su tutto il fronte cess\u00f2, mentre quasi un milione di soldati statunitensi erano giunti in Francia a dar manforte agli Alleati. Le truppe tedesche erano a un soffio dalla vittoria, ma esauste e dissanguate dalle enormi perdite smisero di avanzare, anzi, cominciarono lentamente a indietreggiare, in una lenta ritirata che termin\u00f2 solo l'11 novembre 1918.\nConseguenze.\nA oriente gli Imperi centrali raccoglievano i frutti delle loro vittorie. Il 7 maggio i romeni firmarono il trattato di Bucarest che assicurava alla Germania il controllo militare della foce del Danubio e dava alla Bulgaria i territori costieri che gli furono tolti nella guerra balcanica del 1913. Cinque giorni dopo Guglielmo II e Carlo I si accordarono per lo sfruttamento economico dei territori dell'attuale Ucraina; la Germania ora controllava due delle regioni pi\u00f9 ricche della Russia prebellica, l'Ucraina e gli stati baltici, aveva aiutato i finlandesi a cacciare i bolscevichi e costitu\u00ec il proprio protettorato nella neonata Repubblica georgiana indipendente. La Russia, devastata e sconvolta dalla guerra e dalla rivoluzione, si stava nuovamente trasformando in un campo di battaglia.\nLa Germania si ergeva quale bastione per il contenimento delle forze bolsceviche in Europa, mentre nei porti di Vladivostok, Murmansk, Pe\u010denga e Arcangelo gli Alleati iniziarono a sbarcare truppe per proteggere i depositi di materiale bellico inviato all'esercito russo, per paura cadessero in mano ai bolscevichi, e nello stesso tempo addestrare, armare e appoggiare le forze controrivoluzionarie.\nNel maggio 1918 i tedeschi occuparono Tbilisi, il 29 giugno la legione ceca arruolata nelle file degli Alleati occup\u00f2 il porto russo di Vladivostok, rovesciando il locale governo bolscevico, che divenne protettorato Alleato. Anche i giapponesi diedero manforte agli Alleati inviando uomini a Vladivostok. Se la Germania dominava la parte occidentale della Russia ora gli Alleati si stavano facendo largo a est della Russia e in Siberia.\nI cechi dilagarono, il 25 luglio superarono il Volga ed entrarono a Ekaterinburg, dove il 16 luglio fu giustiziata la famiglia reale russa. Il 5 agosto francesi sbarcarono a Vladivostok mentre i cechi conquistarono Kazan' e i tedeschi erano ormai i padroni delle coste russe sul Mar Nero e sul mar Caspio, in mezzo i bolscevichi a combattere per conservare il loro potere. In quel mese le lotte per il potere raggiunsero l'apice, a Mosca, Lenin fu ferito e alcuni suoi collaboratori uccisi da alcuni socialisti che intendevano riprendere la guerra contro la Germania.\nIl 16 agosto anche gli statunitensi sbarcarono a Vladivostok, mentre i britannici sbarcarono a Baku, in Persia, in un aperto atto di sfida ai tedeschi e ai bolscevichi del Caucaso. Se volevano riavere Baku, i bolscevichi dovevano inviare in Germania un terzo di tutta la produzione petrolifera, in cambio la Germania avrebbe impedito un attacco da parte della Finlandia. Ad inizio settembre fu siglato l'accordo e il 22 agosto fu firmato un supplemento alla pace di Brest-Litovsk in cui la Germania si impegnava a combattere gli Alleati in Russia settentrionale in cambio del controllo di tutto il naviglio della Marina rossa e le infrastrutture portuali del Mar Nero. A settembre per\u00f2 ci fu una svolta: a occidente i tedeschi non erano pi\u00f9 in grado di reggere l'urto degli Alleati, ora spalleggiati fortemente dalle truppe statunitensi; gli austro-ungarici, fallita l'ultima offensiva in Italia, iniziarono i primi contatti per una pace separata mentre la Bulgaria stava ora cedendo nei Balcani e il 30 settembre fu il primo degli Imperi centrali a cedere definitivamente.\nTra settembre e ottobre anche i tedeschi iniziarono a cedere inesorabilmente ad occidente e nel fronte interno. Il 2 ottobre ci fu la prima rivoluzione in Germania, il 7 la Polonia si proclam\u00f2 indipendente cos\u00ec come il 14 ottobre fece la Cecoslovacchia; l'Impero asburgico si stava disgregando, e il 28 ottobre chiese un armistizio agli Alleati. Intanto il 29 settembre la Bulgaria usciva dal conflitto firmando l'armistizio di Salonicco, il 30 ottobre l'Impero ottomano firm\u00f2 l'armistizio di Mudros con gli Alleati e il 3 novembre l'Austria-Ungheria firm\u00f2 l'armistizio di Villa Giusti con l'Italia: ormai i nemici dell'ex Impero russo erano tutte fuori combattimento e il neonato governo di Lenin inizi\u00f2 una lenta riconquista dei territori persi durante la guerra.\nIntanto l'intervento multinazionale contro la Russia bolscevica continuava; vennero forniti uomini, munizioni, fucili, ma una delle ultime decisioni della conferenza di pace di Parigi fu quella di non continuare la campagna in Russia, cos\u00ec il 18 novembre 1919 le ultime unit\u00e0 statunitensi lasciarono Vladivostok."}
{"id": "488709", "revid": "287204", "url": "https://it.wikipedia.org/wiki?curid=488709", "title": "Campionato italiano", "text": "Con l'espressione campionato italiano ci si riferisce ad un campionato sportivo ufficiale organizzato da una federazione sportiva italiana. Di norma, la possibilit\u00e0 di vincere lo scudetto \u00e8 riservata alle squadre militanti nella massima divisione.\nDi seguito, una lista dei campionati italiani pi\u00f9 noti."}
{"id": "488713", "revid": "765341", "url": "https://it.wikipedia.org/wiki?curid=488713", "title": "Coro Valcanzoi", "text": "Il Coro Val Canzoi \"Bepi Cocco\" \u00e8 un coro maschile fondato a Castelfranco Veneto nel 1965. Il coro \u00e8 stato diretto dal 1968 al 1977 dal maestro Angelo Tieppo; dal 1977 al 1990 dal maestro Renato Magoga; dal 1990 la direzione artistica \u00e8 ritornata al maestro Tieppo, che lo ha diretto fino a dicembre del 2010, quando ha deciso di lasciare la direzione artistica del coro al pi\u00f9 giovane maestro Bruno Beraldo, docente al conservatorio di Padova di musica d'insieme per strumenti ad arco. Dal febbraio 2013 il coro \u00e8 diretto dal giovanissimo (30 anni) maestro Luis Lanzarini, talentuoso sassofonista e organista diplomato al Conservatorio Steffani di Castelfranco Veneto. Da gennaio 2019 la direzione \u00e8 affidata al giovanissimo (23) maestro Alberto Pelosin. Il Coro Val Canzoi ha festeggiato, nel 2015, il suo 50\u00b0 di fondazione con una serie di iniziative culturali culminate con il Concerto del 50\u00b0, tenuto il 21 giugno dello stesso anno, nella piazza antistante il Duomo a Castelfranco Veneto\nStoria.\nIl Val Canzoi \"Bepi Cocco\", dal nome di uno dei cantori fondatori, prematuramente scomparso nel 1969, si occupa, sin dalla sua fondazione, della ricerca e della valorizzazione del canto popolare. Il repertorio attuale, in gran parte composto o elaborato dal suo ex direttore, maestro Angelo Tieppo, spazia dal canto d'autore d'ispirazione popolare alle elaborazioni corali di canti di tradizione orale, in particolare d'area veneta ed alpina.\nIl coro ha svolto un'intensa attivit\u00e0 concertistica, esibendosi in importanti sedi: Teatro Comunale di Treviso, di Belluno, di San Don\u00e0 di Piave, al Teatro Duse di Asolo, al Filarmonico di Verona, al Comunale di Piacenza, alla \"Cultur Hause\" di Bolzano, all'Ariosto di Reggio Emilia, al Teatro Romano di Aosta, al Teatro San Fedele di Milano, al Teatro Regio di Parma, al \"Salone dei Cinquecento\" a Firenze, \"Villa Guarnieri\" alla Rassegna Internazionale di Canto Corale di Mel, al Teatro Accademico del Bibiena di Mantova, a Cremona, a Torino, a Imperia, due tourn\u00e9e in Germania, una in Svizzera, una in Bulgaria ed una in Argentina. Ha prodotto sette lavori discografici, un Canzoniere che comprende circa 80 partiture di brani popolari recuperati grazie al lavoro di ricerca effettuato in questi 50 anni di attivit\u00e0. Ha partecipato a numerosi Concorsi Nazionali di Canto Corale Popolare (vedi dettaglio a parte) con lusinghiere affermazioni."}
{"id": "488715", "revid": "5", "url": "https://it.wikipedia.org/wiki?curid=488715", "title": "Campionato di pallavolo italiano", "text": ""}
{"id": "488745", "revid": "2519", "url": "https://it.wikipedia.org/wiki?curid=488745", "title": "Atticista", "text": ""}
{"id": "488749", "revid": "320578", "url": "https://it.wikipedia.org/wiki?curid=488749", "title": "F-84 Thunderjet", "text": ""}
{"id": "488752", "revid": "320578", "url": "https://it.wikipedia.org/wiki?curid=488752", "title": "F-84", "text": ""}
{"id": "488753", "revid": "320578", "url": "https://it.wikipedia.org/wiki?curid=488753", "title": "FC Zurich", "text": ""}
{"id": "488763", "revid": "1318658", "url": "https://it.wikipedia.org/wiki?curid=488763", "title": "Coro polifonico turritano", "text": "Il Coro Polifonico Turritano, considerato tra i migliori cori amatoriali italiani, \u00e8 stato fondato a Porto Torres nel 1959 dal Maestro Don Antonio Sanna che lo ha diretto per 37 anni. Dal 1996 al 2014 il coro \u00e8 stato diretto da Luca Sannai. L'attuale Direttore \u00e8 Laura Lambroni. \nStoria.\nIl Coro Polifonico Turritano esegue il suo primo concerto a Porto Torres il 22 novembre 1959. Tale data viene considerata la sua nascita ufficiale.\nL'attivit\u00e0 artistica comprende oltre 1550 concerti con un ricco repertorio che spazia dal canto gregoriano alla coralit\u00e0 dei contemporanei, dalle opere per coro e strumenti al patrimonio folkloristico della Sardegna. \nL'associazione organizza ogni anno dal 1979 il Festival internazionale di musiche polifoniche \"Voci d'Europa\", che porta da pi\u00f9 di 30 anni sul territorio sardo grandi artisti del mondo musicale e corale. \nDirettore.\nIl Coro Polifonico Turritano \u00e8 stato fondato e diretto per 37 anni dal Maestro Don Antonio Sanna, che ha diffuso nel territorio la passione per la musica corale. Dal 1996 al 2014 il coro \u00e8 diretto dal Maestro Luca Sannai, che dopo la vittoria del Concorso per diventare Artista del Coro dell'Op\u00e9ra National de Paris ha passato il testimone all'attuale Direttore, il Maestro Laura Lambroni. \nLaura Lambroni nasce a Sassari nel 1989, nel 2014 consegue il Diploma Accademico di Secondo Livello in Pianoforte presso il Conservatorio di Musica \"L. Canepa\" di Sassari. Dal 2009 al 2013 \u00e8 Maestro Sostituto del Coro Misto dell'Associazione Polifonica Santa Cecilia di Sassari; dal 2011 \u00e8 Preparatore Vocale e Maestro Collaboratore del Coro delle Voci Bianche della medesima associazione, e dal 2014 ne diventa Direttore. Frequenta stage di formazione sotto la guida di Direttori come D. Tabbia, M. Marchetti, M. Berrini, L.Donati. Nel 2015 frequenta e conclude la Scuola Triennale di Direzione Corale \"Il respiro \u00e8 gi\u00e0 canto\" a Torino e nel 2018 quella della Scuola Superiore Internazionale per Direttori di Coro di Arezzo. Dal 2012 \u00e8 Docente di Canto Corale presso l'Universit\u00e0 delle Tre Et\u00e0 di Sassari, e della stessa citt\u00e0 dirige stabilmente anche il Coro dell'Universit\u00e0. \u00c8 stata membro del Coro da Camera del Conservatorio \"L. Canepa\" di Sassari, diretto dal Maestro Clara Antoniciello. Dal gennaio 2014 \u00e8 Direttore Artistico del Complesso Musica Antiqua, dal settembre dello stesso anno \u00e8 nominata ufficialmente Direttore Artistico del Coro Polifonico Turritano e, successivamente, Direttore Artistico del Festival Internazionale di Musiche Polifoniche \"Voci d'Europa\". Dal 2016 \u00e8 inoltre Direttore Artistico dell'Associazione Madrigalisti Turritani, con la quale vince diversi premi. Nel 2017 ri-fonda e dirige le Voci Bianche del Coro Polifonico Turritano. \u00c8 Direttore del Coro Giovanile Sardo FE.R.S.A.CO per il biennio 2018-2019. \nTourn\u00e9e e concerti.\nIl Coro Polifonico Turritano ha partecipato a festival internazionali in diversi Paesi europei: in Italia (Roma, Palestrina, Milano, Novara, Legnano, Como, Aosta, Cremona, Fano, Cunardo, Anghiari, Crema, Pescara, Parma, Livorno, Lucca), in Germania (Dulken, Aachen, Wernigerode, Altenberg, Colonia, Monaco di Baviera), in Svizzera (Lugano), in Francia (Lourdes, Marsiglia, Tours, Bastia), in Spagna (Tolosa, San Sebastian, Barcellona), in Russia (San Pietroburgo, Novgorod), nella Repubblica Ceca (Praga, Pilzen), in Ungheria (Sopron, Budapest, Pecs), in Slovacchia (Trnava), in Grecia (Atene), in Belgio (Maasmechelen, Bruxelles) e in Polonia (Stettino).\nTra i concerti ha eseguito il concerto inaugurale dell'auditorium Megaro Moussikis Athinion nel 2000, concerti per l'Associazione internazionale di studi sul canto gregoriano di Cremona, concerti di musiche palestriniane per la fondazione G.P. da Palestrina e al Convegno internazionale di studi su Palestrina, concerti in Germania nell'ambito della manifestazione \"Il regno di Torres\" patrocinato dall'Istituto italiano di cultura di Monaco di Baviera.\nHa eseguito in prima assoluta moderna lo \"Stabat Mater\" di C\u00e0faro e la \"Messa dei Patriarchi\" di Dipiazza. In tourn\u00e9e italiane ed europee ha eseguito due \"Missae breves\" di Mozart, \"The Mass\" di Dobrogosz, i \"Dialoghi di Anerio\", il \"Te Deum\" di Charpentier in collaborazione con solisti ed orchestra del complesso Musica Antiqua, l'Oratorio di Natale di Johann Sebastian Bach, in collaborazione con l'orchestra Camerata Artemisia, Il \"Dixit Dominus\" per soli, coro ed orchestra d'archi di Alessandro Scarlatti, l'opera contemporanea \"The Armed Man - A mass of peace\" di C. Jenkins per coro, soli ed orchestra in occasione del decennale del Coro Polifonico Santa Croce di Sorso ed insieme all'Orchestra Enarmonia, la \"Missa in C, op. 169\" per solisti, coro ed orchestra di J.G. Rheinberger in collaborazione con il Coro dell'Universit\u00e0 di Sassari, il Coro Santa Croce di Sorso e l'Orchestra Sinfonica dell'Universit\u00e0 Cattolica di Eichstattet-Ingolstadt. \nPremi.\nIl coro ha vinto pi\u00f9 di 50 premi complessivi in concorsi corali, tra i quali 9 primi premi (ad Arezzo, Gorizia e Tolosa, Vittorio Veneto, e Zagarolo). Ha inoltre partecipato ad innumerevoli festival in Italia, Germania, Svizzera, Francia, Spagna, Russia, Repubblica Ceca, Ungheria, Slovacchia, Grecia, Belgio e Polonia.\nRegistrazioni.\nHa registrato per Radio Colonia (Germania) e per la RAI.\nHa inciso:\nHa partecipato a programmi televisivi delle emittenti regionali \"Videolina\" e \"Sardegna 1\" per le trasmissioni \"Buonasera Sardegna\" e \"Sardegna Canta\". "}
{"id": "488766", "revid": "1543377", "url": "https://it.wikipedia.org/wiki?curid=488766", "title": "Canottaggio ai Giochi della II Olimpiade", "text": "Alla II Olimpiade furono disputati numerosi eventi di canottaggio, ma oggi solo i risultati di alcuni di essi vengono computati nel rapporto ufficiale. Per la disciplina fu un esordio assoluto dopo la delusione di Atene, dove avrebbe dovuto fare ingresso ai giochi nel mare del Pireo, ma a causa dell'impraticabilit\u00e0 del campo di regata venne poi cancellata dal programma. Le competizioni di Parigi furono ospitate nelle acque della Senna con arrivo sotto il ponte ferroviario di Asni\u00e8res-sur-Seine e videro la partecipazione di numerosi circoli remieri; fra quelli stranieri si distinsero il \"Minerva Amsterdam\" - sul podio tre volte con medaglie di diverso colore - e l'americano \"Vesper Boat Club\", che vinse la gara dell'Otto, nella quale avrebbe bissato il successo quattro anni dopo a Saint Louis, caso pi\u00f9 unico che raro a quel tempo. Quest'edizione parigina, infine, fu anche segnata dalla partecipazione del primo canottiere italiano, un tal Piaggio, eliminato nelle batterie del singolo."}
{"id": "488767", "revid": "793215", "url": "https://it.wikipedia.org/wiki?curid=488767", "title": "The Western Sugar Cooperative", "text": "The Western Sugar Cooperative \u00e8 un'azienda alimentare statunitense produttrice di zucchero ricavato dalla barbabietola. Fondata originariamente a Loveland, nel Colorado, nel 1901 da Charles Boettcher con la denominazione di \"The Great Western Sugar Company\", l'azienda \u00e8 stata una delle prime a produrre zucchero nell'Ovest degli Stati Uniti. Con il passare del tempo, la compagnia si espanse, costruendo o acquistando vari stabilimenti aggiuntivi in Nebraska, Colorado, Wyoming e Montana.\nNel 1967, la Great Western Sugar Company fu venduta a Billy White, uomo d'affari del Colorado che successivamente, nel 1974, ne cedette il controllo all'organizzazione dei fratelli Hunt. Dopo anni di difficolt\u00e0 economiche, nel 1985 la compagnia fu acquisita dagli inglesi della Tate &amp; Lyle, cambiandone il nome con quello di \"Western Sugar Company\".\nAlla fine degli anni Novanta la Tate &amp; Lyle, per fronteggiare il volubile mercato statunitense dello zucchero, inizi\u00f2 a cercare un acquirente per le sue holding negli USA.\nNel dicembre del 2002, oltre 1.000 coltivatori di barbabietole si riunirono per formare una cooperativa, \"The Western Sugar Cooperative\". Quest'ultima, il 30 aprile 2002, acquis\u00ec la Western Sugar dalla Tate &amp; Lyle. Da allora, la cooperativa ha firmato un accordo di affitto a lungo termine degli impianti per la produzione dello zucchero a Torrington, nel Wyoming, all'American Crystal Sugar Company, rafforzando ulteriormente l'attivit\u00e0.\nAttualmente la Western Sugar ha sede a Denver e possiede stabilimenti a Scottsbluff (Nebraska), Lovell e Torrington (Wyoming), Billings (Montana), Fort Morgan e Greeley (Colorado). Possiede inoltre magazzini a Rocky Ford, Sterling e Longmont (Colorado), Gering e Mitchell (Nebraska). La produzione dell'azienda comprende tre tipologie di zucchero (grezzo, fino e nero), vendute a clienti sia privati sia industriali."}
{"id": "488769", "revid": "125246397", "url": "https://it.wikipedia.org/wiki?curid=488769", "title": "Caponata", "text": "La caponata (\"capunata\" in siciliano) \u00e8 un prodotto tipico della cucina siciliana.\nSi tratta di un insieme di ortaggi (per lo pi\u00f9 melanzane), conditi con sugo di pomodoro, sedano, cipolla, olive, capperi, zucchero e aceto. Ne esistono numerose varianti, a seconda degli ingredienti.\nLa caponata, diffusa in tutto il Mar Mediterraneo, \u00e8 generalmente utilizzata oggi come contorno o antipasto, ma sin dal XVIII secolo costituiva un piatto unico, accompagnata dal pane.\nL'etimologia rimanda allo spagnolo \"caponada\", voce di significato affine. Va considerata una vera e propria etimologia popolare quella che fa risalire \"caponata\" a \"capone\", nome con il quale in alcune zone della Sicilia viene chiamata la lampuga, un pesce dalla carne pregiata ma piuttosto asciutta che veniva servito nelle tavole dell'aristocrazia condito con la salsa agrodolce tipica della caponata. Il popolo, non potendo permettersi il costoso pesce, lo sostitu\u00ec con le economiche melanzane.. Ed \u00e8 questa la ricetta giunta fino a noi. Qualcuno sostiene che il nome del piatto derivi dalle \"caupone\", taverne dei marinai.\nLa Caponata \u00e8 inserita nell'elenco dei Prodotti agroalimentari tradizionali siciliani riconosciuti dal Ministero delle politiche agricole e alimentari.\nLa caponata palermitana.\n\u00c8 la versione pi\u00f9 semplice e la pi\u00f9 classica. Gli ingredienti sono: melanzane (la Violetta lunga palermitana o la Nera lunga), olive verdi o bianche, cipolla, sedano, capperi, salsa di pomodoro, olio, sale, aceto e zucchero. In alcune varianti si aggiungono basilico, pinoli e mandorle tostate grattugiate. La ricetta originale prevede rigorosamente che le melanzane da friggere siano tagliate a tocchi non piccoli (circa 4\u20135\u00a0cm di lato) - olive siciliane intere schiacciate e senza nocciolo (mai olive denocciolate tipo aperitivo) tocchetti di sedano ben visibili, capperi siciliani e agrodolce marcato, cipolle tagliate a pezzi piccoli.\nLa Caponata da piatto conosciuto e consumato solo localmente nel territorio siciliano \u00e8 diventata conosciuta nel mondo grazie all'attivit\u00e0 industriale iniziata nel 1869 dalla famiglia Pensabene ed a seguire dalla Fratelli Contorno, un'antica famiglia di conservieri di Palermo. Veniva prodotta industrialmente nell'antico opificio in Corso Tukory a Palermo (ancora oggi visibile ma in disuso), inscatolata in lattine realizzate e saldate a mano, e da l\u00ec diffusa, commercializzata e apprezzata dai consumatori di varie parti del mondo, in particolare negli USA dove gli emigrati siciliani ritrovavano il sapore della loro cucina.\nLa caponata agrigentina.\nGli ingredienti della versione agrigentina sono: melanzane, \"peperoni arramascati\" (a Roma i \"friggitelli\"), pomodoro, cipolla bianca o rossa, sedano, olive verdi, olive nere, capperi, aceto, zucchero (o miele), peperoncino, basilico, pinoli, uvetta secca, pistacchi e mandorle (molto presenti nel territorio).\nNei comuni del Platani, della Quisquina e del Magazzolo esistono due varianti: la prima, prettamente ciancianese, prevede la prevalenza di carciofi, oltre al pomodoro pelato, le olive verdi, il succo di\u00a0limone, il sedano, e la cipolla; la versione di Bivona, invece, prevede di unire agli ingredienti di base della caponata sia pesche locali che pere di stagione.\nLa caponata trapanese.\nInsieme a melanzane, peperoni, cipolle, pomodori maturi, sedano, olive verdi, capperi, aceto e zucchero vengono aggiunte le mandorle tostate.\nLa caponata catanese.\nSi distingue dalle altre caponate per la predominanza della melanzana e del pomodoro, uniti a pinoli e basilico fresco..\nCaponatina.\n\"Caponatina\" \u00e8 il termine con il quale a partire dal 1916 venne chiamata una caponata che veniva prodotta nel catanese seguendo le tecniche di conservazione a lunga scadenza. La Caponatina, cos\u00ec chiamata per il piccolo contenitore in cui veniva prodotta, si differenzia dalla caponata perch\u00e9 la salsa agrodolce non \u00e8 prevista, per l'aggiunta delle patate e per il taglio pi\u00f9 piccolo degli ortaggi. Si riportano per la caponatina i seguenti ingredienti: melanzane, pomodori pelati, peperoni, patate, cipolle, aglio, olio, sale, pepe, caciocavallo ragusano a pezzetti e vino bianco. In alcune ricette gli ortaggi non vengono fritti come nella caponata classica, ma la cottura avviene nel forno.\nLa caponata messinese.\nLa Ricetta messinese che pi\u00f9 che altro si pu\u00f2 definire una variante della ricetta palermitana, si differenzia per la presenza del pomodoro pelato anzich\u00e9 della salsa. Il pomodoro intero, rimanendo compatto, permette alla caponata di non essere \"colorata\" dalla salsa al pomodoro e, quindi di mettere in evidenza gli ortaggi di cui \u00e8 composta, il che fa s\u00ec che non essendo gli ortaggi immersi nel sugo al pomodoro abbiano un sapore molto pi\u00f9 diversificato ovvero, anche se il contesto dei sapori \u00e8 simile alla ricetta classica, sono pi\u00f9 facilmente distinguibili i sapori dei singoli ortaggi. La caponata messinese viene guarnita con alcune foglie di basilico.\nCaponata napoletana.\nEsiste una caponata nella cucina napoletana che non comprende le melanzane. Si tratta di un piatto povero preparato con una base di taralli (friselle) bagnati, condite con pomodoro fresco, aglio, olio, origano e basilico, e, quando disponibili, anche acciughe, olive ed altri ingredienti.\nCaponata di pesce spada.\nNel palermitano, in omaggio alla tradizione, che voleva questo condimento accompagnare il \"capone\", (la lampuga) , vengono infarinati e fritti dei dadini di pescespada, aggiunti alla Caponata a cottura quasi ultimata."}
{"id": "488795", "revid": "32116", "url": "https://it.wikipedia.org/wiki?curid=488795", "title": "Deus Ex - Invisible War", "text": ""}
{"id": "488796", "revid": "228587", "url": "https://it.wikipedia.org/wiki?curid=488796", "title": "Warren Spector", "text": "Biografia.\nInfanzia.\nSpector \u00e8 cresciuto a Manhattan, che ha descritto come un ambiente a volte ostile dove \u00abpiccoli, grassocci ragazzi ebrei non se la cavano bene\u00bb Dedicava un'intesa attenzione a qualunque argomento diventasse la sua ossessione in ogni dato momento, dai dinosauri agli aeroplani da ragazzino e un interesse in legge per la fine delle elementari. A tredici anni Spector aveva deciso che voleva essere un critico cinematografico e per le superiori le sue ossessioni si espansero alle auto e alla pallacanestro.\nStudi.\nSpector frequent\u00f2 la Northwestern University in Illinois, ancora deciso a diventare un critico cinematografico. Ottenne un BSc in Comunicazioni alla Northwestern e prosegui ottenendo un MA in Radio-TV-Film all'University of Texas ad Austin nel 1980, laureandosi con una tesi di critica storica dei cartoni della Warner Bros.\nNel periodo del college Spector disse \u00abgiocai principalmente con i giochi dell'Avalon Hill, molte volte a \"Ogre\" e \"G.E.V.\" e a \"Rivets\" della Metagaming. Erano sempre giochi da tavolo fino a che non divenni amico con scrittori di fantascienza che giocavano a \"D&amp;D\", cos\u00ec decidi di provarlo. Fui catturato\u00bb. Spector insegn\u00f2 in diversi corsi di storia teoria e critica dei film per prelaureati all'University of Texas at Austin.\nCarriera.\nNel 1983 dopo qualche mese di lavoro all'Harry Ransom Center come archivista incaricato della collezione David O. Selznick, Spector era disoccupato quando ricevette una chiamata da Chris Frink, una conoscenza dei tempi del college, che era diventato curatore editoriale di \"Space Gamer\" e voleva sapere se gli interessava un lavoro. Cos\u00ec alla fine del 1983 inizi\u00f2 la carriera di curatore editoriale\u201d In breve tempo Spector divenne redattore capo di tutti i prodotti della Steve Jackson Games, la casa editrice che pubblicava \"Space Gamer\". Spector inizi\u00f2 a collaborare alla produzione dei giochi di ruolo per la compagnia; \u00abSupervisionavo lo sviluppo, la composizione tipografica e i dipartimenti di arte e grafica\u00bb. Soprattutto svilupp\u00f2 \"Toon\" con il collega ed ex compagno di scuola Greg Costikyan. Nel marzo 1987 fu assunto dalla TSR, inizialmente lavorando sui giochi di ruolo \"Top Secret/S.I.\" e \"Marvel Super Heroes\". Spector lavor\u00f2 per qualche tempo nel dipartimento di ricerca e sviluppo della TSR, aiutando a lanciare tra le altre cose l'ambientazione \"Spelljammer\".\nIn seguito ha lavorato nell'industria dei videogiochi per l'Origin Systems e i Looking Glass Studios, su giochi come ' e ', \"System Shock\" e lavor\u00f2 brevemente su \"Dark Camelot\" che in seguito divenne '. In seguito fond\u00f2 la sezione di Austin di Ion Storm, che svilupp\u00f2 \"Deus Ex\", il suo seguito ' e \"\" prima di essere chiusa dai proprietari Eidos Interactive nel febbraio 2005.\nNel 2004, Spector lasci\u00f2 Ion Storm per \"seguire interessi personali al di fuori della compagnia\". Nel 2005 fu annunciato che Warren aveva fondato un nuovo studio, il Junction Point Studios, dove stava lavorando su un gioco non meglio specificato. In un'offerta di lavoro venivano richiesti artisti per un gioco che avesse il feeling dei \"classi cartoni animati di Hollywood\" in cui compaiono \"topi, gatti e conigli\". Il 13 luglio 2007 fu annunciato che la Disney Interactive aveva acquistato i Junction Point Studios. Il suo primo progetto per la Disney Interactive riguardava i classici personaggi Disney e fu intitolato \"Disney Epic Mickey\", un videogioco a piattaforme per la Wii con protagonista una versione di Topolino pi\u00f9 cupa del solito, che fu pubblicato nel 2010.\nSpector lasci\u00f2 la Disney Interactive nel gennaio 2013 in seguito alla chiusura del Junction Point Studios. Risiede con la moglie, la scrittrice fantasy Caroline L. Spector, ad Austin, Texas.\nApparizioni cameo.\nWarren Spector \u00e8 apparso in diversi giochi a cui ha contribuito. In ' e in ' appare come lo scienziato Johann Schliemann Spector, detto anche Zipactriotl in \"Savage Empire\". In ' appare come il tesoriere corrotto Spektor. In ', appare come uno spettro di nome Warren. In \"System Shock\" doppia Warren Anderczyk nei suo diari, in cui discute le perdite biologiche contaminanti della Citadel Station. In \"Deus Ex\", il volto del personaggio \"Ford Schick\" \u00e8 stata modellata basandosi sull'aspetto di Spector, inoltre \"iamwarren\" \u00e8 uno dei trucchi del videogioco (fa malfunzionare in maniera spettacolare gli apparecchi elettronici nella vicinanza del personaggio, un \"easter egg\" del team di sviluppo).\nOpere.\nVideogiochi.\nSpector \u00e8 solitamente accreditato come produttore, eccetto per \"Deus Ex\" in cui viene accreditato come direttore di progetto."}
{"id": "488797", "revid": "1305772", "url": "https://it.wikipedia.org/wiki?curid=488797", "title": "Mercalli", "text": "Persone.\nEsistono pi\u00f9 persone di cognome Mercalli:"}
{"id": "488798", "revid": "798702", "url": "https://it.wikipedia.org/wiki?curid=488798", "title": "Christopher Lambert", "text": "Biografia.\nLambert nasce a Great Neck, sull'isola di Long Island (nello stato di New York), nel 1957 da genitori francesi, Georges Lambert-Lamond (1910-2003), un diplomatico d'origine ebraica, impiegato presso l'ONU, e Henriette de Caritat de Peruzzis (n. 1928). A causa proprio delle mansioni lavorative del padre, si trasferisce al seguito della famiglia a Ginevra, in Svizzera, nel 1959, soggiornandovi stabilmente fino al 1973, quando sempre per via del lavoro paterno si trasferir\u00e0 a Parigi. Nella capitale francese studia recitazione, indirizzandosi poi verso il mondo del cinema.\nDopo essersi fatto le ossa ricoprendo dei ruoli secondari presso diverse produzioni francesi, ottiene il suo primo ruolo di primo piano con l'interpretazione di Tarzan nel film \"Greystoke - La leggenda di Tarzan, il signore delle scimmie\" del 1984, una produzione britannica per la regia di Hugh Hudson. Nel 1986 ha poi la sua consacrazione presso il grande pubblico internazionale grazie al ruolo da protagonista nel film \"Highlander - L'ultimo immortale\", diretto da Russell Mulcahy, in cui interpreta Connor MacLeod, guerriero scozzese predestinato all'immortalit\u00e0.\nVita privata.\nDal 1988 al 1994 \u00e8 stato sposato con l'attrice Diane Lane (conosciuta sul set di \"Love Dream\"). Dalla loro unione \u00e8 nata una figlia, Eleanor Jasmine (1993). Nel febbraio 1999 sposa Jaimyse Haft, da cui divorzia nel 2000. Nel 2007 inizia una relazione con l'attrice Sophie Marceau, conosciuta sul set del film \"Trivial\". I due si sono lasciati nel 2014. Ha avuto una breve relazione con la showgirl italiana Alba Parietti. Nel 2018 intraprende una relazione con l'attrice Camilla Ferranti, conosciuta sul set della serie \"La dottoressa Gi\u00f2\".\nLambert ha una forte miopia, che gli impedisce di indossare lenti a contatto. Spesso \u00e8 stato costretto a recitare senza occhiali e questo gli ha procurato diversi incidenti.\nDoppiatori italiani.\nNelle versioni in italiano dei suoi film, Christopher Lambert \u00e8 stato doppiato da:"}
{"id": "488799", "revid": "287204", "url": "https://it.wikipedia.org/wiki?curid=488799", "title": "Corsa a cronometro", "text": "Nel ciclismo su strada la corsa a cronometro (o \"\"corsa contro il tempo\") \u00e8 una gara in cui ogni corridore parte separatamente dagli altri per coprire il percorso di gara: la classifica finale viene stilata in base al minor tempo impiegato da ciascun corridore per completare il percorso; la \"cronometro a squadre\"\" \u00e8 un particolare tipo di corsa a cronometro che si disputa tra squadre di pi\u00f9 corridori.\nDescrizione.\nLe corse a cronometro si svolgono spesso nell'ambito delle corse a tappe: nei Grandi Giri, che durano tre settimane, vi sono in genere due o tre tappe a cronometro, una delle quali pu\u00f2 essere una cronometro a squadre o anche un \"cronoprologo\" iniziale di breve lunghezza (max 8\u00a0km). Vi sono comunque anche alcune corse a cronometro a s\u00e9 stanti. Tra le prove individuali spiccano il Campionato del mondo (che si disputa dal 1994), la Cronometro olimpica e, fino al 2004, il Gran Premio delle Nazioni. Tra le gare a squadre si possono citare il Campionato del mondo e, in campo solo femminile, l'Open de Su\u00e8de Vargarda.\nPer le corse a cronometro il regolamento dell'Unione Ciclistica Internazionale consente di utilizzare biciclette speciali dette \"biciclette da cronometro\" che minimizzano l'attrito aerodinamico consentendo dunque velocit\u00e0 maggiori a parit\u00e0 di potenza espressa sui pedali. Tali biciclette sono vietate invece nelle gare in linea per motivi di sicurezza, in quanto difficili da guidare su percorsi tortuosi e in gruppo. Si possono inoltre utilizzare ruote lenticolari (cio\u00e8 a disco pieno) o a razze, appendici al manubrio, telai particolarmente rigidi di forma particolare (es. piatti), casco aerodinamico. Con tali mezzi \u00e8 possibile spingere per lunghi periodi in pianura rapporti molto lunghi in grado di sviluppare alte velocit\u00e0 (anche 50\u00a0km/h e pi\u00f9) grazie anche alla posizione aerodinamica del ciclista ripiegata in avanti sul manubrio.\nI corridori particolarmente forti in questa specialit\u00e0 vengono detti \"cronomen\": si tratta molto spesso di passisti con particolari attitudini nelle lunghe gare individuali in pianura. Questo tipo di abilit\u00e0 si contrappone spesso a quella degli scalatori, forti nelle corse in linea con presenza di montagne. Alcuni forti cronomen sono anche ottimi passisti-scalatori in grado di primeggiare e difendersi nelle grandi corse a tappe sia a cronometro che in salita.\nNel ciclismo professionistico i pi\u00f9 forti e noti nella disciplina sono o sono stati Learco Guerra, Fausto Coppi, Jacques Anquetil, Eddy Merckx, Francesco Moser, Bernard Hinault, Greg LeMond, Miguel Indurain, Tony Rominger, Jan Ullrich, Alberto Contador, Fabian Cancellara, Bradley Wiggins, Tony Martin, Chris Froome, Tom Dumoulin, Primo\u017e Rogli\u010d e Filippo Ganna.\nProva individuale.\nNelle prove individuali i percorsi possono essere completamente pianeggianti oppure misti. La distanza di gara varia in genere da pochi chilometri fino a un massimo, per i corridori professionisti, di 60\u201370\u00a0km; in passato per\u00f2 si svolgevano cronometro anche su distanze molto pi\u00f9 lunghe. Nel 1931, per l'unica volta, il campionato del mondo individuale si disput\u00f2 a cronometro (vinse Learco Guerra): in quel caso la distanza coperta fu di 170 chilometri.\nNormalmente i corridori partono a distanza di uno, due o tre minuti l'uno dall'altro, a seconda della lunghezza del percorso. Nelle corse a tappe, l'ordine di partenza \u00e8 di solito quello di classifica invertito, cio\u00e8 iniziando dall'ultimo classificato per finire con il primo. \u00c8 vietato ai corridori sfruttare la scia degli avversari come pu\u00f2 accadere quando un atleta riprenda sul percorso uno o pi\u00f9 corridori partiti prima di lui. Nelle corse a tappe, il regolamento internazionale vieta di assegnare abbuoni nelle tappe a cronometro. \u00c8 inoltre consentito il cambio di bicicletta, ad esempio su percorsi misti.\nProva a squadre.\nIl regolamento delle cronometro a squadre non si discosta di molto da quello delle cronometro individuali. Anche nella cronosquadre i corridori (in questo caso la squadra), partono ad intervalli prefissati (solitamente dai due a quattro minuti) e il tempo finale viene preso all'arrivo del quinto componente del team; ai corridori che giungono staccati dal resto della squadra viene assegnato il tempo da essi effettivamente impiegato.\nNel corso della competizione ciascuno dei componenti della squadra si porta in testa a tirare a turno; questo allo scopo di fare prendere meno vento in faccia ai compagni che lo seguono, quindi ridurne la fatica. Terminato il proprio turno il corridore si lascia sfilare dal resto del team e si riaccoda ai compagni; ha cos\u00ec il tempo di riposarsi per poi ripresentarsi al comando al turno successivo. Il vantaggio di una simile tattica \u00e8 importante, poich\u00e9 in questo modo si riesce a produrre una velocit\u00e0 pi\u00f9 alta che in una gara di cronometro individuale.\n\u00c8 prassi ormai consolidata, che vi sia una cronosquadre tra le tappe di un grande giro (Tour de France, Giro d'Italia, Vuelta a Espa\u00f1a), ma anche di corse a tappe non cos\u00ec lunghe, quali ad esempio il Tour de Suisse o la Tirreno-Adriatico. Solitamente viene disputata in una delle primissime tappe allo scopo di assegnare la maglia di leader al capitano designato, anche se per regolamento, in caso di conquista della maglia, ad indossarla \u00e8 il primo corridore a tagliare il traguardo.. Sebbene fortemente appoggiato dagli sponsor di squadra, \u00e8 stato criticato l'inserimento delle cronosquadre nei grandi giri (frequente soprattutto nel Tour de France), ritenendo che esse possano distorcere la classifica in una corsa che per il resto \u00e8 individuale. Per questo motivo in alcune delle ultime edizioni del Tour si \u00e8 utilizzato per queste tappe un regolamento speciale, che limita i distacchi in classifica: il distacco della squadra seconda classificata non pu\u00f2 superare i 10 secondi, quello della terza i 20 secondi, e cos\u00ec via.\nSecondo quanto riportato nel regolamento dell'Unione Ciclistica Internazionale al capitolo V, la cronometro a squadre pu\u00f2 essere disputata sia dai professionisti (su una distanza massima di 100\u00a0km), sia dagli under 23 (su una distanza massima di 80\u00a0km); queste nuove regolamentazioni sono in vigore dal 1\u00ba gennaio 2007. Tuttavia va ricordato che nei tempi passati, pi\u00f9 precisamente dai Giochi olimpici estivi di ai Campionati del mondo di ciclismo su strada di Catania 1994, e cio\u00e8 per 35 edizioni (26 mondiali e 9 Olimpiadi), si disput\u00f2 la 100 km a squadre, competizione che, oltre ad essere riservata esclusivamente ai dilettanti, assegnava il titolo mondiale o quello olimpico.\nCon i nuovi regolamenti del CIO e della UCI, il concetto di dilettantismo si \u00e8 andato svilendo. Probabilmente per questo motivo la 100\u00a0km a squadre ha cessato di esistere. In ogni caso da quel tempo non \u00e8 pi\u00f9 esistita una prova di cronometro a squadre composte esclusivamente da quattro elementi (da qui l'espressione \"quartetto della 100 km\"), tanto meno che assegnasse un titolo olimpico o mondiale."}
{"id": "488804", "revid": "729019", "url": "https://it.wikipedia.org/wiki?curid=488804", "title": "Retinopatia diabetica", "text": "Con il termine di retinopatia diabetica si intende quella patologia oculare che si riscontra nella grande maggioranza nei soggetti affetti da diabete mellito, in particolare del tipo 1 (insulino-dipendente). La possibilit\u00e0 di sviluppare danni alla retina e alle altre strutture oculari \u00e8 circa venti volte maggiore nei soggetti affetti dalla patologia.\nEpidemiologia.\nColpisce pi\u00f9 spesso soggetti diabetici tra i 25 e i 60 anni e non si manifesta in genere nel primo periodo diabetico; ma le possibilit\u00e0 di insorgenza della patologia aumentano in maniera esponenziale quando si \u00e8 contratta la malattia da almeno dieci anni.\nEziopatogenesi.\nI diabetici soffrono di danni alle pareti dei vasi sanguigni, in particolare del microcircolo di vari organi (principalmente rene, cuore, cervello e occhi). Questo danno comporta la mancanza di adeguato apporto sanguigno (e, quindi, di ossigeno) ad alcune zone della retina che, di conseguenza, tendono a morire (diventano ischemiche); prima che questo avvenga rilasciano un fattore di crescita di nuovi vasi che, proliferando in modo incontrollato, danneggiano il tessuto retinico stesso.\nLa retinopatia diabetica pu\u00f2 essere distinta, sulla base della presenza o meno di vasi neoformati, nella forma proliferativa (considerata pi\u00f9 grave) e una forma non proliferativa. La prima \u00e8 caratterizzata dalla presenza di un'intensa proliferazione vascolare, con vasi estremamente fragili (che quindi molto spesso tendono alla rottura provocando danni retinici): i sintomi della retinopatia diabetica sono, in generale, di alterata visione (riduzione del visus fino all'ipovisione o alla cecit\u00e0), mentre la forma non proliferativa non presenta questa proliferazione di nuovi vasi, ma solamente microaneurismi (che interessano sia i piccoli vasi retinici ma anche vasi di calibro maggiore) e talvolta presenza di essudati (con depositi proteici, lipidici e glucidici che anche loro tendono a peggiorare la visione). Tuttavia si pu\u00f2 dare il caso che la forma meno grave (non proliferativa) possa degenerare in quella proliferativa.\nTerapia.\nL'alterata visione e addirittura la cecit\u00e0 da emorragia massiva sono affezioni che possono venir risolte sia con il costante controllo e mantenimento del livello glicemico (che \u00e8 causa della patologia), sia nei casi pi\u00f9 gravi, l'utilizzo di tecniche oftalmiche come l'impiego del laser a livello retinico.\nAltri progetti.\nLe domande pi\u00f9 frequenti (FAQ) sulla retinopatia diabetica"}
{"id": "488808", "revid": "767487", "url": "https://it.wikipedia.org/wiki?curid=488808", "title": "Dolci frutti tropicali", "text": "Dolci frutti tropicali \u00e8 il terzo album in studio di Pacifico.\nSia testi che musiche che arrangiamenti sono di Gino de Crescenzo (Pacifico), eccetto \"Caff\u00e8\", dove gli arrangiamenti sono di Pacifico e Gozzetti.\nNella canzone \"Da qui\" la voce \u00e8 di Samuele Bersani, in \"Caff\u00e8\" di Petra Magoni; la tromba in \"L'altalena\" \u00e8 del trombettista siciliano Roy Paci.\nL'illustrazione in copertina \u00e8 del vignettista Tanino Liberatori."}
{"id": "488809", "revid": "339392", "url": "https://it.wikipedia.org/wiki?curid=488809", "title": "Samoobrona", "text": ""}
{"id": "488810", "revid": "78273", "url": "https://it.wikipedia.org/wiki?curid=488810", "title": "Prawo i Sprawiedliwo\u015b\u0107", "text": ""}
{"id": "488811", "revid": "23885", "url": "https://it.wikipedia.org/wiki?curid=488811", "title": "Polskie Stronnictwo Ludowe", "text": ""}
{"id": "488812", "revid": "287204", "url": "https://it.wikipedia.org/wiki?curid=488812", "title": "Fotofinish", "text": "Il fotofinish \u00e8 un dispositivo impiegato dai giudici di gara per determinare esattamente l'ordine di arrivo di una competizione sportiva.\nSi tratta di un'apparecchiatura fotografica in cui la pellicola viene fatta scorrere orizzontalmente a velocit\u00e0 costante nel senso inverso alla direzione della corsa: essa viene impressionata solo in corrispondenza di una fenditura verticale, che viene puntata sulla linea d'arrivo. In questo modo, la fotografia che si ottiene \u00e8 di fatto un grafico del passaggio dei corridori sulla linea in funzione del tempo (per questo motivo, dato che i corridori si muovono mentre attraversano la linea, la loro immagine risulta spesso distorta). Esaminando questa fotografia si possono determinare con precisione millimetrica l'ordine di arrivo dei concorrenti e il tempo esatto impiegato da ciascuno di essi.\nSebbene fin dai Giochi olimpici di venisse usata un'apparecchiatura fotografica come ausilio per stabilire l'ordine d'arrivo, il primo fotofinish vero e proprio, con scorrimento continuo della pellicola, \u00e8 quello impiegato a : questo dispositivo era in grado di rilevare i tempi al centesimo di secondo. A per la prima volta il dispositivo viene collegato alla pistola dello starter, misurando quindi il tempo dall'istante esatto dello sparo.\nIl fotofinish \u00e8 in uso soprattutto nelle gare di atletica leggera (specie le prove di velocit\u00e0), di ciclismo e nell'ippica (sia trotto che galoppo). Nelle competizioni motoristiche invece si usano apparecchiature elettroniche che registrano il passaggio di ciascun concorrente ad ogni giro di pista.\nLe moderne attrezzature hanno eliminato la pellicola e adottato sistemi informatici che permettono un'altissima qualit\u00e0 dell'immagine, stampe dettagliate in pochi secondi e collegamenti a tabelloni elettronici."}
{"id": "488814", "revid": "42081", "url": "https://it.wikipedia.org/wiki?curid=488814", "title": "Platforma Obywatelska", "text": ""}
{"id": "488815", "revid": "1305772", "url": "https://it.wikipedia.org/wiki?curid=488815", "title": "Rete ciclopedonale della provincia di Brescia", "text": "La rete ciclopedonale della provincia di Brescia assomma a circa 300 chilometri di piste ciclabili.\nParticolarmente suggestivi sono gli itinerari dei laghi di Garda e d'Iseo, della Franciacorta e della pianura, lungo i fiumi Mella e Strone.\nAd inizio e fine dei percorsi sono poste delle cartine con indicati i dati tecnici del tracciato e i luoghi storico-artistici da visitare. Sul sito internet della provincia \u00e8 possibile visualizzare tutte queste informazioni in modo dettagliato.\nI tracciati non sono sempre in sede propria, ma in alcuni punti sfruttano tratti di sterrato o utilizzano strade secondari o dei centri cittadini.\nItinerari.\nGli itinerari sono in tutto 10, a cui si aggiunge una rete di piste ciclabili a livello locale.\nDal centro di Pontevico sino alla pieve della Comella.\nPercorso pianeggiante con partenza dal centro abitato di Pontevico e arrivo alla Pieve della Comella. Usciti dal centro cittadino si passa accanto ad un maglio ad acqua ancora funzionante, indi si prosegue per la campagna e si attraversa il parco naturalistico del Lusignolo. Usciti dal parco si \u00e8 subito arrivati alla pieve.\nDa Brescia a Paratico.\nCon partenza in localit\u00e0 Torricella di Brescia, il percorso prosegue per l'abbazia di Rodengo-Saiano, attraversando il centro abitato di Sale di Gussago e la zona artigianale di Cellatica. Si prosegue tra i campi e le cascine di Paderno Franciacorta fino ad arrivare al centro di Passirano e al castello. Sorpassato Monterotondo si discende attraverso i vigneti fino al centro di Provaglio, per proseguire attraverso il sentiero C della riserva delle torbiere. Usciti dalla riserva si raggiunge il comune di Clusane sul lago d'Iseo, per poi arrivare nel centro di Paratico fino al ponte che collega il paese a quello bergamasco di Sarnico.\nDa Paratico a Urago d'Oglio.\nIl percorso inizia vicino al ponte che collega Sarnico (BG) con Paratico, con una salita fino alla chiesa parrocchiale del paese. Dopo un breve sali e scendi nel centro cittadino, si prosegue il Parco dell'Oglio, giungendo a Capriolo. Proseguendo per la campagna, si inizia a scendere verso Palazzolo e, attraversatolo, si prosegue verso Pontoglio. Raggiunto Urago d'Oglio la strada ha un'ultima salita, fino all'arrivo.\nDa Brescia a Desenzano e a Pozzolengo.\nIl tracciato \u00e8 diviso in due tratti: Mazzano-Desenzano e Desenzano-Pozzolengo.\nI tratto Mazzano - Desenzano \nIl percorso \u00e8 una diramazione della ciclabile Rezzato-Sal\u00f2, che si stacca all'altezza di Mazzano. Dopo la deviazione si attraversa il centro storico di Molinetto e si raggiunge la localit\u00e0 di Pontenove di Bedizzole. Da qui si percorre quella che era la via Emilia Gallica, che collegava Burdigiola(Bordeaux) con Costantinopoli. A Bedizzole si attraversa un ponte in pietra a schiena d'asino, con edicola centrale, realizzato nel diciottesimo secolo. Si prosegue, immersi nella campagna, per Ponte San Marco e le colline moreniche del Garda. Si sale quindi fino all'abbazia di Maguzzano, per poi scendere verso Desenzano, attraverso un itinerario panoramico che permette di godere della vista della sottostante Padenghe sul Garda e dell'ampio golfo.\nII tratto: Desenzano - Pozzolengo\nL'itinerario riparte da Desenzano e, attraverso la campagna, giunge alla torre di San Martino della Battaglia, da dove si ridiscende fino all'abitato di Pozzolengo.\nDa Pontevico a Villachiara e a Orzinuovi.\nLa partenza \u00e8 posta nella piazza centrale di Pontevico, da cui si discende sulla sponda dell'Oglio. Si sale quindi nel centro storico di Monticelli d'Oglio e al castello, per proseguire, su tratto pianeggiante, per Quinzano d'Oglio e Borgo San Giacomo. Da qui si ridiscende per la valle dell'Oglio e si prosegue tra le cascine dei Matinengo, in comune di Villachiara. L'itinerario termina a Barco, ove ci sono i resti di un castello quattrocentesco, frazione di Orzinuovi.\nDa Flero a Pontevico.\nIl tracciato parte alle porte di Flero e sale fino sul monte netto, zona di produzione del vino DOC Capriano del Colle. Dopo esser scesi dal colle la pista si affianca al fiume Mella ed entra nell'abitato di Offlaga. Nel centro di Verolanuova il percorso si divide in due direzioni, una che attraversa il Parco dello Strone e porta Pontevico, e l'altra per Monticelli d'Oglio.\nSant'Eufemia a Rezzato e a Sal\u00f2.\nIl percorso parte dell'ex monastero di Sant'Eufemia ora Museo delle Mille Miglia e si dirige verso il centro di Virle, attraversando i centri cittadini di Caionvico e Rezzato. Superato l'abitato di Virle inizia l'alzaia, riservata al passaggio ciclo-pedonale, che fiancheggiando il naviglio prosegue fino al centro di Gavardo. Da Gavardo il tracciato attraversa il fiume Chiese e, costeggiandolo, arriva fino a Villanuova, ove si ritorna sulla precedente sponda. Alla periferia di Villanuova, la pista ciclabile s'innesta sul vecchio tracciato della ferrovia Rezzato-Vobarno, raggiungendo l'abitato di Ro\u00e8 Volciano. Dopo una lunga discesa si arriva nel centro di Sal\u00f2, affacciata sull'omonimo golfo del Lago di Garda.\nDa Darfo Boario Terme a Pisogne.\nIl percorso inizia nel parcheggio dell'Archeo Park di Darfo Boario Terme e prosegue costeggiando il fiume Oglio, sino ad un ponte a schiena d'asino, fino a raggiungere l'abitato. Da cui prosegue, riattraversando l'Oglio, fino al centro di Pisogne.\nDa Villa Carcina a Marcheno.\nL'itinerario sale per la Valle Trompia attraversando i centri di Villa Carcina, Sarezzo, Ponte Zanano, Gardone Val Trompia e Marcheno, con termine alla chiesa di Brozzo. Il percorso si snoda in salita con una differenza altimetrica di 209,8 metri\nDa Capo di Ponte a Losine.\nIl percorso inizia idealmente dalla stazione di Capo di Ponte e scende nel centro storico, da dove inizia la salita fino al termine dell'abitato di Ono San Pietro. Da qui inizia la discesa che attraversa il centro di Cerveno e termina a Losine. Da qui \u00e8 possibile attraversare l'Oglio su una passerella e raggiungere Breno."}
{"id": "488816", "revid": "767487", "url": "https://it.wikipedia.org/wiki?curid=488816", "title": "Glicosuria", "text": "La glicosuria (pronuncia corretta: ; pronuncia accettabile: ), o mellituria, \u00e8 la presenza nelle urine di zuccheri: glucosio, galattosio, fruttosio, lattosio e i pentosi.\nI glucidi vengono filtrati nei reni attraverso i glomeruli e riassorbiti lungo tutto il tubulo prossimale.\nIn caso di iperglicemia, cio\u00e8 di livelli sierici di glucosio aumentati (come nel diabete mellito), la capacit\u00e0 di riassorbimento del tubulo pu\u00f2 risultare insufficiente, e si avr\u00e0 glicosuria.\nTale fenomeno \u00e8 solitamente riconducibile alla natura del riassorbimento del glucosio a livello della prima met\u00e0 del tubulo prossimale, affidato al trasportatore SGLT-2, un sinporto sodio-glucosio posto sulla membrana luminale della cellula tubulare.\nTale meccanismo si dice essere limitato dal trasporto tubulare massimo (Tm), ovvero relato direttamente con il carico filtrato della sostanza in esame (in questo caso, il glucosio). Nello specifico, il Tm inerente a questo processo \u00e8 di circa 375 mg/min, riscontrabile a livello tubulare qualora il soggetto in esame presenti una glicemia di 300 mg/100 mlplasma (la cosiddetta soglia teorica renale, teorica in quanto riscontriamo glicosuria gi\u00e0 con livelli glicemici di 200 mg/100 mlplasma, appunto la soglia renale reale).\nAltre cause di glicosuria possono riguardare danni primitivi al tubulo."}
