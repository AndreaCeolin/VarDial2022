{"id": "503088", "revid": "92723", "url": "https://it.wikipedia.org/wiki?curid=503088", "title": "Diocesi di Toru\u0144", "text": "La diocesi di Toru\u0144 (in latino: \"Dioecesis Thoruniensis\") \u00e8 una sede della Chiesa cattolica in Polonia suffraganea dell'arcidiocesi di Danzica. Nel 2020 contava 581.500 battezzati su 625.190 abitanti. \u00c8 retta dal vescovo Wies\u0142aw \u015amigiel.\nTerritorio.\nLa diocesi comprende 15 comuni della Polonia centro-settentrionale, e precisamente:\nSede vescovile \u00e8 la citt\u00e0 di Toru\u0144, dove si trova la cattedrale dei Santi Giovanni Battista e Giovanni Evangelista. A Che\u0142m\u017ca si trova la concattedrale della Santissima Trinit\u00e0, che fu cattedrale della diocesi di Che\u0142mno (oggi Pelplin) fino all'Ottocento. In diocesi sorgono anche due basiliche minori: la basilica di San Tommaso a Nowe Miasto Lubawskie, e la basilica di San Nicola a Grudzi\u0105dz.\nIl territorio si estende su 5.427\u00a0km\u00b2 ed \u00e8 suddiviso in 17 decanati e 196 parrocchie.\nStoria.\nLa diocesi \u00e8 stata eretta il 25 marzo 1992, ricavandone il territorio dalla diocesi di Che\u0142mno (che contestualmente ha assunto il nome di diocesi di Pelplin) e dall'arcidiocesi di Gniezno.\nIl 7 ottobre 1993, con la lettera apostolica \"Fideles ecclesialis\", papa Giovanni Paolo II ha confermato la Beata Maria Vergine del Perpetuo Soccorso patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 625.190 persone contava 581.500 battezzati, corrispondenti al 93,0% del totale."}
{"id": "503089", "revid": "92723", "url": "https://it.wikipedia.org/wiki?curid=503089", "title": "Diocesi di Tournai", "text": "La diocesi di Tournai (in latino: \"Dioecesis Tornacensis\") \u00e8 una sede della Chiesa cattolica in Belgio suffraganea dell'arcidiocesi di Malines-Bruxelles. Nel 2020 contava 708.400 battezzati su 1.344.241 abitanti. \u00c8 retta dal vescovo Guy Harpigny.\nTerritorio.\nLa diocesi comprende la provincia dell'Hainaut.\nSede vescovile \u00e8 la citt\u00e0 di Tournai dove si trova la cattedrale di Nostra Signora (\"Notre-Dame\"). Nel territorio diocesano si trovano anche tre basiliche minori: \"Notre-Dame de Bonne Esp\u00e9rance\" a Vellereille-les-Brayeux nel comune di Estinnes; \"Notre-Dame de Bonsecours\" a Bon-Secours nel comune di P\u00e9ruwelz; \"Notre-Dame de Tongre\" a Tongre-Notre-Dame nel comune di Chi\u00e8vres.\nIl territorio si estende su 3.786\u00a0km\u00b2 ed \u00e8 suddiviso in 550 parrocchie.\nStoria.\nNella seconda met\u00e0 del III secolo san Piatone evangelizz\u00f2 \"Turnacum\", l'odierna Tournai, nel territorio dei Menapi. Secondo la tradizione sarebbe stato il primo vescovo, anche se manca un riscontro documentale. Le successive invasioni barbariche del IV secolo cancellarono la vita cristiana di Tournai, fino alla fine del V secolo.\nLa diocesi \u00e8 stata eretta nel primo terzo del VI secolo da san Remigio, ricavandone il territorio dall'arcidiocesi di Reims, di cui divenne suffraganea. \u00c8 tuttavia incerto se Tournai ebbe all'inizio dei vescovi propri, distinti da quelli di Noyon. La tradizione riconosce come vescovo certo di Tournai sant'Eleuterio; dopo di lui, all'epoca di san Medardo, le due diocesi sarebbero state unite, bench\u00e9 non fossero contigue. Secondo Duchesne invece l'unione sarebbe avvenuta alla fine del VI secolo o all'inizio del VII; infatti, dopo sant'Eleuterio, lo storico bretone riconosce come possibili vescovi di Tournai: Agrezio, \"episcopus Toronnicae\", che prese parte ai concili di Orl\u00e9ans del 549 e di Parigi del 552; e un vescovo anonimo, di cui parla Gregorio di Tours, in occasione dell'assedio di Tournai nel 577.\nIl vescovo Acario di Noyon, nella prima met\u00e0 del VII secolo, si occup\u00f2 attivamente della rievangelizzazione del territorio di Tournai, favorendo l'attivit\u00e0 missionaria del vescovo itinerante sant'Amando, che in seguito venne nominato vescovo di Maastricht. Il successore di Acario, sant'Eligio, si rec\u00f2 di persona nel territorio tornacense, per continuare l'opera di Amando nella lotta contro il paganesimo, ancora molto attivo in quelle terre.\nNel 1146, su richiesta del canonico Letbert le Blond e dell'abate H\u00e9riman di San Martino, e grazie all'appoggio di san Bernardo, Tournai si divise dalla diocesi di Noyon; primo vescovo fu Anselmo, abate di San Vincenzo di Laon, consacrato nello stesso anno. Contestualmente fu edificata la nuova cattedrale, che venne consacrata il 9 maggio 1171.\nLa diocesi era molto grande ed era delimitata dalla diocesi di Th\u00e9rouanne ad ovest, da quella di Arras a sud-ovest, dalla diocesi di Cambrai ad est e da quella di Utrecht a nord.\nAl momento della restaurazione della sede comprendeva certamente due arcidiaconati, quello di Tournai e quello delle Fiandre. Alla fine del XIII secolo quest'ultimo fu diviso in due, dando origine agli arcidiaconati di Bruges e di Gand. Nel XIV secolo i tre arcidiaconati comprendevano 12 decanati:\nDal 1483 al 1505 ebbe luogo lo scisma di Tournai: il papa elesse tre vescovi in successione, mentre il capitolo, in accordo con il re di Francia, oppose un vescovo di nomina capitolare, la cui morte pose termine allo scisma.\nCon la riorganizzazione ecclesiastica dei Paesi Bassi operata da papa Paolo IV con la bolla \"Super Universas\" del 12 maggio 1559, furono create le diocesi di Bruges e di Gand scorporando i due arcidiaconati omonimi dal territorio dalla diocesi di Tournai, che contestualmente divenne suffraganea dell'arcidiocesi di Cambrai.\nDurante la dominazione spagnola, che dur\u00f2 dal 1521 al 1667, continu\u00f2 ad avere vescovi originari della regione, mentre la conquista della citt\u00e0 da parte dei francesi impose sulla cattedra di Tournai prelati francesi, fino a quando nel 1713 il Trattato di Utrecht sanc\u00ec la dominazione germanica\nDurante l'episcopato di Gilbert de Choiseul (\u2020 1689) fu istituito il seminario diocesano. Dal 1808 il seminario occupa l'ex collegio dei Gesuiti, arrivati a Tournai nel 1554.\nIn seguito al concordato con la bolla \"Qui Christi Domini\" di papa Pio VII del 29 novembre 1801 entr\u00f2 a far parte della provincia ecclesiastica dell'arcidiocesi di Malines. Il territorio fu fatto coincidere con il dipartimento francese di Jemmapes, oggi non pi\u00f9 esistente e sostituito nel 1830 dalla provincia belga dell'Hainaut; questo comport\u00f2 l'annessione di circa 400 parrocchie sottratte ai territori delle sedi di Liegi e di Cambrai (alla quale per\u00f2 cedette tutti i territori facenti parte del dipartimento del Nord).\nNel 1967 il territorio diocesano fu ingrandito con l'arrondissement di Mouscron sottratto alla diocesi di Bruges.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.344.241 persone contava 708.400 battezzati, corrispondenti al 52,7% del totale."}
{"id": "503091", "revid": "92723", "url": "https://it.wikipedia.org/wiki?curid=503091", "title": "Arcidiocesi di Tororo", "text": "Larcidiocesi di Tororo (in latino: \"Archidioecesis Tororoensis\") \u00e8 una sede metropolitana della Chiesa cattolica in Uganda. Nel 2017 contava 981.817 battezzati su 3.875.899 abitanti. \u00c8 retta dall'arcivescovo Emmanuel Obbo, A.J.\nTerritorio.\nL'arcidiocesi comprende i distretti di Bukwo, Manafwa, Butaleja, Kapchorwa, Mbale, Sironko e Tororo nella regione Orientale dell'Uganda.\nSede arcivescovile \u00e8 la citt\u00e0 di Tororo, dove si trova la cattedrale dei Martiri dell'Uganda.\nIl territorio \u00e8 suddiviso in 44 parrocchie, raggruppate in 12 decanati.\nStoria.\nIl vicariato apostolico del Nilo superiore fu eretto il 13 luglio 1894 con il breve \"Ex hac beati\" di papa Leone XIII, ricavandone il territorio dal vicariato apostolico di Victoria-Nyanza (oggi arcidiocesi di Kampala).\nIl 15 giugno 1925 e il 10 giugno 1948 cedette porzioni del suo territorio a vantaggio dell'erezione rispettivamente della prefettura apostolica di Kavirondo (oggi arcidiocesi di Kisumu) e del vicariato apostolico di Kampala (oggi diocesi di Jinja). In quest'ultima occasione, la sede del vicariato apostolico del Nilo superiore venne trasferita da Nsambya-Kampala a Tororo.\nIl 10 maggio 1951 cambi\u00f2 nome in favore di vicariato apostolico di Tororo in forza del decreto \"Cum nomen\" della Congregazione di Propaganda Fide.\nIl 25 marzo 1953 il vicariato apostolico fu elevato a diocesi con la bolla \"Quemadmodum ad Nos\" di papa Pio XII. Originariamente era suffraganea dell'arcidiocesi di Rubaga, diventata arcidiocesi di Kampala nel 1966.\nIl 29 novembre 1980 ha ceduto una porzione del suo territorio a vantaggio dell'erezione della diocesi di Soroti.\nIl 2 gennaio 1999 la diocesi fu ancora elevata al rango di arcidiocesi metropolitana con la bolla \"Cum Ecclesia\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 3.875.899 persone contava 981.817 battezzati, corrispondenti al 25,3% del totale."}
{"id": "503092", "revid": "1086375", "url": "https://it.wikipedia.org/wiki?curid=503092", "title": "Arcidiocesi di Tolosa", "text": "Larcidiocesi di Tolosa (in latino: \"Archidioecesis Tolosana\") \u00e8 una sede metropolitana della Chiesa cattolica in Francia. Nel 2020 contava 841.870 battezzati su 1.390.000 abitanti. \u00c8 retta dall'arcivescovo Guy Andr\u00e9 Marie de K\u00e9rimel, Comm. l'Emm.\nDal 1935 agli arcivescovi di Tolosa \u00e8 concesso di portare il titolo di \"vescovi di Comminges e di Rieux\" (\"Convenarum et Rivensis\").\nTerritorio.\nL'arcidiocesi comprende il dipartimento francese dell'Alta Garonna.\nSede arcivescovile \u00e8 la citt\u00e0 di Tolosa, dove si trova la cattedrale di Santo Stefano. Nell'arcidiocesi sorgono due chiese ex cattedrali: la chiesa di Nostra Signora a Saint-Bertrand-de-Comminges e la chiesa della Nativit\u00e0 della Vergine a Rieux-Volvestre. Il territorio ospita anche 3 basiliche minori: le basiliche di Saint-Sernin e di Notre-Dame de la Daurade a Tolosa, e la basilica di Santa Germana a Pibrac.\nParrocchie e zone pastorali.\nL'arcidiocesi si estende su 6.372\u00a0km\u00b2 ed \u00e8 suddivisa in 602 parrocchie. Dal 2008 le parrocchie sono state raggruppate in 87 \"ensembles paroissiaux\" (unit\u00e0 pastorali), suddivise in cinque zone pastorali e 28 decanati:\nProvincia ecclesiastica.\nLa provincia ecclesiastica di Tolosa comprende le seguenti circoscrizioni ecclesiastiche:\nStoria.\nLa diocesi di Tolosa fu eretta verso la met\u00e0 del III secolo ad opera di san Saturnino, che evangelizz\u00f2 la regione. Le scoperte archeologiche ed epigrafiche attestano con certezza la presenza di una consistente comunit\u00e0 cristiana nel tolosano nel IV secolo. Tra i primi vescovi si distinse in particolare il vescovo Rodanio, che nel concilio di B\u00e9ziers del 356 rifiut\u00f2 di sottomettersi all'arianesimo sostenuto dall'imperatore Costanzo II e per questo venne esiliato in Frigia assieme a Ilario di Poitiers.\nTolosa faceva parte della Gallia Narbonense I e la sua diocesi era suffraganea dell'arcidiocesi di Narbona. Nel 507, dopo che Clodoveo I ebbe conquistata la citt\u00e0, la diocesi entr\u00f2 a far parte della provincia ecclesiastica di Bourges in quanto Narbona era rimasta sotto il dominio dei Visigoti. Dall'VIII secolo, quando anche la Settimania entr\u00f2 nel regno dei Franchi, Tolosa ritorn\u00f2 alla primitiva provincia ecclesiastica.\nFra l'XI e il XIII secolo nella diocesi impervers\u00f2 l'eresia catara, che fu combattuta strenuamente con l'indizione di una crociata. Papa Gregorio IX, per fronteggiare ulteriormente il movimento cataro, istitu\u00ec a Tolosa il tribunale dell'inquisizione, che fu attivo fino al 1255, e cre\u00f2 una universit\u00e0, lo \"Studium generale\".\nIl 23 luglio 1295 Tolosa cedette una porzione del suo territorio a vantaggio dell'erezione della diocesi di Pamiers.\nAgli inizi del XIV secolo Pierre de La Chapelle-Taillefert fu il primo vescovo ad essere creato cardinale; nei secoli seguenti Tolosa sar\u00e0 spesso sede cardinalizia.\nL'11 luglio 1317 la sede di Tolosa fu elevata al rango di arcidiocesi metropolitana con la bolla \"Salvator noster\" di papa Giovanni XXII e contestualmente cedette altre porzioni di territorio a vantaggio dell'erezione di quattro diocesi: Montauban, Saint-Papoul, Lombez e Rieux. Il 26 settembre dello stesso anno furono erette altre due diocesi con territorio dismembrato da quello di Tolosa: la diocesi di Lavaur e la diocesi di Mirepoix.\nIl protestantesimo apparve a Tolosa nel 1532, veicolato da studenti stranieri. Nel 1550 il cardinal Coligny, arcivescovo della citt\u00e0, si dimise per abbracciare la Riforma, quattordici anni dopo si spos\u00f2. Frattanto nel 1563 i cattolici si erano riuniti in una lega per difendere le prerogative del cattolicesimo, ottenendo il dominio della citt\u00e0 dal 1586 al 1595. Il re Enrico IV sar\u00e0 riconosciuto soltanto nel 1596.\nIn seguito al concordato con la bolla \"Qui Christi Domini\" di papa Pio VII del 29 novembre 1801 l'arcidiocesi modific\u00f2 i suoi confini per adattarsi ai dipartimenti dell'Alta Garonna e dell'Ari\u00e8ge, includendo quindi il territorio delle diocesi di Couserans, di Pamiers e di Rieux, nonch\u00e9 parte del territorio delle diocesi di Comminges, di Lectoure, di Lombez, di Mirepoix, di Montauban e di Saint-Papoul.\nFurono soppresse tutte le diocesi menzionate, mentre quella di Pamiers fu ristabilita il 6 ottobre 1822, ricavandone il territorio dall'arcidiocesi di Tolosa. Gli arcivescovi di Tolosa ebbero in quella data il privilegio di aggiungere al proprio titolo quello degli arcivescovi di Narbona.\nIl 19 gennaio 1935 furono riconosciuti agli arcivescovi di Tolosa anche i titoli delle diocesi di Comminges e di Rieux, sedi soppresse che ricadevano nel territorio arcivescovile.\nL'8 dicembre 2002, con la riorganizzazione delle circoscrizioni ecclesiastiche francesi, la metropolia di Tolosa perse la diocesi di Carcassonne, mentre si ingrand\u00ec acquisendo le antiche metropolie di Albi e di Auch, con le loro suffraganee.\nIl 14 giugno 2006 il titolo di Narbona \u00e8 stato trasferito ai vescovi di Carcassonne, nel cui territorio sorge l'antica sede metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 1.390.000 persone contava 841.870 battezzati, corrispondenti al 60,6% del totale."}
{"id": "503093", "revid": "1649409", "url": "https://it.wikipedia.org/wiki?curid=503093", "title": "Diocesi di Townsville", "text": "La diocesi di Townsville (in latino: \"Dioecesis Tovnsvillensis\") \u00e8 una sede della Chiesa cattolica in Australia suffraganea dell'arcidiocesi di Brisbane. Nel 2017 contava 85.300 battezzati su 296.000 abitanti. \u00c8 retta dal vescovo Timothy James Harris.\nTerritorio.\nLa diocesi comprende la parte centro-settentrionale dello stato australiano del Queensland.\nSede vescovile \u00e8 la citt\u00e0 di Townsville, dove si trova la cattedrale del Sacro Cuore.\nIl territorio \u00e8 suddiviso in 27 parrocchie.\nStoria.\nLa diocesi \u00e8 stata eretta il 12 febbraio 1930 con la bolla \"Ecclesiarum in orbe\" di papa Pio XI, ricavandone il territorio dalla diocesi di Rockhampton.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 296.000 persone contava 85.300 battezzati, corrispondenti al 28,8% del totale."}
{"id": "503094", "revid": "110157", "url": "https://it.wikipedia.org/wiki?curid=503094", "title": "Diocesi di Tombura-Yambio", "text": "La diocesi di Tombura-Yambio (in latino: \"Dioecesis Tombura\u00ebnsis-Yambioensis\") \u00e8 una sede della Chiesa cattolica nel Sudan del Sud suffraganea dell'arcidiocesi di Giuba. Nel 2017 contava 1.244.000 battezzati su 1.961.000 abitanti. \u00c8 retta dal vescovo Edward Hiiboro Kussala.\nTerritorio.\nLa diocesi comprende la parte sud-occidentale del Sudan del Sud e precisamente lo stato di Equatoria Occidentale, ad eccezione della contea di Mundri, che fa parte della diocesi di Yei.\nSede vescovile \u00e8 la citt\u00e0 di Yambio, dove si trova la cattedrale di Cristo Re. A Tumbura sorge la concattedrale di Santa Maria Ausiliatrice.\nIl territorio si estende su una superficie di 81.562\u00a0km\u00b2 ed \u00e8 suddiviso in 22 parrocchie.\nStoria.\nLa prefettura apostolica di Mupoi fu eretta il 3 marzo 1949 con la bolla \"Quo Christi Domini\" di papa Pio XII, ricavandone il territorio dai vicariati apostolici di Bahr el-Gebel (oggi arcidiocesi di Giuba) e Bahr el-Ghazal (oggi diocesi di Wau).\nIl 3 luglio 1955 cedette una porzione del suo territorio a vantaggio dell'erezione del vicariato apostolico di Rumbek (oggi diocesi).\nIl 12 dicembre 1974 la prefettura apostolica \u00e8 stata elevata a diocesi, con il nome di \"diocesi di Tombura\", in forza della bolla \"Cum in Sudania\" di papa Paolo VI.\nIl 21 febbraio 1986 cambi\u00f2 nome in favore di diocesi di Tombura-Yambio, in forza del decreto \"Summus Pontifex\" della Congregazione per l'evangelizzazione dei popoli, in seguito al trasferimento della cattedrale da Tumbura a Yambio; contestualmente, l'antica cattedrale \u00e8 diventata concattedrale diocesana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.961.000 persone contava 1.244.000 battezzati, corrispondenti al 63,4% del totale."}
{"id": "503095", "revid": "123728722", "url": "https://it.wikipedia.org/wiki?curid=503095", "title": "Diocesi di Trapani", "text": "La diocesi di Trapani (in latino: \"Dioecesis Drepanensis\") \u00e8 una sede della Chiesa cattolica in Italia suffraganea dell'arcidiocesi di Palermo, appartenente alla regione ecclesiastica Sicilia. Nel 2017 contava 199.400 battezzati su 205.480 abitanti. \u00c8 retta dal vescovo Pietro Maria Fragnelli.\nTerritorio.\nLa diocesi comprende la citt\u00e0 di Trapani e i comuni della parte settentrionale del libero consorzio comunale di Trapani: Alcamo, Buseto Palizzolo, Calatafimi Segesta, Castellammare del Golfo, Custonaci, Erice, Isole Egadi, Misiliscemi, Paceco, San Vito Lo Capo e Valderice. Confina con l'arcidiocesi di Monreale, ad est, e con la diocesi di Mazara del Vallo, a sud.\nSede vescovile \u00e8 la citt\u00e0 di Trapani, dove si trova la cattedrale di San Lorenzo. Nel territorio diocesano si trovano anche quattro basiliche minori: Maria Santissima Annunziata, San Pietro e San Nicol\u00f2 a Trapani e Santa Maria Assunta ad Alcamo.\nSuddivisione del territorio.\nIl territorio si estende su 1.089\u00a0km\u00b2 ed \u00e8 suddiviso in 88 parrocchie, raggruppate in 4 vicariati foranei: Trapani citt\u00e0 - Erice Casa Santa-Isole Egadi , Agro Ericino, Paceco e agro trapanese, Golfo di Castellammare.\nSantuari.\nMolti infine sono i santuari presenti nella diocesi:\nStoria.\nIl cristianesimo fece ben presto il suo ingresso in terra trapanese, per il suo stretto legame con la chiesa cartaginese; nell'isola infatti si diffondono il culto e la devozione verso santi e martiri africani, tra cui san Giuliano, san Liberale, martire a Cartagine, e altri santi. Fino all'occupazione araba della Sicilia, il territorio trapanese era sottoposto all'autorit\u00e0 del vescovo di Lilibeo. Le fonti riportano l'esistenza di un vescovo di Trapani nel IX-X secolo, forse per il declino di Lilibeo, sottoposto all'autorit\u00e0 dell'arcivescovo di Siracusa. Quando i Normanni conquistarono l'isola, Trapani e il suo territorio entrarono a far parte della nuova diocesi di Mazara.\nRisale al 1496 la prima richiesta di erezione di una diocesi trapanese, sempre osteggiata dai vescovi di Mazara. Con l'Ottocento, ripresero le iniziative a favore di una nuova diocesi, sostenute dalla convinzione dell'antichit\u00e0 della Chiesa trapanese, fondata dall'apostolo Pietro, e della presunta presenza di un vescovo trapanese (\"episcopus Drepani\") al concilio di Nicea del 325.\nLa diocesi fu eretta il 31 maggio 1844 con la bolla \"Ut animarum Pastores\" di papa Gregorio XVI, ricavandone il territorio dalla diocesi di Mazara del Vallo; in origine comprendeva: Trapani, Monte San Giuliano (ora Erice), Paceco, Xitta, Favignana, Pantelleria e loro pertinenze.\nPrimo vescovo fu il redentorista lucano Vincenzo Maria Marolda, che fece il suo ingresso solenne in diocesi la vigilia di Natale del 1844. Si adoper\u00f2 per la fondazione del seminario vescovile, che fu aperto nei locali del convento di San Francesco il 7 novembre 1845, per l'obbligo di un aggiornamento teologico per il clero, e per una presenza permanente di sacerdoti nelle isole. Inimicatosi i rivoltosi nel 1848, dovette abbandonare la diocesi assieme agli altri funzionari borbonici; la diocesi fu affidata al vicario generale che la govern\u00f2 fino alle dimissioni del Marolda nell'ottobre del 1851.\nIn seguito, a causa di dissidi fra il governo di Napoli e la Santa Sede, la diocesi rimase vacante per quasi due anni, fino alla nomina di Vincenzo Ciccolo Rinaldi. Questi visse gli anni difficili dello scontro fra cattolici tradizionalisti e cattolici liberali, guidati dal sacerdote Vito Pappalardo, professore del seminario. Durante i moti del 1860, fu costretto all'esilio e rientr\u00f2 in diocesi solo nel 1866. Ciccolo Rinaldi visse anche i primi anni, difficili e tesi, dell'unit\u00e0 d'Italia, che comport\u00f2 la soppressione degli ordini religiosi e l'incameramento dell'asse ecclesiastico, con la messa in liquidazione dei beni della Chiesa; solo a Trapani furono confiscati e messi in vendita 541 immobili della diocesi.\nAll'inizio del Novecento, il modernismo fece la sua apparizione in diocesi, debolmente affrontato dal vescovo Stefano Gerbino di Cannitello, che per motivi di salute dette le sue dimissioni nel 1906. Il successore Francesco Maria Raiti oper\u00f2 per bloccare sul nascere le idee moderniste (tramite il periodico \"La Fiaccola\"), viet\u00f2 abusi in campo liturgico, fond\u00f2 il bollettino diocesano, riform\u00f2 il seminario, dette avvio all'attuazione dell'enciclica \"Il fermo proposito\" sull'associazionismo cattolico, pubblic\u00f2 il calendario liturgico \"proprium\" della diocesi. Nel 1911 celebr\u00f2 il primo sinodo diocesano, dove furono prese disposizioni a difesa del dogma, del culto, del rito e della disciplina. Nel 1912, tramite ricorso al Consiglio di Stato, ottenne l'abolizione della decisione comunale di vietare l'insegnamento della religione nelle scuole.\nIl successore, Ferdinando Ricca, non nascose le sue simpatie per il fascismo. Durante la seconda guerra mondiale i bombardamenti sulla citt\u00e0 portarono alla distruzione dell'episcopio e del seminario.\nIl 15 settembre 1950, in forza del decreto \"Dioecesis Drepanensis\" della Congregazione Concistoriale, furono approvate ampie variazioni territoriali: la diocesi annett\u00e9 le citt\u00e0 e i territori di Alcamo, Calatafimi e Castellammare del Golfo, che erano appartenute alla diocesi di Mazara del Vallo, a cui fu restituita la giurisdizione sull'isola di Pantelleria.\nL'8 maggio 1993 Papa Giovanni Paolo II fece una visita pastorale alla diocesi.\nAlla diocesi appartiene la \"Collezione di arte contemporanea DiAr\", ospitata al seminario vescovile di Casa Santa, e il museo diocesano, ospitato nella Chiesa di Sant'Agostino.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 205.480 persone contava 199.400 battezzati, corrispondenti al 97,0% del totale."}
{"id": "503096", "revid": "92723", "url": "https://it.wikipedia.org/wiki?curid=503096", "title": "Diocesi di Trincomalee", "text": "La diocesi di Trincomalee (in latino: \"Dioecesis Trincomaliensis\") \u00e8 una sede della Chiesa cattolica in Sri Lanka suffraganea dell'arcidiocesi di Colombo. Nel 2020 contava 23.000 battezzati su 420.000 abitanti. \u00c8 retta dal vescovo Christian Noel Emmanuel.\nTerritorio.\nLa diocesi comprende il distretto di Trincomalee, nella Provincia Orientale dello Sri Lanka.\nSede vescovile \u00e8 la citt\u00e0 di Trincomalee, dove si trova la cattedrale di Santa Maria.\nIl territorio \u00e8 suddiviso in 18 parrocchie.\nStoria.\nLa diocesi di Trincomalee fu eretta il 25 agosto 1893 con il breve \"In hac beati Petri cathedra\" di papa Leone XIII, ricavandone il territorio dalla diocesi di Jaffna.\nIl 14 giugno 1954 si ampli\u00f2 con porzioni di territorio appartenute alla diocesi di Kandy.\nIl 23 ottobre 1967 assunse il nome di diocesi di Trincomalee-Batticaloa.\nIl 19 dicembre 1975 cedette una porzione del suo territorio a vantaggio dell'erezione della prefettura apostolica di Anuradhapura (oggi diocesi).\nIl 3 luglio 2012 la diocesi si \u00e8 divisa, dando origine alla presente diocesi di Trincomalee e alla diocesi di Batticaloa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 420.000 persone contava 23.000 battezzati, corrispondenti al 5,5% del totale."}
{"id": "503097", "revid": "110157", "url": "https://it.wikipedia.org/wiki?curid=503097", "title": "Diocesi di Trenton", "text": "La diocesi di Trenton (in latino: \"Dioecesis Trentonensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Newark appartenente alla regione ecclesiastica III (NJ, PA). Nel 2017 contava 881.125 battezzati su 2.039.060 abitanti. \u00c8 retta dal vescovo David Michael O'Connell, C.M.\nTerritorio.\nLa diocesi comprende 4 contee del New Jersey, negli Stati Uniti d'America: Burlington, Mercer, Monmouth e Ocean.\nSede vescovile \u00e8 la citt\u00e0 di Trenton, dove si trova la cattedrale di Santa Maria Assunta (\"St. Mary of the Assumption\"). A Freehold sorge la concattedrale di San Roberto Bellarmino.\nIl territorio si estende su 5.580\u00a0km\u00b2 ed \u00e8 suddiviso in 107 parrocchie.\nStoria.\nLa diocesi \u00e8 stata eretta il 2 agosto 1881, ricavandone il territorio dalla diocesi di\nNewark (oggi arcidiocesi).\nIl 9 dicembre 1937 e il 19 novembre 1981 ha ceduto porzioni del suo territorio a vantaggio dell'erezione rispettivamente delle diocesi di Camden e di Metuchen.\nInizialmente suffraganea dell'arcidiocesi di New York, il 10 dicembre 1937 \u00e8 entrata a far parte della provincia ecclesiastica dell'arcidiocesi di Newark.\nNel 1956 la cattedrale fu distrutta dal rogo appiccato da un piromane. Nell'incendio morirono tre persone.\nLa diocesi \u00e8 stata coinvolta nello scandalo degli abusi sessuali su cinque chierichetti e la propria nipote da parte del sacerdote Ronald Becker, che oper\u00f2 nelle parrocchie della diocesi dal 1979 al 1989 e fu rimosso dai suoi incarichi nel 2002. Nel 2009 e nel 2011 la diocesi ha accettato di pagare 1,3 milioni di dollari alle vittime degli abusi di Becker per porre fine a due diversi processi.\nIl 3 dicembre 2016 con il decreto \"Ut spirituali\" della Congregazione per i Vescovi la chiesa di San Roberto Bellarmino di Freehold \u00e8 stata elevata al rango di concattedrale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 2.039.060 persone contava 881.125 battezzati, corrispondenti al 43,2% del totale."}
{"id": "503098", "revid": "92723", "url": "https://it.wikipedia.org/wiki?curid=503098", "title": "Diocesi di Treviso", "text": "La diocesi di Treviso (in latino: \"Dioecesis Tarvisina\") \u00e8 una sede della Chiesa cattolica in Italia suffraganea del patriarcato di Venezia appartenente alla regione ecclesiastica Triveneto. Nel 2020 contava 778.500 battezzati su 886.000 abitanti. \u00c8 retta dal vescovo Michele Tomasi.\nTerritorio.\nLa diocesi \u00e8 delimitata a nordovest dalle Prealpi Bellunesi e a est dal Piave (alcune parrocchie si trovano sulla riva sinistra a causa del mutevole corso del fiume); a ovest e a sud non segue dei confini naturali: essi si muovono da Paderno a Mussolente, scendendo poi verso Tombolo e piegando per Camposampiero e il Miranese. Il confine continua verso est escludendo i comuni di Venezia e Quarto d'Altino.\nSostanzialmente al centro di questo territorio sorge la citt\u00e0 di Treviso, sede vescovile, in cui si trova la cattedrale di San Pietro.\nLa diocesi riguarda quindi solo una parte della provincia di Treviso (la porzione sud-occidentale) e comprende altres\u00ec ampie porzioni della citt\u00e0 metropolitana di Venezia e della provincia di Padova, cui si aggiunge il comune di Mussolente, in provincia di Vicenza.\nIl territorio \u00e8 suddiviso in 265 parrocchie, raggruppate in 14 vicariati.\nVicariati.\nLe parrocchie sono raggruppate nei seguenti vicariati:\nCollaborazioni pastorali.\nIl 26 febbraio 2012 il vescovo Gianfranco Agostino Gardin ha istituito ufficialmente le prime quattro \"collaborazioni pastorali\" di Castelfranco, Santa Bona, Istrana e Paese, che coinvolgono ben 19 parrocchie chiamate a condividere tra loro iniziative e risorse, tra cui, a lungo andare, lo stesso parroco, data la crisi vocazionale che ha colpito la stessa diocesi veneta. Attualmente (dicembre 2018) le collaborazioni pastorali istituite hanno raggiunto il numero di quarantatr\u00e9.\nLe collaborazioni istituite sono le seguenti (numero di parrocchie):\nMissioni estere.\nDalla diocesi di Treviso dipendono tre missioni estere:\nStoria.\nOrigini.\nNei primi anni dell'era cristiana, Treviso rappresentava un \"municipium\" compreso nella Regio X Venetia et Histria: l'estensione originale della diocesi, quindi, and\u00f2 a coincidere con il territorio amministrativo della citt\u00e0, delimitato, probabilmente, a sud e ad ovest dal Sile, ad est dal Piave e a nord dalla via Postumia.\nUna tradizione rimanda a san Prosdocimo di Padova, vissuto nel I secolo, la prima evangelizzazione, e quindi l'organizzazione ecclesiastica, del territorio veneto; tuttavia si ritiene che la presenza cristiana a Treviso non sia precedente al IV secolo, e di certo allora non era cos\u00ec consistente da giustificare la presenza di un vescovo.\nIl primo vescovo storicamente attestato \u00e8 un Felice, citato dall'amico Venanzio Fortunato e da Paolo Diacono. Quest'ultimo ricorda che, nel 569, raggiunse a Lovadina il re longobardo Alboino e lo convinse a risparmiare la citt\u00e0, ottenendo in pi\u00f9 alcuni ampliamenti del proprio territorio, scorporati dalle diocesi di Altino e di Oderzo. Felice, con i successori Rustico e Felice II, \u00e8 ricordato anche per aver preso parte allo scisma tricapitolino, opponendosi al papa.\nIn effetti, l'importanza della chiesa di Treviso crebbe con la decadenza delle due citt\u00e0, un tempo vivaci centri commerciali e vescovili. Per quanto riguarda Altino, in particolare, quando la diocesi locale fu trasferita a Torcello, a Treviso vennero traslate diverse reliquie, come i corpi dei santi Teonisto, Tabra e Tabrata e del patrono san Liberale; al contempo la circoscrizione ecclesiastica si ampli\u00f2 notevolmente, raggiungendo anche i territori compresi tra il Sile e il Musone.\nMedioevo.\nNei secoli successivi si deline\u00f2 l'organizzazione territoriale della chiesa tarvisina, divisa in quattro arcipretati (Quinto, Cornuda, Godego e Mestre) da cui dipendevano le varie pievi e cappelle. Nel 969 la diocesi si espanse ulteriormente quando Ottone I soppresse la diocesi di Asolo incorporandone il territorio in quello di Treviso. Nel frattempo si andava affermando la presenza benedettina: nell'VIII secolo gli zeniani fondarono a Casier il monastero di San Teonisto, e a Lanzago, presso la chiesa di San Paolo, giunsero i nonantolani, mentre prendeva corpo l'istituzione del capitolo della cattedrale; nel X secolo fu la volta di Santa Maria Assunta a Mogliano Veneto e di Santa Maria del Pero a Monastier.\nA partire dal XIII secolo le istituzioni religiose in citt\u00e0 e nella diocesi furono rafforzate dall'arrivo degli ordini mendicanti (nell'ordine, francescani, domenicani e agostiniani, per concludere con le suore di clausura), favorendo lo studio, la predicazione e la nascita dei Terzi Ordini. Nella Chiesa Trevigiana fiorirono figure di spicco, quali il beato Niccol\u00f2 da Boccasio, divenuto papa Benedetto XI, San Parisio e il beato Enrico da Bolzano.\nNello stesso periodo, tuttavia, i vescovi furono coinvolti nelle guerre che insanguinarono la Marca: \u00e8 il caso di Adalberto Ricco, imprigionato da Ezzelino III da Romano.\nNel 1334 la diocesi arrivava ad estendersi anche sulla zona di San Don\u00e0 di Piave, gi\u00e0 compresa nella diocesi di Eraclea.\nEt\u00e0 moderna.\nDal XIV secolo sino al 1797 la diocesi fu compresa nei domini della Serenissima, dal cui patriziato provennero gran parte dei vescovi. Al contempo si verific\u00f2 un periodo di rilassatezza della vita spirituale, dovuta al benessere e alla stabilit\u00e0 politica portata da Venezia. Fu per questo che, dalla fine del Trecento, si svilupparono le congregazioni religiose; in quest'ambito sono da citare i vescovi Giovanni Benedetti e Ludovico Barbo. Tra il Quattro e il Cinquecento, anche per la discontinua residenza di vescovi e parroci, si ebbe un ulteriore periodo di decadenza spirituale con l'insorgere di alcune eresie.\nUn nuovo periodo di fioritura si ebbe quando il vescovo Giorgio Corner torn\u00f2 dal Concilio di Trento. Furono ridecorate le chiese e l'Episcopio, fondato il seminario diocesano, vennero convocati molti sinodi e aumentarono le visite pastorali. Tutto questo andava per\u00f2 a stridere con l'ignoranza religiosa e la decadenza morale, oltre al fatto che gran parte della vita ecclesiastica era sottoposta al rigido controllo della Repubblica di Venezia.\nCon la soppressione del patriarcato di Aquileia nel 1751 Treviso divenne suffraganea dell'arcidiocesi di Udine.\nNei subbugli seguiti alla caduta della Serenissima (1797), fondamentale \u00e8 l'opera del vescovo Bernardino Marin che, contrariamente ad altre autorit\u00e0 ecclesiastiche, si adoper\u00f2 per la salvaguardia degli interessi del clero e della popolazione. Tuttavia i danni derivanti dalle soppressioni furono notevoli: il clero trevigiano risult\u00f2 ridotto di quasi un terzo, vennero chiuse numerosissime istituzioni a carattere religioso, chiese e monasteri furono letteralmente depredati (esemplari sono gli esempi dei complessi di Santa Margherita e Santa Maria).\nNel 1818 Treviso entr\u00f2 a far parte della provincia ecclesiastica del patriarcato di Venezia; nella stessa occasione si verificarono alcune piccole variazioni territoriali, con l'acquisizione delle enclavi di Mussolente e Casoni (diocesi di Belluno) e di Moniego (arcidiocesi di Udine). Seguirono quindi gli anni del vescovo Sebastiano Soldati, che dovette far fronte alle pressioni dell'allora governo Austriaco. Il malumore generale coinvolse anche i religiosi e si ritiene che circa un terzo del clero fu coinvolto nei moti del 1848.\nNel 1865, dopo secoli di rivendicazioni, assumeva il controllo dell'abbazia di Sant'Eustachio (da tempo ridotta a prepositura) e il titolo di abate passava al vescovo stesso.\nNel 1892 venne fondato il periodico della diocesi \"La Vita del Popolo\".\nL'ultima variazione territoriale \u00e8 del 1927, anno in cui la diocesi in forza della bolla \"Ob nova\" di papa Pio XI perse la gran parte della terraferma veneziana (parrocchie di Chirignago, Mestre, Dese, Favaro, Trivignano, Zelarino, Campalto, Carpenedo, ma anche Oriago, Borbiago e Mira), cedendola al patriarcato di Venezia. Questo atto fu compiuto su pressione del governo fascista di allora, che favoriva una maggiore corrispondenza tra circoscrizioni politiche ed ecclesiastiche (il territorio ceduto era stato da poco incorporato al comune di Venezia).\nIl 25 novembre 1956, con la lettera apostolica \"Pauper et humilis\", papa Pio XII ha proclamato San Pio X e San Liberale patroni della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 886.000 persone contava 778.500 battezzati, corrispondenti all'87,9% del totale."}
{"id": "503099", "revid": "14002", "url": "https://it.wikipedia.org/wiki?curid=503099", "title": "Diocesi di Trier", "text": ""}
{"id": "503100", "revid": "92723", "url": "https://it.wikipedia.org/wiki?curid=503100", "title": "Diocesi di Tricarico", "text": "La diocesi di Tricarico (in latino: \"Dioecesis Tricaricensis\") \u00e8 una sede della Chiesa cattolica in Italia suffraganea dell'arcidiocesi di Potenza-Muro Lucano-Marsico Nuovo appartenente alla regione ecclesiastica Basilicata. Nel 2020 contava 32.800 battezzati su 34.000 abitanti. \u00c8 retta dal vescovo Giovanni Intini.\nIl patrono della diocesi \u00e8 san Potito.\nTerritorio.\nLa diocesi comprende 19 comuni della Basilicata in 2 province civili: \nSede vescovile \u00e8 la citt\u00e0 di Tricarico, dove si trova la cattedrale di Santa Maria Assunta. Il principale luogo mariano della diocesi \u00e8 il santuario di Santa Maria di Fonti, nei pressi di Tricarico.\nIl territorio si estende su 1.238\u00a0km\u00b2 ed \u00e8 suddiviso in 32 parrocchie, raggruppate in 2 zone pastorali: Val Basento e Val d'Agri-Sauro.\nStoria.\nSecondo la testimonianza di Liutprando, vescovo di Cremona, la diocesi di Tricarico venne istituita nel 968. Un documento redatto in quell'anno dalla curia patriarcale di Costantinopoli, a firma dell'imperatore bizantino Niceforo Foca, autorizza il patriarca di Costantinopoli, Polieucte a conferire all'arcivescovo di Otranto la potest\u00e0 di consacrare i vescovi delle sedi suffraganee di Tricarico, Tursi, Acerenza, Gravina e Matera.\nQuesta disposizione rientrava nel piano dell'impero bizantino di occupare quei territori che in precedenza erano soggetti all'influenza dei Longobardi a cavallo dei themi di Lucania e Langobardia. Non \u00e8 dato sapere se la diocesi di Tricarico fu realmente istituita; infatti, nessuno dei vescovi greci \u00e8 documentato e la diocesi non appare in nessuna \"Notitia Episcopatuum\" del patriarcato di Costantinopoli nel secolo successivo alla sua istituzione. Tuttavia appare evidente lo stretto legame di Tricarico e del suo territorio con la chiesa orientale, reso manifesto dalla fondazione di importanti monasteri greci che favorirono il diffondersi della cultura e della liturgia bizantina, nonch\u00e9 dalla presenza di numerosi santi greci che operarono nella regione.\nVerso la met\u00e0 dell'XI secolo il territorio venne conquistato dai Normanni. Nel concilio di Melfi del 1059 fu istituita la provincia ecclesiastica di Acerenza cui fu sottomessa la diocesi di Tricarico. L'anno successivo il metropolita Godano di Acerenza defin\u00ec i confini della diocesi, ed indirizz\u00f2 la bolla di conferma al vescovo eletto Arnaldo, primo vescovo noto della diocesi. Nel 1068 papa Alessandro II conferm\u00f2 la suffraganeit\u00e0 di Tricarico ad Acerenza.\nProgressivamente il rito latino soppiant\u00f2 quello greco. In alcuni centri tuttavia, grazie alla presenza di numerosi monaci orientali, la messa continu\u00f2 ad essere celebrata secondo il rito bizantino fino alla prima met\u00e0 del XIII secolo. All'inizio del XIII secolo il capitolo della cattedrale annoverava elementi di formazione e cultura greca. Resti della liturgia greca si trovavano ancora nel XVIII secolo, come testimonia il vescovo Antonio Zavarroni (1741-1759): \u00abAncora di questo rito se ne conserva nella chiesa cattedrale la memoria, e col cantarsi nelle solennit\u00e0 delle messe l'epistola e il vangelo dal pulpito, come fanno i greci dall'ambone, e colle mozzette negre, le quali usano le dignit\u00e0 e li canonici, che non hanno voluto mai deporre per memoria che il colore nero si portava dai loro antecessori, quando la loro chiesa era governata da vescovi greci\u00bb.\nTra i vescovi di Tricarico si segnalano: Tommaso Brancaccio (1405-1411), cardinale, che svolse un ruolo di primo piano al concilio di Pisa; Ludovico di Canossa (1511-1516), che fu nunzio apostolico in Francia; Giovanni Battista Santoni (1586-1592), nunzio apostolico in Svizzera, che per primo comp\u00ec la visita pastorale della diocesi facendone una minuziosa descrizione; Pier Luigi Carafa (1624-1646), benefattore della diocesi, ingrand\u00ec il santuario di Santa Maria di Fonti, promosso cardinale e nunzio apostolico in Germania; Antonio Zavarroni (1741-1759), uomo di cultura e autore di scritti storici e giuridici. Nel Novecento si ricorda in particolare la figura del venerabile Raffaello Delle Nocche, vescovo dal 1922 al 1960; \u00abdurante il suo presulato, nel 1927, al tentativo da parte della Sacra Congregazione concistoriale di ridefinire le circoscrizioni lucane per meglio razionalizzarne il territorio prevedendo l'accorpamento della diocesi di Tricarico a Matera e di quella di Acerenza a Potenza, non fu dato corso. Tra le iniziative pi\u00f9 importanti da lui avviate a Tricarico sono degne di nota l'ospedale civile inaugurato nel 1947 in un'ala dell'episcopio e la fondazione, nel 1923, dell'ordine delle Suore discepole di Ges\u00f9 Eucaristico\u00bb.\nIl 26 giugno 1951, con la lettera apostolica \"Religionem Beatae Mariae\", papa Pio XII proclam\u00f2 la Beata Maria Vergine del Monte Carmelo patrona della citt\u00e0 e della diocesi, assieme a San Potito.\nNel 1954, dopo una plurisecolare sottomissione all'arcidiocesi di Acerenza, Tricarico entr\u00f2 a far parte della provincia ecclesiastica dell'arcidiocesi di Matera, fino al 1976 quando fu sottoposta alla nuova sede metropolitana di Potenza e Marsico Nuovo. Per un breve periodo, tra il 1976 ed il 1977, Tricarico fu unita \"in persona episcopi\" all'arcidiocesi di Acerenza con l'arcivescovo Giuseppe Vairo.\nNel corso del Novecento alcune modifiche territoriali hanno portato alla cessione nel 1949 dei comuni di Craco e di Montalbano Jonico alla diocesi di Anglona-Tursi, e nel 1976 del comune di Salandra all'arcidiocesi di Matera.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 34.000 persone contava 32.800 battezzati, corrispondenti al 96,5% del totale."}
{"id": "503101", "revid": "110157", "url": "https://it.wikipedia.org/wiki?curid=503101", "title": "Diocesi di Tr\u00eas Lagoas", "text": "La diocesi di Tr\u00eas Lagoas (in latino: \"Dioecesis Trilacunensis\") \u00e8 una sede della Chiesa cattolica in Brasile suffraganea dell'arcidiocesi di Campo Grande appartenente alla regione ecclesiastica Oeste 1. Nel 2017 contava 197.900 battezzati su 274.250 abitanti. \u00c8 retta dal vescovo Luiz Gon\u00e7alves Knupp.\nTerritorio.\nLa diocesi comprende 10 comuni nella parte nord-orientale dello Stato brasiliano del Mato Grosso do Sul: Tr\u00eas Lagoas, Brasil\u00e2ndia, Santa Rita do Pardo, \u00c1gua Clara, Selv\u00edria, Aparecida do Taboado, Parana\u00edba, Inoc\u00eancia, Cassil\u00e2ndia e Chapad\u00e3o do Sul.\nSede vescovile \u00e8 la citt\u00e0 di Tr\u00eas Lagoas, dove si trova la cattedrale di Sant'Antonio.\nIl territorio si estende su una superficie di 57.876\u00a0km\u00b2 ed \u00e8 suddiviso in 15 parrocchie.\nStoria.\nLa diocesi \u00e8 stata eretta il 3 gennaio 1978 con la bolla \"Sacer Praesul\" di papa Paolo VI, ricavandone il territorio dalla diocesi di Campo Grande (oggi arcidiocesi).\nOriginariamente suffraganea dell'arcidiocesi di Cuiab\u00e1, il 27 novembre dello stesso anno \u00e8 entrata a far parte della provincia ecclesiastica dell'arcidiocesi di Campo Grande.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 274.250 persone contava 197.900 battezzati, corrispondenti al 72,2% del totale."}
{"id": "503102", "revid": "1086375", "url": "https://it.wikipedia.org/wiki?curid=503102", "title": "Arcidiocesi di Trivandrum", "text": "Larcidiocesi di Trivandrum dei Latini (in latino: \"Archidioecesis Trivandrensis Latinorum\") \u00e8 una sede metropolitana della Chiesa cattolica in India. Nel 2020 contava 297.121 battezzati su 2.543.100 abitanti. La sede \u00e8 vacante, in attesa che l'arcivescovo eletto Thomas Jessayyan Netto ne prenda possesso.\nTerritorio.\nL'arcidiocesi comprende i taluks di Trivandrum e Chirayinkil nel distretto di Thiruvananthapuram nello stato del Kerala ed una piccola porzione costiera del distretto di Kanyakumari nello stato del Tamil Nadu, nell'estremo sud dell'India.\nSede arcivescovile \u00e8 la citt\u00e0 di Trivandrum, dove si trova la cattedrale di San Giuseppe.\nIl territorio \u00e8 suddiviso in 90 parrocchie.\nStoria.\nLa diocesi di Trivandrum fu eretta il 1\u00ba luglio 1937 con la bolla \"In ora Malabarica\" di papa Pio XI, ricavandone il territorio dalla diocesi di Quilon. Originariamente era suffraganea dell'arcidiocesi di Verapoly.\nIl 29 aprile 1955 ha ceduto la giurisdizione sui fedeli di rito siriaco orientale residenti nel proprio territorio all'eparchia di Changanacherry.\nIl 20 maggio dello stesso anno si ampli\u00f2, estendendo il suo territorio che era appartenuto alla diocesi di Cochin, ma che era gi\u00e0 amministrato e governato dai vescovi di Trivandrum fin dal 19 giugno 1952.\nIl 14 giugno 1996 cedette una porzione del suo territorio a vantaggio dell'erezione della diocesi di Neyyattinkara.\nIl 3 giugno 2004 \u00e8 stata elevata al rango di arcidiocesi metropolitana con la bolla \"Sacratissimi Cordis Iesu\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 2.543.100 persone contava 297.121 battezzati, corrispondenti all'11,7% del totale."}
{"id": "503103", "revid": "322321", "url": "https://it.wikipedia.org/wiki?curid=503103", "title": "Arcidiocesi di Taranto", "text": "Larcidiocesi di Taranto () \u00e8 una sede metropolitana della Chiesa cattolica in Italia appartenente alla regione ecclesiastica Puglia. Nel 2017 contava 391.528 battezzati su 400.122 abitanti. \u00c8 retta dall'arcivescovo Filippo Santoro.\nTerritorio.\nL'arcidiocesi comprende 18 comuni della provincia di Taranto: Carosino, Crispiano, Faggiano, Fragagnano, Grottaglie, Leporano, Lizzano, Martina Franca, Monteiasi, Montemesola, Monteparano, Pulsano, Roccaforzata, San Giorgio Ionico, San Marzano di San Giuseppe, Statte, Taranto e Torricella.\nSede arcivescovile \u00e8 la citt\u00e0 di Taranto, dove si trovano la cattedrale di San Cataldo e la concattedrale della Gran Madre di Dio. A Martina Franca sorge la basilica minore di San Martino.\nIl territorio si estende su una superficie di 1.056\u00a0km\u00b2 ed \u00e8 suddiviso in 88 parrocchie, raggruppate in:\nLa provincia ecclesiastica di Taranto, documentata dal XII secolo, comprende due diocesi suffraganee, Castellaneta e Oria.\nStoria.\nSecondo la \"tradizione petrina\", diffusa in tutta la Puglia, l'apostolo Pietro, nel suo viaggio verso Roma, sbarcato a Taranto, vi avrebbe fondato la prima comunit\u00e0 cristiana, e avrebbe consacrato Amasiano come primo vescovo. Altro vescovo attribuito dalla tradizione a Taranto fu san Cataldo, patrono dell'arcidiocesi, che studi recenti tuttavia collocano fra il VII e l'VIII secolo.\nLa diocesi \u00e8 documentata con certezza sul finire del V secolo. In una lettera di papa Gelasio I (databile tra il 492 e il 496), il pontefice annuncia alla comunit\u00e0 cristiana di Taranto l'invio del nuovo vescovo Pietro, consacrato a Roma; questo vescovo potrebbe essere identificato con altri vescovi omonimi, ma senza indicazione della sede di appartenenza, menzionati nelle lettere di papa Gelasio, e con il vescovo Pietro, senza indicazione della diocesi, che prese parte al concilio romano del 495. Grazie all'epistolario di Gregorio Magno, sono noti altri due vescovi tarantini tra VI e VII secolo: Andrea (593), accusato a Roma di concubinaggio e di aver causato la morte di una donna; e Onorio, che nel 603 fece costruire un battistero presso la \"ecclesia sanctae Mariae\".\nTra VII e VIII secolo, tre vescovi tarantini presero parte a sinodi romani. Giovanni I partecip\u00f2 al concilio lateranense del 649 indetto da papa Martino I per condannare l'eresia del monotelismo. Germano nel 680 fu tra i padri del concilio romano di papa Agatone, che ancora una volta condann\u00f2 il monotelismo; la sua firma appare nella lettera sinodale inviata a Costantinopoli e annessa agli atti del concilio ecumenico del 680/681. Aufredo partecip\u00f2 nel 743 al concilio convocato da papa Zaccaria.\nLa citt\u00e0 di Taranto sub\u00ec alterne vicende, conquistata prima dai Goti, poi dai Bizantini, presa dai Longobardi, e per quarant'anni occupata dai Saraceni. In tutto questo periodo la diocesi rimase sempre sotto la giurisdizione della Chiesa d'Occidente e dei papi di Roma, anche dopo la presa definitiva dei bizantini alla fine del IX secolo. Bench\u00e9 il rito dominante fosse quello latino, comunit\u00e0 di lingua e di rito greco si svilupparono nell'entroterra e in alcune comunit\u00e0 monastiche. In un documento del 978 del principe di Capua Pandolfo, Giovanni II fu il primo a ricevere il titolo di arcivescovo. Il secondo arcivescovo noto \u00e8 Dionisio, che nel 1028, ventunesimo anno del suo pontificato, fece donazione ai monaci di Cava della chiesa di San Benedetto.\nNella seconda met\u00e0 dell'XI secolo Taranto fu conquistata dai Normanni. Il primo arcivescovo dell'epoca normanna \u00e8 Drogone, che nel 1071 eresse la cattedrale, dopo che la precedente fu distrutta dai Saraceni. Le fonti dell'epoca riportano che durante gli scavi per il nuovo edificio furono trovate le reliquie di san Cataldo, proclamato patrono della citt\u00e0 e della diocesi.\nL'arcivescovo Angelo, sulla cattedra tarantina alla fine del XII secolo, fu impiegato in parecchie ambasciate vicino a papa Innocenzo III. \u00abLa citt\u00e0 aveva in questo periodo importanti monasteri: da ricordare quello benedettino di San Pietro Imperiale, quello basiliano di San Vito del Pizzo e quello cisterciense di Santa Maria del Galeso. Vi erano anche due monasteri femminili\u2026 Nel XV secolo si insediarono i francescani (minori osservanti), i domenicani e gli agostiniani. Nel secolo successivo avremo anche i minimi, i fatebenefratelli e i carmelitani calzati.\u00bb\nLa provincia ecclesiastica dell'arcidiocesi di Taranto \u00e8 documentata a partire dal XII secolo; originariamente comprendeva le diocesi di Castellaneta e di Mottola; nel 1591 fu aggiunta la diocesi di Oria.\nIl cardinale Marcantonio Colonna introdusse la riforma tridentina ed istitu\u00ec il seminario arcivescovile, inaugurato il 1\u00ba giugno 1568. Lo stesso vescovo indisse un sinodo provinciale per attuare i decreti conciliari. I numerosi sinodi celebrati dagli arcivescovi nel corso del Seicento favorirono l'opera di riforma morale e religiosa dell'arcidiocesi, sulla scia del tridentino; tra i prelati si distinsero in particolare gli arcivescovi Ottavio Mirto Frangipane (1605-1612), Bonifazio Caetani (1613-1617), il teatino Tommaso Caracciolo (1637-1663), e Francesco Pignatelli (1683-1703), nominato in seguito arcivescovo di Napoli.\nTra Settecento e Ottocento, la vita e la storia dell'arcidiocesi \u00e8 segnata dal lungo episcopato di Giuseppe Capecelatro (1778-1817). \u00abQuesto eminente arcivescovo, che per le sue doti culturali vantava conoscenze in tutte le corti europee, compresa quella di San Pietroburgo, oltre che un fine intellettuale e politico, fu anche un attento pastore della diocesi, come attestano le sue visite pastorali e i numerosissimi editti emanati in circa quaranta anni di episcopato: disciplina e cultura del clero, un'aggiornata \"ratio studiorum\" per il seminario, la catechesi al popolo in lingua volgare, l'assistenza ai moribondi, l'attenzione al complesso mondo confraternale, la lotta alla falsa religiosit\u00e0 popolare per una vera religiosit\u00e0 popolare per vivere una fede pi\u00f9 sicura autentica sono alcuni degli elementi portanti e costanti di tutta la sua feconda e incisiva azione pastorale\u00bb.\nTra Ottocento e Novecento l'arcidiocesi fu guidata da altre grandi figure di vescovi: Giuseppe Rotondo (1855-1885), che non accettando l'unit\u00e0 d'Italia, fu esiliato prima a Napoli e poi a Roma; Pietro Alfonso Iorio (1885-1908), che introdusse in diocesi l'Azione Cattolica; Orazio Mazzella (1917-1934), che difese a oltranza le istituzioni cattoliche contro i soprusi del governo fascista.\nAgli inizi del Novecento furono aboliti gli ultimi resti del rito greco; infatti nelle feste principali dell'anno liturgico, la seconda lettura e il vangelo venivano cantati in cattedrale prima in latino e poi in greco.\nNel 1968 papa Paolo VI visit\u00f2 la citt\u00e0 e l'arcidiocesi e celebr\u00f2 la messa della notte di Natale tra gli operai del Centro siderurgico tarantino. Nell'ottobre del 1989 san Giovanni Paolo II fece la visita pastorale all'arcidiocesi tarantina.\nL'arcivescovo Guglielmo Motolese govern\u00f2 la sede tarantina per trent'anni, dapprima (1957) come amministratore apostolico \"sede plena\", a causa della malattia che colp\u00ec l'anziano arcivescovo Ferdinando Bernardi, e poi come arcivescovo; a lui si deve la decisione di costruire un nuovo grande edificio di culto nella parte nuova della citt\u00e0, dedicato alla Gran Madre di Dio, realizzato dall'architetto Gio Ponti ed inaugurato il 6 dicembre 1970. Lo stesso Motolese fu vescovo di Castellaneta dal 1974 al 1980, unendo cos\u00ec per sei anni \"in persona episcopi\" le due sedi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 400.122 persone contava 391.528 battezzati, corrispondenti al 97,9% del totale."}
{"id": "503104", "revid": "1123126", "url": "https://it.wikipedia.org/wiki?curid=503104", "title": "Diocesi di Trois-Rivi\u00e8res", "text": "La diocesi di Trois-Rivi\u00e8res (in latino: \"Dioecesis Trifluvianensis in Canada\") \u00e8 una sede della Chiesa cattolica in Canada suffraganea dell'arcidiocesi di Qu\u00e9bec appartenente alla regione ecclesiastica Quebec. Nel 2017 contava 263.780 battezzati su 274.300 abitanti. La sede \u00e8 vacante.\nTerritorio.\nLa diocesi comprende la regione della Mauricie nella provincia canadese del Qu\u00e9bec.\nSede vescovile \u00e8 la citt\u00e0 di Trois-Rivi\u00e8res, dove si trova la cattedrale dell'Assunzione.\nIl territorio \u00e8 suddiviso in 62 parrocchie.\nStoria.\nLa diocesi \u00e8 stata eretta l'8 giugno 1852 con la bolla \"Universi Dominici gregis\" di papa Pio IX, ricavandone il territorio dall'arcidiocesi di Qu\u00e9bec.\nIl 28 agosto 1874, l'11 luglio 1882 e il 10 luglio 1885 ha ceduto porzioni del suo territorio a vantaggio dell'erezione rispettivamente della diocesi di Sherbrooke (oggi arcidiocesi), del vicariato apostolico di Pontiac (oggi diocesi di Pembroke) e della diocesi di Nicolet.\nIl 31 maggio 2007 si \u00e8 ampliata, includendo territori prima appartenuti alla diocesi di Amos.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 274.300 persone contava 263.780 battezzati, corrispondenti al 96,2% del totale."}
{"id": "503105", "revid": "322321", "url": "https://it.wikipedia.org/wiki?curid=503105", "title": "Diocesi di Troyes", "text": "La diocesi di Troyes (in latino: \"Dioecesis Trecensis\") \u00e8 una sede della Chiesa cattolica in Francia suffraganea dell'arcidiocesi di Reims. Nel 2020 contava 215.700 battezzati su 310.000 abitanti. \u00c8 retta dal vescovo Alexandre Joly.\nTerritorio.\nLa diocesi comprende il dipartimento francese dell'Aube.\nSede vescovile \u00e8 la citt\u00e0 di Troyes, dove si trovano la cattedrale dei Santi Pietro e Paolo e la basilica di Sant'Urbano.\nIl territorio \u00e8 suddiviso in 43 parrocchie.\nStoria.\nLa diocesi fu eretta nella prima met\u00e0 del IV secolo. Conosciamo i primi vescovi grazie ad un catalogo della fine del XII secolo, ma noto gi\u00e0 nel IX secolo, ritenuto affidabile da Louis Duchesne.\nPrimo vescovo storicamente documentato \u00e8 Optaziano, la cui firma si trova nel documento redatto nel 346 con il quale, nello pseudo-concilio di Colonia, un gruppo di vescovi fece sua la decisione del concilio di Sardica a favore di sant'Atanasio. Dopo di lui gli antichi cataloghi episcopali riportano una serie di vescovi conosciuti solo per la loro presenza negli stessi cataloghi; dopo di questi \u00e8 noto il vescovo san Lupo, vissuto a met\u00e0 del V secolo, famoso soprattutto per aver difeso la citt\u00e0 dalle orde unne di Attila.\n\"Tricassium\" (l'antica Augustobona), capitale del popolo celtico dei Tricassi, era una \"civitas\" della Gallia Lugdunense quarta (o Senonia), come testimoniato dalla \"Notitia Galliarum\" dell'inizio del V secolo. Dal punto di vista religioso, come di quello civile, Troyes dipendeva dalla provincia ecclesiastica dell'arcidiocesi di Sens, sede metropolitana provinciale.\nLa citt\u00e0 fu sede di diversi concili provinciali: nell'867, nel 1104, nel 1107 e nel 1129.\nLa costruzione della cattedrale gotica di Troyes fu iniziata nel 1208 e si protrasse fino al XVII secolo. Verso la fine del XIII secolo fu costruita a Troyes anche la basilica di Sant'Urbano, voluta da papa Urbano IV, originario di Troyes.\nAll'insorgere della rivoluzione, la diocesi comprendeva circa 400 parrocchie, suddivise in 1 arcipretura, 5 arcidiaconati e 8 decanati. Nel territorio esistevano inoltre 10 chiese collegiate e 19 abbazie, di cui 15 maschili e 4 femminili.\nIn seguito al concordato con la bolla \"Qui Christi Domini\" di papa Pio VII del 29 novembre 1801 incorpor\u00f2 i territori delle soppresse sedi di Auxerre e di Sens e parte del territorio dalla diocesi di Langres; nel contempo divenne suffraganea dell'arcidiocesi di Parigi.\nIl 6 ottobre 1822, in forza della bolla \"Paternae charitatis\" del medesimo papa Pio VII, le diocesi di Auxerre e di Langres e l'arcidiocesi di Sens furono ristabilite e la diocesi di Troyes torn\u00f2 ad essere suffraganea dell'arcidiocesi di Sens.\nL'8 dicembre 2002, con la riorganizzazione delle circoscrizioni diocesane francesi, \u00e8 entrata a far parte della provincia ecclesiastica dell'arcidiocesi di Reims.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 310.000 persone contava 215.700 battezzati, corrispondenti al 69,6% del totale."}
{"id": "503107", "revid": "92723", "url": "https://it.wikipedia.org/wiki?curid=503107", "title": "Diocesi di Trieste", "text": "La diocesi di Trieste (in latino: \"Dioecesis Tergestina\") \u00e8 una sede della Chiesa cattolica in Italia suffraganea dell'arcidiocesi di Gorizia appartenente alla regione ecclesiastica Triveneto. Nel 2017 contava 230.000 battezzati su 241.800 abitanti. \u00c8 retta dall'arcivescovo (titolo personale) Giampaolo Crepaldi.\nTerritorio.\nLa diocesi comprende i comuni di Trieste, Muggia, San Dorligo della Valle e Monrupino. Gran parte dei comuni di Duino-Aurisina e di Sgonico, nonostante questi fossero inclusi nella provincia di Trieste, appartiene all'arcidiocesi di Gorizia.\nSede vescovile \u00e8 la citt\u00e0 di Trieste, dove si trova la cattedrale di San Giusto.\nParrocchie e decanati.\nIl territorio \u00e8 suddiviso in 60 parrocchie, raggruppate in 8 decanati:\nStoria.\nTrieste divenne sede episcopale verso la fine del VI secolo: primo vescovo documentato \u00e8 Frugifero, che fu vescovo tergestino all'epoca dell'imperatore Giustiniano I, e pi\u00f9 precisamente tra il 542 e il 565. Inizialmente era suffraganea del patriarcato di Aquileia; ma all'epoca dello scisma dei Tre Capitoli (579), avendo aderito allo scisma entr\u00f2 a far parte della giurisdizione del patriarcato di Grado. Il vescovo Firmino abiur\u00f2 lo scisma e per questo motivo ricevette delle lettere di lode e di approvazione da parte di Gregorio Magno.\nTra il tardo impero e l'alto medioevo il territorio diocesano si ridusse per l'erezione delle diocesi di Cittanova, di Pedena e di Capodistria.\nA partire dall'anno 948 i vescovi ottennero il potere temporale dal re Lotario II che concesse l'indipendenza della diocesi dalla corona, per il territorio \"fino a tre miglia fuori dalle mura cittadine\"; vi rinunceranno formalmente nel 1236, anche se le lotte con il comune continueranno nel corso del Trecento.\nNel 1180 il patriarca di Grado rinunci\u00f2 alla giurisdizione metropolitica sulle sedi istriane e giuliane, e cos\u00ec Trieste divenne nuovamente suffraganea del patriarcato di Aquileia.\nIl vescovo Ulrico De Portis (met\u00e0 del XIII secolo) vendette al comune di Trieste il diritto all'elezione dei giudici, il diritto alla decima ed il diritto di battere moneta. Alla fine del secolo il vescovo Brissa de Toppo concluse il periodo del potere temporale dei vescovi vendendo per 200 pezzi d'argento i rimanenti diritti politici.\nSi deve al vescovo Rodolfo Morandino de Castello Rebecco (1304-1320) la costruzione della chiesa capitolina di san Giusto.\nPer tutto il Medioevo il diritto di elezione del vescovo spetta al capitolo della cattedrale; nel 1459 il diritto di elezione viene conferito all'imperatore.\nNel Cinquecento a Trieste si diffusero le idee del luteranesimo, ma dopo il concilio di Trento la diocesi rientr\u00f2 pienamente nell'ortodossia cattolica, grazie all'opera del vescovo Nicol\u00f2 Coret (1575-1591), temibile avversario dei luterani, e all'apostolato dei Cappuccini e dei Gesuiti, presenti rispettivamente dal 1617 e dal 1619.\nNel 1719 Trieste divenne porto franco e conobbe una rapida crescita con l'insediamento di fedeli di molte religioni.\nIn seguito alla soppressione del patriarcato di Aquileia del 1751, divenne suffraganea dell'arcidiocesi di Gorizia.\nNel 1784 la diocesi di Trieste sub\u00ec numerose cessioni territoriali allo scopo di farne coincidere il territorio con i confini politici. Porzioni del territorio diocesano triestino passarono alle diocesi di Cittanova, di Capodistria, di Parenzo e di Lubiana; d'altro canto incorpor\u00f2 porzioni dell'Istria che appartenevano alle diocesi di Parenzo e Pola e la gola di Prosecco, che apparteneva all'arcidiocesi di Gorizia.\nL'8 marzo 1788 la diocesi fu soppressa in virt\u00f9 della bolla \"Super specula\" di papa Pio VI ed il suo territorio incorporato in quello di Gradisca, eretta il 19 agosto dello stesso anno. Tuttavia, dopo soli tre anni, il 12 settembre 1791 fu ripristinata con la bolla \"Ad supremum\" del medesimo pontefice e resa suffraganea dell'arcidiocesi di Lubiana; la diocesi di Pedena, anch'essa soppressa nel 1788, rimase incorporata nel territorio triestino. Il 19 agosto 1807 divenne immediatamente soggetta alla Santa Sede.\nIl 30 giugno 1828 in virt\u00f9 della bolla \"Locum beati Petri\" di papa Leone XII le diocesi di Trieste e di Capodistria furono unite \"aeque principaliter\"; contestualmente fu soppressa la diocesi di Cittanova ed incorporata in quella di Trieste. Due anni dopo, il 27 luglio 1830, divenne nuovamente suffraganea dell'arcidiocesi di Gorizia per effetto della bolla \"Insuper eminenti Apostolicae dignitatis\" di papa Pio VIII.\nDal 1867 fino al collasso dell'impero austro-ungarico i vescovi di Trieste siedono come membri della Camera dei signori d'Austria, il \"senato\" imperiale.\nNel 1919 il vescovo Andrej Karlin, sloveno, si dimise a seguito di un'aggressione da parte di un gruppo di irredentisti. Nello stesso anno sulla cattedra triestina sieder\u00e0 un vescovo italiano, dopo quasi novant'anni di episcopati sloveni, tedeschi e croati.\nIl 25 aprile 1925 cedette una porzione di territorio a vantaggio dell'erezione della diocesi di Fiume; un'altra porzione di territorio fu ceduta a Fiume nel 1934. In compenso, il 20 febbraio 1932 in seguito alla bolla \"Quo Christi fideles\" di papa Pio XI incorpor\u00f2 il decanato di Postumia, che era appartenuto alla diocesi di Lubiana.\nIl vescovo Luigi Fogar, per la sua opposizione al regime fascista, dovette dare le dimissioni nel 1936.\nDopo la seconda guerra mondiale, a seguito del trattato di pace del 10 febbraio 1947, una larga parte del territorio diocesano si venne a trovare in territorio jugoslavo; furono perci\u00f2 erette due separate amministrazioni apostoliche per la zona in territorio sloveno e per quella in territorio croato.\nNel difficile e teso clima del dopoguerra il vescovo Antonio Santin sub\u00ec una violenta aggressione a Capodistria nel giugno del 1947; la Congregazione Concistoriale dovette intervenire ufficialmente ricordando che a norma del diritto canonico coloro che commettevano queste violenze sarebbero incorsi nella scomunica.\nNel 1958 la diocesi di Trieste si ampli\u00f2 con l'acquisizione di piccole porzioni di territorio dall'arcidiocesi di Gorizia.\nIl 17 ottobre 1977, due anni dopo il trattato di Osimo, in forza della bolla \"Prioribus saeculi\" di papa Paolo VI, le diocesi di Trieste e di Capodistria furono separate e rese autonome; contestualmente vennero introdotte delle modifiche territoriali per far coincidere i territori delle due diocesi con quelli degli Stati.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 241.800 persone contava 230.000 battezzati, corrispondenti al 95,1% del totale."}
{"id": "503108", "revid": "92723", "url": "https://it.wikipedia.org/wiki?curid=503108", "title": "Diocesi di Torit", "text": "La diocesi di Torit (in latino: \"Dioecesis Toritensis\") \u00e8 una sede della Chiesa cattolica nel Sudan del Sud suffraganea dell'arcidiocesi di Giuba. Nel 2020 contava 1.139.835 battezzati su 1.673.100 abitanti. La sede \u00e8 vacante.\nTerritorio.\nLa diocesi comprende lo stato dell'Equatoria Orientale.\nSede vescovile \u00e8 la citt\u00e0 di Torit, dove si trova la cattedrale dei Santi Pietro e Paolo.\nIl territorio si estende su 82.542\u00a0km\u00b2 ed \u00e8 suddiviso in 20 parrocchie.\nStoria.\nLa diocesi \u00e8 stata eretta il 2 maggio 1983 con la bolla \"Quo aptius spirituali\" di papa Giovanni Paolo II, ricavandone il territorio dall'arcidiocesi di Giuba.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.673.100 persone contava 1.139.835 battezzati, corrispondenti al 68,1% del totale."}
{"id": "503110", "revid": "92723", "url": "https://it.wikipedia.org/wiki?curid=503110", "title": "Diocesi di Trujillo (Honduras)", "text": "La diocesi di Trujillo (in latino: \"Dioecesis Truxillensis in Honduria\") \u00e8 una sede della Chiesa cattolica in Honduras suffraganea dell'arcidiocesi di Tegucigalpa. Nel 2020 contava 237.500 battezzati su 447.876 abitanti. \u00c8 retta dal vescovo Luis Felipe Sol\u00e9 Fa, C.M.\nTerritorio.\nLa diocesi comprende i dipartimenti di Col\u00f3n e di Gracias a Dios nella parte nord-orientale dell'Honduras.\nSede vescovile \u00e8 la citt\u00e0 di Trujillo, dove si trova la cattedrale di San Giovanni Battista.\nIl territorio si estende su una superficie di 25.296\u00a0km\u00b2 ed \u00e8 suddiviso in 10 parrocchie.\nStoria.\nTrujillo fu sede della prima diocesi del Paese dal 1531 fino al 1561, quando fu traslata a Comayagua; nel 1916 fu nuovamente trasferita a Tegucigalpa, dando origine all'arcidiocesi di Tegucigalpa.\nL'attuale diocesi \u00e8 stata eretta il 3 luglio 1987 con la bolla \"Pro Supremi\" di papa Giovanni Paolo II, ricavandone il territorio dalla diocesi di San Pedro Sula.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 447.876 persone contava 237.500 battezzati, corrispondenti al 53,0% del totale."}
{"id": "503111", "revid": "92723", "url": "https://it.wikipedia.org/wiki?curid=503111", "title": "Arcidiocesi di Trujillo", "text": "Larcidiocesi di Trujillo (in latino: \"Archidioecesis Truxillensis\") \u00e8 una sede metropolitana della Chiesa cattolica in Per\u00f9. Nel 2020 contava 1.185.406 battezzati su 1.778.080 abitanti. \u00c8 retta dall'arcivescovo H\u00e9ctor Miguel Cabrejos Vidarte, O.F.M.\nTerritorio.\nL'arcidiocesi comprende nove province della regione peruviana de La Libertad: Ascope, Chep\u00e9n, Gran Chim\u00fa, Julc\u00e1n, Otuzco, Pacasmayo, Santiago de Chuco, Trujillo e Vir\u00fa.\nSede arcivescovile \u00e8 la citt\u00e0 di Trujillo, dove si trova la cattedrale dell'Assunzione di Maria Vergine.\nIl territorio \u00e8 suddiviso in 79 parrocchie.\nStoria.\nLa diocesi di Trujillo fu eretta il 15 aprile 1577 con la bolla \"Illius fulciti praesidio\" di papa Gregorio XIII, ricavandone il territorio dall'arcidiocesi di Lima, di cui originariamente era suffraganea.\nIl 28 maggio 1803 cedette una porzione del suo territorio a vantaggio dell'erezione della diocesi di Maynas (oggi diocesi di Chachapoyas).\nIl 5 aprile 1908 e il 29 febbraio 1940 cedette altre porzioni di territorio a vantaggio dell'erezione rispettivamente della diocesi di Cajamarca e della diocesi di Piura (oggi arcidiocesi).\nIl 23 maggio 1943 \u00e8 stata elevata al rango di arcidiocesi metropolitana con la bolla \"Inter praecipuas\" di papa Pio XII.\nIl 17 dicembre 1956 e il 4 dicembre 1961 ha ceduto ulteriori porzioni di territorio a vantaggio dell'erezione rispettivamente della diocesi di Chiclayo e della prelatura territoriale di Huamachuco.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 1.778.080 persone contava 1.185.406 battezzati, corrispondenti al 66,7% del totale."}
{"id": "503113", "revid": "112429933", "url": "https://it.wikipedia.org/wiki?curid=503113", "title": "Krynn", "text": "Krynn \u00e8 il mondo fittizio nel quale si svolge la saga fantasy di \"Dragonlance\".\nCreazione.\nSecondo le cronache in possesso degli Irda, una delle razze pi\u00f9 antiche e sagge di tutto Krynn, l'idea di creare un nuovo mondo \u00e8 da ricercarsi nell'astuta Takhisis, che avrebbe tentato in questo modo di accrescere il proprio potere sui fratelli Paladine e Gilean: costoro, blanditi dalla sorella, appoggiarono il suo progetto dopo essersi fatti assicurare che lei ne aveva parlato con il Padre, Chaos, e che questi era d'accordo con la loro decisione, ed affidarono la creazione materiale del nuovo mondo a Reorx ed alla sua forgia. \nNaturalmente, Chaos non ci mise molto ad accorgersi di questa violazione della sua autorit\u00e0, e tutti gli d\u00e8i dovettero affrontare la dura realt\u00e0 che alcuni di loro avevano gi\u00e0 immaginato, ossia che Takhisis \"non\" aveva assolutamente chiesto il permesso al Padre prima di coinvolgere i fratelli nella sua idea: tuttavia, Chaos non distrusse il neonato Krynn, come tutti si aspettavano da lui, ma lo maledisse in modo che esso fosse la causa di una sanguinosa guerra tra i suoi figli. E infatti, ben presto Takhisis inizi\u00f2 a desiderare che il mondo fosse popolato di una razza di schiavi al suo comando, mentre Paladine sognava un popolo retto e giusto da allevare sulla via del bene e Gilean insisteva sull'importanza del libero arbitrio: fu cos\u00ec che ebbe inizio la Guerra di Tutti i Santi.\nAlla fine, Gilean e Paladine riuscirono a convincere la sorella della necessit\u00e0 di governare tutti e tre assieme il neonato mondo, ed ognuno di essi decise di concedere un dono al mondo neonato che rispecchiasse la propria volont\u00e0: Takhisis don\u00f2 alle creature di Krynn l'ambizione e il desiderio, e dalla sua immaginazione nacquero gli orchi; Paladine diede agli spiriti la necessit\u00e0 di esercitare controllo e di ordinare il caos, e diede vita agli elfi; Gilean, infine, immagin\u00f2 una razza dotata del libero arbitrio, e cre\u00f2 gli umani.\nL'ira di Chaos per il tiro che gli avevano giocato i suoi tre figli prediletti era tutt'altro che scemata, e per ripicca egli plasm\u00f2 su Krynn i draghi, una razza che nessun umano, orco o elfo poteva avere la minima speranza di controllare, a causa della loro incredibile conoscenza della magia e della potenza di cui Chaos li aveva intrisi. Col tempo, i draghi si allontanarono comunque dal caos e finirono per avvicinarsi a una delle due divinit\u00e0 del bene o del male, dando origine rispettivamente ai draghi metallici e ai draghi cromatici.\nLa creazione di Krynn e delle creature che lo popolano pu\u00f2 ritenersi conclusa qui, sebbene molte altre razze (quali i kender, gli gnomi e i nani, ed infine i draconici) siano state create in un secondo tempo, per l'intercessione della Gemma Grigia di Gargath. Tuttavia, quelle sopra elencate sono le sole razze legittimate dai tre d\u00e8i principali di Krynn, e sono infatti le uniche ad avere il permesso di viaggiare nel tempo.\nCielo.\nNel cielo di Krynn ruotano incessantemente tre lune, i cui nomi rispecchiano quelli delle tre divinit\u00e0 della magia che si dice esse rappresentino, ossia la bianca Solinari, la rossa Lunitari e la nera Nuitari: delle tre, Nuitari \u00e8 invisibile alla maggior parte della popolazione di Krynn e si mostra solo ai maghi dalla veste nera, ai chierici oscuri, ai non-morti e agli spettri come Lord Soth, mentre le altre sono visibili a tutti. La ragione dell'esistenza di queste tre lune viene ricercata nel profondo amore che i tre d\u00e8i nutrono per Krynn e soprattutto per la sua magia, che essi hanno giurato di proteggere a qualunque costo.\nIl cielo notturno di Krynn presenta inoltre una grande variet\u00e0 di costellazioni, che sono associate ad altrettante divinit\u00e0: tra queste, le pi\u00f9 evidenti sono il Guerriero Valoroso, simbolo di Paladine, il Drago a Cinque Teste, simbolo di Takhisis, e i Piatti della Bilancia, simbolo di Gilean. Queste costellazione sono state prese a simbolo dell'eterna lotta che avviene nei piani immortali, poich\u00e9 le costellazioni del bene e del male ruotano incessantemente l'una attorno all'altra, studiandosi guardinghe, e sono eternamente sorvegliate dalla Bilancia, simbolo di neutralit\u00e0.\nAnsalon.\nIl meno esteso dei continenti di Krynn \u00e8 rappresentato da Ansalon, nel quale sono ambientati molti romanzi di Dragonlance. Ansalon \u00e8 una grande massa frastagliata di terre, circondata da molte isole il cui assetto \u00e8 cambiato profondamente dopo il primo Cataclisma e la relativa caduta della montagna di fuoco dal cielo, che ha distrutto e diviso molte nazioni, originando nuovi mari catene montuose, deserti e nuove pianure modificando completamente il paesaggio. Il continente di Ansalon \u00e8 diviso in parecchie regioni, ognuna profondamente diversa dalla precedente, le pi\u00f9 famose sono descritte qui di seguito nelle loro caratteristiche geografiche: per informazioni pi\u00f9 specifiche, visitare la sezione Luoghi di Dragonlance.\nAbanasinia.\nAbanasinia \u00e8 una terra nella parte meridionale del continente, che confina a Sud con Qualinesti e con le terre dei nani. In questa regione sono presenti molti dei luoghi che faranno la storia di Ansalon, quali Solace, Que-shu, Xak Tsaroth e Haven. Abanasinia si affaccia a Nord sullo stretto di Schallsea, che la separa dalla terra di Solamnia, e ad Ovest sullo stretto di Algoni, al di l\u00e0 del quale si trova l'Ergoth del Sud. L'intera regione \u00e8 coperta di boschi e colline, che solo al centro si innalzano nei Monti Kharolis, ai quali Solace \u00e8 addossata. Pi\u00f9 a sud, i Monti Kharolis si approfondano nell'interno del continente per dare origine a Pax Tharkas e Thorbardin, le secolari dimore dei nani.\nQualinesti.\nIncuneata fra il mare ad Ovest e i Monti Kharolis ad Est, la foresta degli elfi si estende nell'estremo Sud-Ovest del continente di Ansalon, dove confina con la Foresta di Wayreth: quest'ultimo particolare \u00e8 comunque ampiamente discusso perch\u00e9 nessuno conosce di preciso l'ubicazione di questa foresta, data la sua abitudine di spostarsi nottetempo secondo il volere dell'Arcimago della Torre. Qualinesti (il cui nome significa \"nazione libera\") \u00e8 una terra bellissima e lussureggiante, completamente ricoperta dagli alberi, ma non \u00e8 facile per gli umani accedervi in quanto gli elfi, memori dei tempi bui, non esitano a bersagliare di frecce chiunque si azzardi a varcarne i confini anche solo di un passo. La sua capitale \u00e8 la citt\u00e0 di Qualinost.\nPianure della Polvere.\nLe Pianure della Polvere rappresentano la regione pi\u00f9 deserta di Ansalon, una terra arida e inospitale che si estende fra le due terre degli elfi, dove persino le erbacce stentano a crescere per la mancanza d'acqua. Un tempo, questa terra era occupata dal mare, che veniva solcato dalle navi dalle bianche ali di Tarsis la Bella, ma l'avvento del Cataclisma port\u00f2 al ritirarsi delle acque, che andarono a formare il Mare di Sangue di Istar, e con esse svan\u00ec anche la fortuna della bella citt\u00e0. Le Pianure della Polvere ospitano anche la magica fortezza di Zhaman, dove fu nascosto per un certo periodo di tempo uno dei magici Portali per accedere all'Abisso.\nSilvanesti.\nSilvanesti rappresenta la patria originaria degli elfi di Ansalon e si trova a Sud-Est del continente, addossata alle Pianure della Polvere ed affacciata a Nord-Est sulla Baia di Balifor. La sua capitale \u00e8 Silvanost. Durante la Guerra delle Lance fu resa inospitale dal drago verde Cyan Bloodbane, che utilizzando uno dei cinque globi dei draghi torment\u00f2 il Portavoce delle Stelle, sovrano di quel luogo, con incubi agghiaccianti che per magia divennero reali, infestandone e distorcendone tutto il regno. Ci vollero anni e sacrifici perch\u00e9 le cose tornassero alla normalit\u00e0.\nMonti Khalkist.\nQueste aguzze montagne si estendono per tutta la parte settentrionale di Ansalon, arrivando gi\u00f9 fino al confine con Silvanesti, e segnano un imponente confine tra Solamnia e le terre degli Orchi. Nelle profondit\u00e0 dei Monti Khalkist si celano gli Eserciti dei Draghi, localizzati perlopi\u00f9 a Sanction, cittadina affacciata sul mare di Newsea e stretta tra le montagne chiamate \"Signori del Fato\", e, poco pi\u00f9 a Nord, a Neraka, dove per qualche tempo \u00e8 sorto il nuovo osceno tempio alla Regina Oscura. L'estremit\u00e0 occidentale dei Monti Khalkist \u00e8 formata da un'altra piccola catena montuosa, i Monti Dargaard, che ospitano al loro interno la reggia di Dargaard Keep, dimora eterna di Lord Soth. A poca distanza da Neraka sorge inoltre la sacra Godshome, incassata in una valle tra le montagne ripide.\nSolamnia.\nPatria degli omonimi Cavalieri, Solamnia \u00e8 una terra verdeggiante che si estende a Nord del mare di Newsea e ad Ovest dei Monti Khalkist. La sua capitale \u00e8 Solanthus, posta nella parte pi\u00f9 meridionale della regione, tra i Monti Dargaard Meridionali e i Monti Garnet, ma il luogo pi\u00f9 famoso e importante \u00e8 di sicuro Palanthas: questa superba citt\u00e0 si trova nell'estremo Nord del continente di Ansalon, racchiusa tra i monti Vingaard che ne cingono il lato meridionale ed affacciata a Nord sulla Baia di Branchala, e l'unico possibile accesso via terra \u00e8 guardato dalla Torre del Sommo Chierico. Solamnia costituisce l'ultimo pezzo di terraferma al confine occidentale di Ansalon.\nErgoth.\nAi tempi precedenti il Cataclisma, la terra di Ergoth non era un'isola, bens\u00ec costituiva la regione pi\u00f9 occidentale di Solamnia, e tutta la regione era soggetta al dominio del grande Impero dell'Ergoth. Con la caduta della montagna di fuoco ed il conseguente sconvolgimento geografico, l'Ergoth fu staccato dalla terraferma e spaccato in due, andando cos\u00ec a costituire le due regioni dell'Ergoth del Nord\" \"e dell'Ergoth del Sud.\nErgoth del Nord.\nL'Ergoth del Nord \u00e8 una grossa isola posta a Ovest della terra di Solamnia, ed \u00e8 la patria di nerboruti uomini di colore che si ritrovano spesso nei porti di tutto Ansalon.\nErgoth del Sud.\nSituata a Nord-Ovest di Abanasinia e a Sud-Ovest di Solamnia, l'Ergoth del Sud \u00e8 l'isola gemella dell'Ergoth del Nord e patria degli elfi Kagonesti. Su di essa si formeranno inoltre, durante la \"Guerra delle Lance\", il Silvamori e il Qualimori, ossia gli accampamenti segreti degli elfi fuggiti dalle loro terre per salvarsi la vita dagli Eserciti dei Draghi. \u00c8 su quest'isola, infine, che sorgono la tomba di Huma e il rifugio dei draghi d'argento, e qui sorgeva la Torre dell'Alta Stregoneria di Daltigoth, che venne distrutta poco prima del Cataclisma.\nSancrist.\nSituata a Ovest dell'Ergoth, Sancrist \u00e8 un'isola che costituisce il sommo confine occidentale di Ansalon, al di l\u00e0 del quale c'\u00e8 solo il Mare di Sirrion. L'isola costituisce in realt\u00e0 l'ultima frontiera dei possedimenti reclamati dai Cavalieri di Solamnia: occupata per gran parte da territorio montuoso, Sancrist vede ergersi al suo centro il Castello Uth Wistan, propriet\u00e0 di Lord Gunthar, il Gran Maestro dell'Ordine dei Cavalieri. \u00c8 su di essa che viene celebrato, nel libro \"I draghi della notte d'inverno\", il celebre Consiglio di Whitestone, e sempre qui sorge, inoltre, il Monte Nonimporta, dimora degli gnomi.\nMithas.\nSituata all'estremo Est di Ansalon, Mithas \u00e8 la patria dei minotauri e un'isola difficilmente raggiungibile dalle navi del continente, a causa sia della sua eccessiva distanza, sia del fatto che tra Mithas e Ansalon si trovi interposto il pericoloso Mare del Sangue di Istar, e sia della scarsa amichevolezza dei suoi abitanti.\nMuraglia di Ghiaccio.\nLa Muraglia di Ghiaccio \u00e8 un'enorme, gelida formazione che costituisce l'ultimo confine meridionale di Ansalon. Patria dei draghi bianchi, la Muraglia verr\u00e0 violata da Laurana, Sturm, Flint e Tas che riusciranno a penetrarvi e a sottrarre dalle grinfie degli Eserciti dei Draghi uno degli ultimi globi dei draghi.\nMare di Sangue.\nIl Mare di Sangue di Istar sorge ad Est dei Monti Khalkist, nel punto in cui, prima del Cataclisma, sorgeva la nazione governata dal Gran Sacerdote di Paladine. Esso deve il nome al colore sanguigno delle sue acque, continuamente agitate da un maelstrom subacqueo, che sorge in corrispondenza del buco nero che un tempo ospitava il tempio del Re Prete, e che tira in superficie la terra rossastra che un tempo ricopriva le strade della citt\u00e0 maledetta: le voci sul Cataclisma hanno per\u00f2 portato all'affermarsi di una macabra leggenda, la quale afferma che il colore rosso delle acque marine sarebbe dovuto al sangue delle migliaia e migliaia di innocenti che sarebbero morti durante quella fatidica notte, quando la montagna di fuoco venne scagliata gi\u00f9 dal cielo.\nTaladas.\nTaladas \u00e8 un intero continente all'interno della saga di Dragonlance, che si trova negli oceani settentrionali e inesplorati di Krynn. \u00c8 circa due volte pi\u00f9 grande di Ansalon e si trova a nord-est di questo. Per la maggior parte sconosciuta agli storici e ai conquistatori di Ansalon, i segreti di Taladas sono molti.\nTaladas \u00e8 una terra molto insolita che si trova in una parte lontana di Krynn. La maggior parte dei fan di Dragonlance ha infatti familiarit\u00e0 con Ansalon, con le sue terre, gli eroi, e le lotte. Le terre di Taladas forniscono tutte nuove avventure e culture da esplorare.\nTaladas \u00e8 stato governato da un impero di maghi-imperatori, l'impero di Aurim, che \u00e8 stato distrutto lo stesso giorno di Istar. Il Cataclisma ha infatti drasticamente cambiato Taladas durante la notte. Una singola, massiccia montagna di fuoco colp\u00ec infatti una regione di aperte pianure che era il centro di Taladas, e la pioggia di fuoco distrusse l'impero di Aurim e apr\u00ec una voragine nel centro del continente, che invece di essere invasa dalle acque, fu inghiottita dalla roccia fusa in un grande calderone di lava. Il calore generato da questo evento bruci\u00f2 le terre intorno vetrificandole e incenerendole, nonch\u00e9 producendo gas velenosi che sterminarono molte delle razze che vi abitavano. L'impatto fu tremendo. La terra stessa si lacer\u00f3, portando alla creazione di una vasta regione di ribollente roccia fusa e rimodellando i mari. Nuove catene montuose furono risvegliate in un furore di vulcani, terremoti ed eruzioni scossero la terra, e si crearono o vennero trasformati nuovi territori.\nLa Taladas che usc\u00ec fuori dal Cataclisma era un continente che aveva ormai perso molti dei segreti del passato, ma che vide la formazione di nuovi e potenti regni. Alcune aree infatti sopravvissero a quella che gli abitanti di Taladas chiamano la \"grande distruzione\". Sulle isole Rainward, i rifugiati costruirono nuovi regni. Inoltre, nelle giungle meridionali di Nerone e nel nord nevoso del Panak, trib\u00f9 di selvaggi dimorano con creature mostruose. Gli gnomi navigano per il mare infuocato grazie alla Flotta di Fuoco, costituita da navi di acciaio, e vivono lungo le sue rive. Al momento la Lega Imperiale dei Minotauri \u00e8 l'unico vero e proprio impero, che ha coperto tutte le parti abitabili del Nord Hosk (dove vivono delle trib\u00f9 nomadi), ad eccezione di Thenol, un regno oscuro governato da sacerdoti degli dei del male, e Armach, sede degli elfi. La Lega Imperiale \u00e8 governata da minotauri, e ha molta influenza nel nord. A differenza di Ansalon, Taladas \u00e8 stato relativamente poco trattato da romanzi e moduli di gioco. Taladas non \u00e8 stato coinvolto nella Guerra delle Lance.\nIl continente di Taladas \u00e8 stato introdotto ai tempi del set da gioco \"Time of the Dragon\" nel 1989, da David \"Zeb\" Cook.\nAdlantum.\n\u00c8 il terzo continente di Krynn. \u00c8 situato a nord-ovest di Ansalon. Di Adlatum si sa poco, appare su due mappe ed \u00e8 brevemente accennato al fianco di Taladas e Ansalon nel libro in lingua originale \"The Dragons of Krynn\". Da fonti non ufficiali del sito di Dragonlance Nexus, si dice che fosse un continente delle dimensioni di Taladas, che si squarci\u00f2 in due quando la grande onda, creata dall'impatto della montagna di fuoco con il mondo, allag\u00f2 permanentemente le pianure e le valli centrali del continente.\nTerre Sommerse.\nL'oceano che brulica di vita, non \u00e8 pi\u00f9 noioso delle terre emerse. Questo immenso e vasto territorio \u00e8 suddiviso anch'esso da nazioni e razze che si danno guerra come quelle terrestri, anche se in misura minore. Qui vivono gli alter ego marini delle principali razze di Krynn nonch\u00e9 mostri marini di dimensioni titaniche. tra le razze e i regni ricordiamo i due regni degli elfi marini, i Dimernesti e i Dhargonesti che si dice siano stati creati dal passaggio della Gemma Grigia.\nIthin'carthia.\nIthin'carthia che \u00e8 anche conosciuto come l'Isola dei bruti, si trova a est di Ansalon e sud Taladas lungo l'equatore. Questa \u00e8 una terra subtropicale, e anche durante l'autunno \u00e8 caldo. Una volta l'isola era coperta dalla giungla e da praterie popolate di mammuth lanosi, ma ora le terre sono sovrappopolate dalle trib\u00f9 dei dai Tarmak e tutta questa terra sta scomparendo. Esistevano tre diverse societ\u00e0 nel isola continente, e i Tarmak dominarono le etnie dei Damjatt e dei Keena. Vi era anche una colonia di draghi, ma fu distrutta dagli abitanti dell'isola."}
{"id": "503114", "revid": "267975", "url": "https://it.wikipedia.org/wiki?curid=503114", "title": "Diocesi di Tshumbe", "text": "La diocesi di Tshumbe (in latino: \"Dioecesis Tshumbeensis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Kananga. Nel 2017 contava 401.407 battezzati su 1.424.160 abitanti. \u00c8 retta dal vescovo Nicolas Djomo Lola.\nTerritorio.\nLa diocesi comprende i territori di Katako-Kombe, Lodja e Lubefu nella provincia civile del Kasai Orientale (dal 2005 provincia di Sankuru) nella Repubblica Democratica del Congo.\nSede vescovile \u00e8 la citt\u00e0 di Tshumbe, dove si trova la cattedrale di Santa Maria Assunta.\nIl territorio \u00e8 suddiviso in 21 parrocchie.\nStoria.\nLa prefettura apostolica di Tshumbe fu eretta il 25 maggio 1936 con la bolla \"Ad evangelici\" di papa Pio XI, ricavandone il territorio dal vicariato apostolico del Kasai superiore (oggi arcidiocesi di Kananga).\nIl 14 marzo 1947 la prefettura apostolica fu elevata a vicariato apostolico.\nIl 10 novembre 1959 il vicariato apostolico \u00e8 stato elevato a diocesi con la bolla \"Cum parvulum\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.424.160 persone contava 401.407 battezzati, corrispondenti al 28,2% del totale."}
{"id": "503116", "revid": "110157", "url": "https://it.wikipedia.org/wiki?curid=503116", "title": "Diocesi di Tsiroanomandidy", "text": "La diocesi di Tsiroanomandidy (in latino: \"Dioecesis Tsiroanomandidyensis\") \u00e8 una sede della Chiesa cattolica in Madagascar suffraganea dell'arcidiocesi di Antananarivo. Nel 2017 contava 241.325 battezzati su 699.500 abitanti. \u00c8 retta dal vescovo Gabriel Randrianantenaina.\nTerritorio.\nLa diocesi si trova nella parte centrale dell'isola del Madagascar.\nSede vescovile \u00e8 la citt\u00e0 di Tsiroanomandidy, dove sorge la cattedrale di Nostra Signora del Buon Rimedio.\nIl territorio \u00e8 suddiviso in 17 parrocchie.\nStoria.\nLa prefettura apostolica di Tsiroanomandidy fu eretta il 13 gennaio 1949 con la bolla \"Ad Christi regnum\" di papa Pio XII, ricavandone il territorio dal vicariato apostolico di Miarinarivo (oggi diocesi).\nL'11 dicembre 1958 la prefettura apostolica \u00e8 stata elevata a diocesi con la bolla \"Qui benignissima\" di papa Giovanni XXIII.\nL'8 febbraio 2017 ha ceduto una porzione del suo territorio a vantaggio dell'erezione della diocesi di Maintirano.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi al momento della creazione della diocesi di Maintirano, l'8 febbraio 2017, contava 241.325 battezzati su una popolazione di 699.500 persone, corrispondenti al 34,5% del totale."}
{"id": "503122", "revid": "92723", "url": "https://it.wikipedia.org/wiki?curid=503122", "title": "Arcidiocesi di Tuam", "text": "Larcidiocesi di Tuam (in latino: \"Archidioecesis Tuamensis\") \u00e8 una sede metropolitana della Chiesa cattolica in Irlanda. Nel 2020 contava 143.786 battezzati su 157.201 abitanti. \u00c8 retta dall'arcivescovo Francis Duffy.\nTerritorio.\nL'arcidiocesi si estende dal fiume Shannon ad ovest fino al mare e comprende all'incirca met\u00e0 delle contee di Galway e di Mayo, pi\u00f9 una piccola parte della contea di Roscommon. Per estensione \u00e8 la pi\u00f9 vasta diocesi irlandese.\nSede arcivescovile \u00e8 la citt\u00e0 di Tuam, dove si trova la cattedrale dell'Assunzione della Beata Vergine Maria. L'arcidiocesi ospita il luogo di pellegrinaggio pi\u00f9 visitato dell'isola: il santuario mariano di Knock.\nIl territorio \u00e8 suddiviso in 56 parrocchie, raggruppate in 8 decanati.\nStoria.\nLa diocesi di Tuam fu eretta nel primo quarto del VI secolo, dopo che san Patrizio ne aveva evangelizzato il territorio nel secolo precedente. Originariamente, la diocesi comprendeva solo una porzione della diocesi attuale ed era una giurisdizione monastica, come le altre diocesi irlandesi del tempo.\nNel 1111 il sinodo di Rathbreasail segn\u00f2 il passaggio ad una giurisdizione diocesana sul modello del continente europeo, tuttavia l'eredit\u00e0 della giurisdizione monastica sopravvisse in questo angolo d'Irlanda anche al successivo sinodo di Kells del 1152, in cui la diocesi Tuam fu elevata al rango di arcidiocesi metropolitana, soprattutto in ragione dell'importanza politica della citt\u00e0 come sede del re del Connacht Ruaidri mac Tairrdelbach Ua Conchobair che impose la sua supremazia su tutta l'Irlanda. Lo stesso sinodo di Kells soppresse la diocesi di Cong, il cui territorio fu incorporato nell'arcidiocesi di Tuam.\nLa diocesi di Enachdune (oggi Annaghdown) non menzionata nel sinodo di Rathbreasail, fu invece riconosciuta dal sinodo di Kells. Dal 1253 al 1306 la sede fu soppressa e il suo territorio fu unito all'arcidiocesi di Tuam. Nel 1306 il decano e il capitolo di Enachdune elessero il vescovo Gilbert senza ottenere la previa autorizzazione del re e nonostante la sede fosse soppressa. L'arcivescovo di Tuam si appell\u00f2 alla Santa Sede, ma il vescovo Gilbert, gi\u00e0 consacrato, rimase in carica. Gli arcivescovi di Tuam cercarono per circa 250 anni di imporre sull'abbazia di Annaghdown e sulle parrocchie soggette la loro giurisdizione, scontrandosi con gli abati che cercavano di mantenere la propria indipendenza. Nel 1484 le rivendicazioni degli abati trovarono esito con l'erezione della custodia di Galway, una giurisdizione quasi-episcopale, che sar\u00e0 soppressa nel 1830 in favore dell'erezione della diocesi di Galway (oggi diocesi di Galway e Kilmacduagh).\nTra il XII e il XIII secolo gli arcivescovi di Tuam rigettarono le pretese degli arcivescovi di Armagh sulle chiese fondate da san Patrizio nell'arcidiocesi di Tuam, con una controversia terminata nel 1211. A loro volta gli arcivescovi di Tuam reclamavano il potere metropolitico sulle diocesi di Ardagh e di Kilmore, ma nel 1235 papa Gregorio IX decise la controversia in favore di Armagh.\nNella seconda met\u00e0 del XIII secolo la sede vescovile fu per qualche tempo la citt\u00e0 di Athlone.\nAll'epoca della Riforma protestante del 1534 voluta da Enrico VIII d'Inghilterra l'arcidiocesi era retta da Christopher Bodykin, che mantenne un atteggiamento prudente e non fu perseguitato dalle autorit\u00e0. Nel 1558 pot\u00e9 anzi compiere una visita pastorale, i cui atti forniscono preziose indicazioni storiche. I suoi successori Nicholas Skerret e Miler O'Higgens, furono entrambi costretti all'esilio: il primo mor\u00ec a Lisbona e il secondo ad Anversa.\nNel 1631 fu definitivamente soppressa e unita all'arcidiocesi di Tuam anche la diocesi di Mayo, che era stata gi\u00e0 formalmente soppressa nel 1202, ma di cui per secoli erano stati nominati i vescovi. A sua volta la diocesi di Mayo comprendeva l'antica sede monastica di Aghagower, che non era sopravvissuta alla riorganizzazione delle diocesi irlandesi del XII secolo.\nNel XVII secolo spicca per patriottismo la figura dell'arcivescovo Malachy O'Queely, che volle guidare l'esercito durante le ribellioni irlandesi del 1642-1645, trovando la morte in battaglia.\nQuesta parte di Irlanda fu quella che soffr\u00ec maggiormente durante la Grande carestia irlandese degli anni 1840. Durante questo periodo i protestanti cercavano di fare proseliti fra i cattolici, offrendo generi alimentari alle famiglie che mandavano i figli nelle loro scuole. Nonostante la grande povert\u00e0, moltissimi cattolici respinsero l'offerta per conservare la propria fede. In generale durante il XIX secolo l'arcidiocesi pot\u00e9 dotarsi di nuove chiese e di nuove scuole e nel contempo si diede a combattere alcune piaghe sociali, come l'alcolismo e la criminalit\u00e0.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 157.201 persone contava 143.786 battezzati, corrispondenti al 91,5% del totale."}
{"id": "503123", "revid": "92723", "url": "https://it.wikipedia.org/wiki?curid=503123", "title": "Diocesi di Tubar\u00e3o", "text": "La diocesi di Tubar\u00e3o (in latino: \"Dioecesis Tubarao\u00ebnsis\") \u00e8 una sede della Chiesa cattolica in Brasile suffraganea dell'arcidiocesi di Florian\u00f3polis appartenente alla regione ecclesiastica Sul 4. Nel 2020 contava 332.641 battezzati su 391.658 abitanti.\nTerritorio.\nLa diocesi comprende 19 comuni lungo il litorale centro-meridionale dello stato brasiliano di Santa Catarina: Armaz\u00e9m, Bra\u00e7o do Norte, Capivari de Baixo, Gr\u00e3o Par\u00e1, Gravatal, Imaru\u00ed, Imbituba, Jaguaruna, Laguna, Orleans, Pedras Grandes, Pescaria Brava, Rio Fortuna, Sang\u00e3o, Santa Rosa de Lima, S\u00e3o Ludgero, S\u00e3o Martinho, Treze de Maio, Tubar\u00e3o.\nSede vescovile \u00e8 la citt\u00e0 di Tubar\u00e3o, dove si trova la cattedrale di Nostra Signora della Piet\u00e0 (\"Nossa Senhora da Piedade\").\nIl territorio si estende su una superficie di 4.531\u00a0km\u00b2 ed \u00e8 suddiviso in 28 parrocchie, raggruppate in 4 comarche pastorali: Bra\u00e7o do Norte, Jaguaruna, Laguna e Tubar\u00e3o.\nStoria.\nLa diocesi \u00e8 stata eretta il 28 dicembre 1954 con la bolla \"Viget ubique\" di papa Pio XII, ricavandone il territorio dall'arcidiocesi di Florian\u00f3polis.\nIl 27 maggio 1998 ha ceduto una porzione del suo territorio a vantaggio dell'erezione della diocesi di Crici\u00fama.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 391.658 persone contava 332.641 battezzati, corrispondenti all'84,9% del totale."}
{"id": "503124", "revid": "110157", "url": "https://it.wikipedia.org/wiki?curid=503124", "title": "Diocesi di Tucson", "text": "La diocesi di Tucson (in latino: \"Dioecesis Tucsonensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Santa Fe appartenente alla XIII regione ecclesiastica (AZ, CO, NM, UT, WY). Nel 2017 contava 393.500 battezzati su 1.986.503 abitanti. \u00c8 retta dal vescovo Edward Joseph Weisenburger.\nTerritorio.\nLa diocesi comprende 9 contee dello stato dell'Arizona: Cochise, Gila, Graham, Greenlee, La Paz, Pima, Pinal (esclusa la \"Gila River Indian Reservation\"), Santa Cruz e Yuma.\nSede vescovile \u00e8 la citt\u00e0 di Tucson, dove si trova la cattedrale di Sant'Agostino.\nIl territorio si estende su 110.611\u00a0km\u00b2 ed \u00e8 suddiviso in 78 parrocchie.\nStoria.\nIl vicariato apostolico dell'Arizona fu eretto il 25 settembre 1868, ricavandone il territorio dalla diocesi di Santa Fe (oggi arcidiocesi).\nIl 22 dicembre 1871, in forza del breve \"Inter multiplices\" di papa Pio IX, furono definiti con pi\u00f9 precisione i confini del vicariato apostolico, che comprendeva tutta l'Arizona e parti del Nuovo Messico e del Texas.\nNel 1891 cedette una porzione del suo territorio a vantaggio della diocesi di Dallas.\nL'8 maggio 1897 il vicariato apostolico \u00e8 stato elevato a diocesi e ha assunto il nome attuale.\nA pi\u00f9 riprese ha ceduto altre porzioni del suo territorio a vantaggio dell'erezione di nuove diocesi e precisamente:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.986.503 persone contava 393.500 battezzati, corrispondenti al 19,8% del totale."}
{"id": "503126", "revid": "92723", "url": "https://it.wikipedia.org/wiki?curid=503126", "title": "Arcidiocesi di Tucum\u00e1n", "text": "Larcidiocesi di Tucum\u00e1n (in latino: \"Archidioecesis Tucumanensis\") \u00e8 una sede metropolitana della Chiesa cattolica in Argentina. Nel 2020 contava 1.080.260 battezzati su 1.214.370 abitanti. \u00c8 retta dall'arcivescovo Carlos Alberto S\u00e1nchez.\nTerritorio.\nL'arcidiocesi comprende otto dipartimenti della provincia di Tucum\u00e1n: Burruyacu, Capital, Cruz Alta, Famaill\u00e1, Lules, Taf\u00ed Viejo, Trancas e Yerba Buena. Inoltre comprende la parrocchia di Bella Vista nel dipartimento di Leales e la parrocchia di Taf\u00ed del Valle nel dipartimento omonimo.\nSede arcivescovile \u00e8 la citt\u00e0 di San Miguel de Tucum\u00e1n, dove si trovano la cattedrale di Nostra Signora dell'Incarnazione, e le basiliche minori di Nostra Signora della Mercede e di Nostra Signora del Santissimo Rosario.\nIl territorio si estende su 10.679\u00a0km\u00b2 ed \u00e8 suddiviso in 49 parrocchie.\nProvincia ecclesiastica.\nLa provincia ecclesiastica di Tucum\u00e1n, istituita nel 1957, comprende le seguenti suffraganee:\nStoria.\nLa prima diocesi di Tucum\u00e1n fu eretta il 10 maggio 1570 con la bolla \"Super specula militantis Ecclesiae\" di papa Pio V, ricavandone il territorio dalla diocesi di Santiago del Cile (oggi arcidiocesi); la residenza episcopale e la cattedrale non si trovavano, per\u00f2, a Tucum\u00e1n, ma a Santiago del Estero. Originariamente suffraganea dell'arcidiocesi di Lima, il 20 luglio 1609 entr\u00f2 a far parte della provincia ecclesiastica dell'arcidiocesi di La Plata o Charcas (oggi arcidiocesi di Sucre). Il 28 novembre 1697 la sede della diocesi fu traslata a C\u00f3rdoba e la diocesi esiste tuttora con il nome di arcidiocesi di C\u00f3rdoba.\nLa presente diocesi di Tucum\u00e1n fu eretta il 15 febbraio 1897 con la bolla \"In Petri Cathedra\" di papa Leone XIII, ricavandone il territorio dalla diocesi di Salta (oggi arcidiocesi).\nIl 25 marzo 1907 e il 21 gennaio 1910 cedette porzioni del suo territorio a vantaggio dell'erezione rispettivamente della diocesi di Santiago del Estero e della diocesi di Catamarca.\nOriginariamente suffraganea dell'arcidiocesi di Buenos Aires, il 20 aprile 1934 entr\u00f2 a far parte della provincia ecclesiastica dell'arcidiocesi di Santa Fe (oggi arcidiocesi di Santa Fe de la Vera Cruz).\nL'11 febbraio 1957 \u00e8 stata elevata al rango di arcidiocesi metropolitana con la bolla \"Quandoquidem adoranda\" di papa Pio XII.\nIl 12 agosto 1963 ha ceduto un'ulteriore porzione del suo territorio a vantaggio dell'erezione della diocesi di Concepci\u00f3n.\nIl 29 novembre 1963, con la lettera apostolica \"Praesidium Deiparae\", papa Paolo VI ha proclamato la Beata Maria Vergine della Mercede, patrona principale dell'arcidiocesi.\nL'8 settembre 1969 ha ceduto un'altra porzione del suo territorio a vantaggio dell'erezione della prelatura territoriale di Cafayate.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 1.214.370 persone contava 1.080.260 battezzati, corrispondenti all'89,0% del totale."}
{"id": "503127", "revid": "110157", "url": "https://it.wikipedia.org/wiki?curid=503127", "title": "Arcidiocesi di Tuguegarao", "text": "Larcidiocesi di Tuguegarao (in latino: \"Archidioecesis Tuguegaraoana\") \u00e8 una sede metropolitana della Chiesa cattolica nelle Filippine. Nel 2017 contava 1.534.540 battezzati su 1.933.930 abitanti. \u00c8 retta dall'arcivescovo Ricardo Lingan Baccay.\nTerritorio.\nL'arcidiocesi comprende la provincia filippina di Cagayan.\nSede arcivescovile \u00e8 la citt\u00e0 di Tuguegarao, dove si trova la cattedrale dei Santi Pietro e Paolo. A Lal-lo sorge la chiesa di San Domenico, gi\u00e0 primitiva cattedrale della diocesi di Nueva Segovia (oggi arcidiocesi). A Piat si trova la basilica minore di Nostra Signora di Piat.\nIl territorio si estende su 9.296\u00a0km\u00b2 ed \u00e8 suddiviso in 48 parrocchie.\nProvincia ecclesiastica.\nLa provincia ecclesiastica di Tuguegarao, istituita nel 1974, comprende le seguenti suffraganee:\nLa provincia ecclesiastica si estende sulle province civili filippine di Cagayan, Batanes, Isabela, Nueva Vizcaya e Quirino nella parte nord-orientale dell'isola di Luzon. Appartengono alla provincia ecclesiastica anche le isole Batan, le pi\u00f9 settentrionali delle Filippine.\nInoltre \u00e8 aggregato alla provincia ecclesiastica di Tuguegarao il vicariato apostolico di Tabuk, nelle province di Kalinga e Apayao.\nStoria.\nLa diocesi di Teguegarao fu eretta il 10 aprile 1910, ricavandone il territorio dalla diocesi di Nueva Segovia (oggi arcidiocesi). Originariamente era suffraganea dell'arcidiocesi di Manila.\nIl seminario diocesano, dedicato a san Giacinto, fu istituito nel 1918.\nIl 30 novembre 1950 cedette una porzione del suo territorio a vantaggio dell'erezione della prelatura territoriale di Batanes e delle Isole Babuyan (oggi prelatura territoriale di Batanes).\nIl 29 giugno 1951 entr\u00f2 a far parte della provincia ecclesiastica dell'arcidiocesi di Nueva Segovia.\nIl 7 novembre 1966 e il 31 gennaio 1970 cedette altre porzioni di territorio a vantaggio dell'erezione rispettivamente della prelatura territoriale di Bayombong (oggi diocesi) e della diocesi di Ilagan.\nIl 21 settembre 1974 la diocesi \u00e8 stata elevata al rango di arcidiocesi metropolitana con la bolla \"Maximopere optantibus\" di papa Paolo VI.\nIl 6 febbraio 2002 si \u00e8 ampliata incorporando le isole Babuyan gi\u00e0 appartenute alla prelatura territoriale di Batanes.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 1.933.930 persone contava 1.534.540 battezzati, corrispondenti al 79,3% del totale."}
{"id": "503128", "revid": "110157", "url": "https://it.wikipedia.org/wiki?curid=503128", "title": "Diocesi di Tula", "text": "La diocesi di Tula (in latino: \"Dioecesis Tullanensis\") \u00e8 una sede della Chiesa cattolica in Messico suffraganea dell'arcidiocesi di Tulancingo appartenente alla regione ecclesiastica Centro. Nel 2017 contava 501.000 battezzati su 597.100 abitanti. \u00c8 retta dal vescovo Juan Pedro Ju\u00e1rez Mel\u00e9ndez.\nTerritorio.\nLa diocesi comprende la parte occidentale dello stato messicano di Hidalgo, per un totale di 28 comuni.\nSede vescovile \u00e8 la citt\u00e0 di Tula, dove si trova la cattedrale di San Giuseppe.\nIl territorio si estende su 8.289\u00a0km\u00b2 ed \u00e8 suddiviso in 46 parrocchie, raggruppate in 7 foranie.\nStoria.\nLa diocesi \u00e8 stata eretta il 27 febbraio 1961 con la bolla \"Postulant quandoque\" di papa Giovanni XXIII, ricavandone il territorio dalla diocesi di Tulancingo (oggi arcidiocesi) e dall'arcidiocesi di Citt\u00e0 del Messico, di cui era originariamente suffraganea.\nIl 25 novembre 2006 \u00e8 entrata a far parte della provincia ecclesiastica di Hidalgo, come suffraganea dell'arcidiocesi di Tulancingo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 597.100 persone contava 501.000 battezzati, corrispondenti all'83,9% del totale."}
{"id": "503129", "revid": "88740", "url": "https://it.wikipedia.org/wiki?curid=503129", "title": "Lineri", "text": "Lineri (\"Lin\u00e8ri\" in dialetto catanese) \u00e8 una frazione di Misterbianco, comune italiano della citt\u00e0 metropolitana di Catania.\nGeografia fisica.\nLineri dista 1,05 km ad est dal centro urbano di Misterbianco, e si trova nella parte orientale del territorio del medesimo Comune, di cui rappresenta la seconda frazione per dimensioni territoriali e demografiche. \u00c8 situata ad un'altitudine di 180 metri sopra il livello del mare.\nConfina a nord con le frazioni Belsito e Poggio del Lupo, a sud-ovest con Montepalma, a sud con la parte Superiore di Nesima e ad est con San Nullo, quartieri di Catania.\nOrigini del nome.\nIl toponimo Lineri deriva dal fatto che prima dell'eruzione dell'Etna del 1669, l'area in cui sorge l'odierna frazione di Misterbianco, attraversata dal fiume Amenano, era molto fertile e vi sorgevano molti terreni utilizzati per la coltivazione e la lavorazione del lino.\nStoria.\nLineri sorse come borgo rurale nell'omonima contrada a sud di Misterbianco, nella seconda met\u00e0 del XX secolo, e il suo sviluppo ebbe inizio dopo la Riforma agraria della Regione Sicilia del 1950 (legge regionale n. 104/150), che ricalcava quella approvata dal Governo nazionale nell'anno medesimo, ed imponeva ai latifondisti dei limiti nella propriet\u00e0 terriera non superiori ai 200 ettari, nonch\u00e9 l'obbligo di trasformazione agraria e di buona coltivazione.\nGli eredi del Duca di Misterbianco, alienarono buona parte dei loro possedimenti, tra cui i 33 ettari di terreni sciarosi e improduttivi di contrada Lineri. Fu cos\u00ec avviata la lottizzazione dell'area, che tagliava i terreni ad uso e volont\u00e0 dell'acquirente, tracciando per la viabilit\u00e0 solo due strade, e nei contratti di vendita, veniva inserita una clausola che prevedeva di lasciare un margine di terreno per la viabilit\u00e0 ed allinearsi alla linea del lotto vicino. I terreni, venduti dai proprietari a prezzi bassissimi, furono acquistati da famiglie contadine misterbianchesi o dei comuni limitrofi.\nIl popolamento di contrada Lineri fu inizialmente lento, e nel 1961 contava una popolazione di appena 551 abitanti. L'incremento demografico maggiore si verific\u00f2 dopo il 1968, e coincise con quello edilizio, che vide la costruzione di numerosi palazzi ad uso residenziale, per gran parte sorti abusivamente. L'assenza di un Piano regolatore generale comunale favor\u00ec il fenomeno dell'abusivismo edilizio a Lineri, il cui incremento demografico era unicamente dovuto all'immigrazione di numerose famiglie proletarie provenienti da Catania. La sua popolazione nel 1971 contava 2.855 abitanti, di cinque volte superiore al decennio precedente, e il suo incremento prosegu\u00ec costantemente nei decenni successivi a ritmi elevati.\nFino alla met\u00e0 degli anni Ottanta la borgata era quasi priva di servizi e con strade non asfaltate. Le amministrazioni comunali hanno in seguito iniziato un qualche riordino del territorio, costruendo alcune strutture essenziali e soprattutto asfaltando e illuminando la quasi totalit\u00e0 delle strade.\nSociet\u00e0.\nZona disagiata dal punto di vista socio-culturale, molto alti sono i tassi di criminalit\u00e0, in particolare quella organizzata.\nCultura.\nIstruzione.\nScuole.\nNella frazione sorge un istituto scolastico di istruzione primaria.\nMonumenti e luoghi d'interesse.\nLineri non ha monumenti di particolare pregio e interesse, essendo un centro abitato il cui sviluppo \u00e8 molto recente. \nNella parte settentrionale dell'abitato, \u00e8 presente una cava, denominata cava Lineri, scavata dopo l'eruzione del 1669, la cui profondit\u00e0 \u00e8 di circa 200 metri. Fu utilizzata per estrarre la sabbia rossa, impiegata per le costruzioni di edifici nell'area etnea tra il XVIII secolo e la seconda met\u00e0 del XX.\nA Lineri sorge un luogo di culto cattolico, la chiesa di Santa Bernadette, situata in via Santa Bernadetta, eretta nel 1970.\nEconomia.\nL'economia di Lineri si basa sulla presenza di attivit\u00e0 artigianali e commerciali.\nInfrastrutture e trasporti.\nLineri \u00e8 servita dagli autobus della Ferrovia Circumetnea che la collegano con Catania. La stessa FCE \u00e8 presente con l'omonima stazione del servizio ferroviario a scartamento ridotto che collega Catania a Randazzo, e con il servizio bus-navetta che collega la frazione con la stazione Nesima della Metropolitana di Catania, attivo dal 2017.\nPer la sua vicinanza con Catania, la zona \u00e8 servita anche dai mezzi delle linee urbane di autobus dell'AMT, 522, 621, 642. \u00c8 inoltre servita da un servizio gratuito di minibus di linea urbana che la collega con il centro di Misterbianco, offerto dal comune etneo ai cittadini."}
{"id": "503130", "revid": "1935652", "url": "https://it.wikipedia.org/wiki?curid=503130", "title": "Diocesi di Tulc\u00e1n", "text": "La diocesi di Tulc\u00e1n (in latino: \"Dioecesis Tulcanensis\") \u00e8 una sede della Chiesa cattolica in Ecuador suffraganea dell'arcidiocesi di Quito. Nel 2017 contava 166.885 battezzati su 177.062 abitanti. La sede \u00e8 vacante.\nTerritorio.\nLa diocesi comprende la provincia del Carchi.\nSede vescovile \u00e8 la citt\u00e0 di Tulc\u00e1n, dove si trova la cattedrale di San Michele arcangelo.\nIl territorio \u00e8 suddiviso in 25 parrocchie.\nStoria.\nLa diocesi \u00e8 stata eretta il 17 marzo 1965 con la bolla \"Praegrave Ecclesiae\" di papa Paolo VI, ricavandone il territorio dalla diocesi di Ibarra.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 177.062 persone contava 166.885 battezzati, corrispondenti al 94,3% del totale."}
{"id": "503131", "revid": "76204", "url": "https://it.wikipedia.org/wiki?curid=503131", "title": "Diocesi di Tulancingo", "text": ""}
{"id": "503132", "revid": "110157", "url": "https://it.wikipedia.org/wiki?curid=503132", "title": "Diocesi di Tulsa", "text": "La diocesi di Tulsa (in latino: \"Dioecesis Tulsensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Oklahoma City appartenente alla regione ecclesiastica X (AR, OK, TX). Nel 2017 contava 60.825 battezzati su 1.816.830 abitanti. \u00c8 retta dal vescovo David Austin Konderla.\nTerritorio.\nLa diocesi comprende 31 contee della zona orientale dello Stato dell'Oklahoma: Adair, Atoka, Bryan, Cherokee, Choctaw, Coal, Craig, Creek, Delaware, Haskell, Hughes, Latimer, Le Flore, McCurtain, McIntosh, Mayes, Muskogee, Nowata, Okfuskee, Okmulgee, Osage, Ottawa, Pawnee, Payne, Pittsburg, Pushmataha, Rogers, Sequoyah, Tulsa, Wagoner e Washington.\nSede vescovile \u00e8 la citt\u00e0 di Tulsa, dove si trova la cattedrale della Santa Famiglia (\"Holy Family\").\nIl territorio si estende per 68.394\u00a0km\u00b2 ed \u00e8 suddiviso in 77 parrocchie.\nStoria.\nLa diocesi \u00e8 stata eretta il 13 dicembre 1972 con la bolla \"De sanctae Christi\" di papa Paolo VI, in seguito alla divisione della diocesi di Oklahoma City-Tulsa, che ha dato origine anche all'arcidiocesi di Oklahoma City.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.816.830 persone contava 60.825 battezzati, corrispondenti al 3,3% del totale."}
{"id": "503133", "revid": "92723", "url": "https://it.wikipedia.org/wiki?curid=503133", "title": "Diocesi di Tumaco", "text": "La diocesi di Tumaco (in latino: \"Dioecesis Tumaco\u00ebnsis\") \u00e8 una sede della Chiesa cattolica in Colombia suffraganea dell'arcidiocesi di Popay\u00e1n. Nel 2020 contava 262.750 battezzati su 357.800 abitanti. \u00c8 retta dal vescovo Orlando Olave Villanoba.\nTerritorio.\nLa diocesi comprende 9 comuni del dipartimento colombiano di Nari\u00f1o nel sud-ovest del Paese, al confine con l'Ecuador: Barbacoas, El Charco, Francisco Pizarro, La Tola, Mag\u00fc\u00ed, Mosquera, Olaya Herrera, Roberto Pay\u00e1n e Tumaco. L'estrema parte orientale del comune di El Charco appartiene alla diocesi di Pasto.\nSede vescovile \u00e8 la citt\u00e0 di Tumaco, dove si trova la cattedrale di Sant'Andrea.\nIl territorio si estende su una superficie di 16.000\u00a0km\u00b2 ed \u00e8 suddiviso in 19 parrocchie, raggruppate in 4 vicariati.\nStoria.\nLa prefettura apostolica di Tumaco fu eretta il 1\u00ba maggio 1927 con la bolla \"Quae ad aeternam\" di papa Pio XI, ricavandone il territorio dalle diocesi di Cali (oggi arcidiocesi) e di Pasto.\nIl 14 novembre 1952 e il 5 aprile 1954 cedette porzioni del suo territorio a vantaggio dell'erezione rispettivamente del vicariato apostolico di Buenaventura (oggi diocesi) e della prefettura apostolica di Guapi (oggi vicariato apostolico).\nIl 7 febbraio 1961 la prefettura apostolica fu elevata a vicariato apostolico con la bolla \"Regnum Christi\" di papa Giovanni XXIII.\nIl 23 settembre 1964 ha ceduto un'altra porzione di territorio a vantaggio dell'erezione della diocesi di Ipiales.\nIl 29 ottobre 1999 il vicariato apostolico \u00e8 stato ulteriormente elevato a diocesi con la bolla \"Carmelitarum Excalceatorum\" di papa Giovanni Paolo II. Contestualmente cedette il comune di Iscuand\u00e9 al vicariato apostolico di Guapi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 357.800 persone contava 262.750 battezzati, corrispondenti al 73,4% del totale."}
{"id": "503134", "revid": "110157", "url": "https://it.wikipedia.org/wiki?curid=503134", "title": "Diocesi di Tunduru-Masasi", "text": "La diocesi di Tunduru-Masasi (in latino: \"Dioecesis Tunduruensis-Masasiensis\") \u00e8 una sede della Chiesa cattolica in Tanzania suffraganea dell'arcidiocesi di Songea. Nel 2017 contava 104.940 battezzati su 1.019.000 abitanti. \u00c8 retta dal vescovo Filbert Felician Mhasi.\nTerritorio.\nLa diocesi comprende la parte orientale della regione del Ruvuma e la parte centro-occidentale della regione di Mtwara in Tanzania.\nSede vescovile \u00e8 la citt\u00e0 di Tunduru, dove si trova la cattedrale.\nIl territorio \u00e8 suddiviso in 19 parrocchie.\nStoria.\nLa diocesi \u00e8 stata eretta il 17 ottobre 1986 con la bolla \"Cogitantes de Ecclesia\" di papa Giovanni Paolo II, ricavandone il territorio dalla diocesi di Nanchingwea (oggi diocesi di Lindi).\nOriginariamente suffraganea dell'arcidiocesi di Dar-es-Salaam, il 18 novembre 1987 \u00e8 entrata a far parte della provincia ecclesiastica dell'arcidiocesi di Songea.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.019.000 persone contava 104.940 battezzati, corrispondenti al 10,3% del totale."}
{"id": "503135", "revid": "125812460", "url": "https://it.wikipedia.org/wiki?curid=503135", "title": "Aquaman", "text": "Aquaman (alter ego di Orin, poi ribattezzato Arthur Curry, noto anche come il \"Protettore degli oceani\"), \u00e8 un personaggio immaginario dei fumetti creato da Mort Weisinger (testi) e Paul Norris (disegni) nel 1941, pubblicato dalla DC Comics.\nHa spesso fatto parte della Justice League. Come Namor, personaggio della Marvel Comics, ha origine dal mitico regno di Atlantide. Secondo la versione pi\u00f9 conosciuta, \u00e8 Arthur Curry, il figlio di un uomo del faro e di una regina di Atlantide, ma le sue origini vengono spesso alterate dagli autori tramite la \"Retrocon\".\nStoria editoriale.\nIl personaggio venne ideato nel 1941 ed esord\u00ec sulla testata antologica \"More Fun Comics\" dove venne pubblicato fino al 1946 realizzato da sceneggiatori come Manly Wade Wellmann e Otto Binder e da disegnatori come Louis Cazeneuve e John Daly, passando poi sulla testata \"Adventure Comics\" dove venne pubblicato fino al 1961. Dopo essere apparso in tre numeri consecutivi di \"Showcase\" nel 1961, gli venne dedicata una testata omonima \"Aquaman\" (vol. 1) che esord\u00ec nel 1962 e che verr\u00e0 edita per 63 numeri fino al 1978 con storie scritte da George Kashdan e Steve Skeates, i disegnatori Nick Cardy, Jim Aparo e Don Newton.\nCome altri supereroi della DC Comics, anche Aquaman venne riproposto pi\u00f9 volte, in serie regolari e in miniserie come ad esempio quella realizzata da Craig Hamilton nel 1986 (\"Aquaman\" vol. 2) dove vengono nuovamente narrate le origini del personaggio. Seguono altre miniserie come \"Atlantis Chronicles\" del 1990, con un approccio pi\u00f9 adulto al personaggio proposto da Peter David, e l'anno dopo esordisce una terza serie regolare edita per 13 numeri (\"Aquaman\" vol. 3) scritta da Shaun McLaughlin che propone invece un'immagine pi\u00f9 tragica dell'eroe: suo figlio muore, sua moglie lo abbandona e il suo fratellastro \u00e8 il suo pi\u00f9 temibile nemico. Dal 1994 al 2001 viene edita una quarta serie regolare di 75 numeri (\"Aquaman\" vol. 4), scritta da Peter David, Erik Larsen e Dan Jurgens, seguita da una quinta (\"Aquaman\" vol. 5) dal 2002. Una sesta serie omonima esord\u00ec nel 2003 e venne edita fino al 2006 quando la testata venne modificata in \"Aquaman: Sword of Atlantis\", la quale prosegu\u00ec la numerazione venendo pubblicata fino al dicembre 2007 quando chiuse col n. 57.\nAll'interno del rilancio editoriale del 2011 denominato \"The New 52\", al personaggio venne dedicata una settima serie omonima pubblicata da ottobre 2011 a luglio 2016. L'obiettivo era di creare un nuovo universo dove le avventure dei vari personaggi sarebbero state raccontate in 52 nuove serie mensili che ripartono dal n. 1 e legate da una rinnovata e azzerata continuity interna. Dopo il successo iniziale del progetto, le vendite delle nuove serie entrarono in crisi che si accentu\u00f2 verso la fine del 2015; si decise allora un nuovo rilancio che and\u00f2 sotto il nome di \"Rinascita\" (\"Rebirth\") e il nuovo universo di personaggi che si venne a creare venne indicato come DC Universe Rebirth e costituisce il rilancio dell'universo supereroistico dell'editore dopo la chiusura delle serie nate con il reboot The New 52; in seguito al crossover \"Flashpoint\" si era azzerata la continuity precedente e tutte le serie ripartirono da capo e si decide di riprendere in gran parte la continuity anteriore al 2011 e di ripristinare il background narrativo. All'interno di questo rilancio editoriale nel 2016 al personaggio viene dedicata una ottava serie omonima esordita ad agosto 2016.\nBiografia del personaggio.\nGolden Age.\nIl giovane Arthur Curry \u00e8 figlio di uno scienziato che ha scoperto le rovine di un'antica citt\u00e0 nelle profondit\u00e0 oceaniche, forse Atlantide. Lo scienziato riesce a insegnare al figlio a respirare sott'acqua, sviluppare grande forza e nuotare con estrema velocit\u00e0 oltre a comunicare con le creature marine. Raggiunta la maturit\u00e0, decide di combattere il crimine sulla superficie.\nSilver Age.\nAquaman \u00e8 figlio di un guardiano del faro e di una donna proveniente da Atlantide, dalla quale ha ereditato i propri poteri. Dopo la morte della madre venne a conoscenza dell'origine dei suoi poteri e decise di diventare un supereroe con il nome di Aquaman, per poi divenire re e difensore della citt\u00e0 sottomarina. Al mare \u00e8 legato anche perch\u00e9 non riesce a sopravvivere senza un contatto periodico con l'acqua. Aquaman scopre di avere un fratellastro malvagio di nome Orm, altrimenti noto come Ocean Master. In seguito diede vita alla Justice League of America, una squadra di supereroi. Aquaman venne affiancato nelle sue avventure dal giovane Garth, che divenne il suo partner col nome del primo Aqualad. In seguito Arthur spos\u00f2 Mera, la principessa di un regno sottomarino di un'altra dimensione, che gli dar\u00e0 il suo primo erede, Arthur jr. ma il bambino ebbe una vita breve, perch\u00e9 venne assassinato dal forte e feroce Black Manta, un nemico di Aquaman. A seguito della morte del figlio le cose per Arthur precipitarono in un susseguirsi di disgrazie: Mera lo abbandon\u00f2 e lui si trasfer\u00ec a Detroit, dove fond\u00f2 una nuova squadra di supereroi, che per\u00f2 non dur\u00f2 a lungo.\nPost Crisi.\nDopo la Crisi sulle Terre infinite, la storia di Aquaman venne cambiata dallo scrittore Peter David. Il vero nome di Aquaman \u00e8 Orin, figlio di Atlanna, regina di Atlantide, e di un mago chiamato Atlan. Orin venne abbandonato quando era solo un neonato, in quanto secondo una superstizione i figli di Atlantide coi capelli biondi erano ritenuti portatori di sventura. Allevato da un branco di delfini, il piccolo Orin crebbe con la convinzione di essere un delfino deforme fino a quando, una volta cresciuto, non gli fu rivelata la sua origine. Venne successivamente adottato da Tom Curry, il quale lo allev\u00f2 come un figlio, ribattezzandolo Arthur. Una volta divenuto adulto, Arthur decise di girare per il mondo e nel suo pellegrinare arriv\u00f2 al Polo Nord, dove salv\u00f2 una giovane eschimese di nome Kako da un orso polare. Arthur venne ospitato dalla famiglia di Kako, con la quale ebbe una notte d'amore; Kako venne pugnalata nel sonno da Orm, uno spasimante respinto pi\u00f9 volte dalla giovane e per salvarla Arthur affront\u00f2 una creatura degli abissi che, per vendicarsi, maledisse la famiglia della giovane.\nArthur vag\u00f2 per anni e divenne il protettore delle creature marine. A seguito di un incontro col supereroe Flash, la sua presenza venne resa nota a tutto il mondo e i media lo ribattezzarono \"Aquaman\". Successivamente venne a conoscenza che la giovane Kako diede vita ad un figlio illegittimo, Koryak, che lo odia e vuole ucciderlo, e in un secondo momento scopr\u00ec che il criminale noto come Signore degli Oceani (\"Ocean Master\") non \u00e8 altri che il suo fratellastro Orm, lo stesso uomo che pugnal\u00f2 Kako anni prima, figlio di suo padre Atlan. Tutti questi avvenimenti portarono Arthur sull'orlo di un esaurimento nervoso, che lo port\u00f2 a trascurare il suo aspetto, facendosi crescere barba e capelli. Aquaman venne privato di una mano dal suo nemico Cariddi (che gliela fece divorare da dei piranha geneticamente modificati), e la sostitu\u00ec inizialmente con un uncino e in seguito con una mano artificiale; sostitu\u00ec anche la sua classica maglia arancione con una manica di ferro tipica dei gladiatori.\nAquaman ha continuato a dividersi tra i suoi numerosi impegni, come re di Atlantide e come membro della Justice League, mettendo in secondo piano i propri interessi personali. Durante gli eventi della saga \"Our Worlds at War\" Atlantide venne rimandata indietro nel tempo da una potente maga chiamata Gamemnae, che schiavizz\u00f2 gli abitanti di Atlantide e trasform\u00f2 Aquaman in un essere composto d'acqua e lo imprigion\u00f2 nella propria piscina. Fu solo grazie alla JLA che Atlantide venne salvata, ma Aquaman venne esiliato dal popolo per alcune decisioni prese. Nel suo vagare per il mondo Aquaman arriv\u00f2 in Irlanda, dove incontr\u00f2 la Dama del lago (la stessa del ciclo arturiano) che gli fece omaggio di una nuova mano di un materiale di lega indistruttibile composta di acqua magica dai diversi poteri. Per l'occasione Arthur torn\u00f2 al tradizionale look, con la maglia squamata arancione, i capelli corti e il viso rasato.\nTempo dopo, la citt\u00e0 di San Diego sprofond\u00f2 nell'Oceano Pacifico in seguito ad un terremoto: i sopravvissuti svilupparono misteriosamente la capacit\u00e0 di respirare sott'acqua e Arthur li aiut\u00f2 a ricostruire la nuova citt\u00e0 sommersa, che per l'occasione fu ribattezzata \"Sub Diego\". Durante \"Crisi infinita\" Lo Spettro attacc\u00f2 e distrusse Atlantide, facendo numerose vittime, e Aquaman aiut\u00f2 i sopravvissuti portandoli con s\u00e9 a Sub Diego. In un disperato tentativo di salvare la vita di molti abitanti di Sub Diego che stavano perdendo la capacit\u00e0 di vivere in acqua, Orin fece un accordo con le divinit\u00e0 del mare per ottenere il potere di salvarli. Utilizzando la rottura delle ossa della sua mano sinistra in un magico rituale, gli dei del mare diedero ad Orin il potere di sollevare Sub Diego sulla terraferma. Tuttavia, Orin mut\u00f2 la sua forma in quella dell'Abitante degli Abissi, come un effetto collaterale della sua nuova abilit\u00e0, perse la memoria e, in seguito, anche la vita.\nResurrezione come Lanterna Nera.\nSuccessivamente, ad Amnesty Bay, Aquaman, assieme a Dolphin e Tula (ex Aquagirl, morta durante Crisi sulle Terre infinite), venne resuscitato come \"Lanterna Nera\". Arthur cerc\u00f2 di avvicinare sua moglie Mera, cercando di convincerla a seguirla nell'oltretomba e unirsi al Corpo delle Lanterne Nere, dove avrebbe potuto riabbracciare il suo defunto figlioletto ed essere nuovamente una famiglia, ma Mera fugg\u00ec terrorizzata, non riconoscendo suo marito in quell'abominio. Durante lo scontro finale fra le Lanterne Nere di Nekron e gli agenti dei vari corpi, fa la sua apparizione la potentissima Entit\u00e0 e la luce della Lanterna Bianca, che riporta in vita tutti i supereroi e i criminali deceduti, tra cui Aquaman. Arthur torna cos\u00ec nel mondo dei vivi, riabbracciando finalmente l'amata Mera.\nRitorno alla vita.\nAncora rifiutando di riassumere il ruolo di re di Atlantide, Aquaman decide di viaggiare per gli oceani con Mera, aiutando il prossimo e ricucendo la relazione con la consorte. Aquaman scopre con orrore che a causa del tempo passato come Lanterna Nera i suoi poteri sono stati alterati, dandogli il controllo sulle forme di vita marina morte, da lui involontariamente rianimate sotto forma di non-morti. Inoltre scopre che Xebel, la capitale della \"Dimensione Aqua\" da cui viene Mera non \u00e8 un mondo parallelo, ma una colonia penale di Atlantide. Mentre Siren, la sorella minore di Mera, comincia a dare la caccia alla sorella maggiore ed al suo consorte per ucciderli, Mera gli rivela di essere la prima principessa di Xebel, inviata ad uccidere il Re di Atlantide per vendicare il suo popolo, e di aver abbandonato i suoi propositi di vendetta in seguito ad essersi sinceramente innamorata di lui. Aquaman decide di perdonare Mera ed accoglierla nuovamente con s\u00e9, attirandosi nuovamente l'odio di Siren e di tutta Xebel ma riconquistando definitivamente l'affetto della consorte.\nRitorno alla terraferma.\nRitornato alla pienezza dei suoi poteri, Aquaman rinnova il suo proposito di non tornare agli oceani e, restaurata la casa nel Faro che fu di Tom Curry (che a causa degli eventi di \"Flashpoint\", viene modificato retroattivamente per diventare il suo padre biologico), decide di stabilirsi sulla terraferma con Mera.\nNonostante l'iniziale diffidenza della gente, Aquaman a poco a poco riconquista il loro affetto e la loro stima.\nIl secondo Aquaman.\nArthur Joseph Curry \u00e8 il secondo personaggio a vestire il costume di Aquaman. \u00c8 stato creato da Kurt Busiek e Jackson Guice, apparso per la prima volta in \"Aquaman: Sword of Atlantis\" n. 40 (maggio 2006).\nNegli abissi ha fatto la sua apparizione un ragazzo biondo di nome Arthur Joseph Curry che tutti scambiano per Aquaman per via di un'incredibile somiglianza, nonostante sia pi\u00f9 giovane. In realt\u00e0, Arthur Joseph sostiene di non aver alcun legame con Orin (l'Aquaman originale), essendo figlio del biologo americano Philip Curry: per salvare la vita al figlio, che a causa di una malformazione ai polmoni (dovuta ad un parto prematuro) rischiava di morire, lo scienziato speriment\u00f2 sul piccolo un siero mutageno che gli diede la capacit\u00e0 di respirare sott'acqua. Il ragazzo crebbe all'interno di una vasca nell'istituto di ricerca marina dove lavorava suo padre e col tempo impar\u00f2 a respirare anche fuori dall'acqua, ma solo per un limitato periodo di tempo. Dopo il terremoto di San Diego, Arthur J. and\u00f2 alla ricerca dei sopravvissuti, tra cui sperava vi fosse il padre. Nel suo vagare Arthur fece la conoscenza di un misterioso mago, che si faceva chiamare \"Abitante degli Abissi\" (\"Dweller of the Depths\"), il quale gli ha parlato di una misteriosa profezia che lo riguardava: tale profezia riservata al ragazzo altro non \u00e8 la biografia della vita di Orin. Nel suo vagare con il mago, incontra vari personaggi legati al suo predecessore, tra cui la moglie Mera, che pare aver riconosciuto in lui il suo amato marito scomparso. Arthur Joseph prosegue andando alla ricerca delle proprie origini, che sembrano essere misteriosamente legate a quelle di Orin. La dama del lago infatti ha svelato ad Arthur J. tale mistero: l'originale Aquaman aveva dato un campione di acqua magica della sua mano a suo padre, al fine di far risorgere il figlio morto, che chiam\u00f2 Arthur, ovvero col nome \"terrestre\" di Orin. Quando Orin cerc\u00f2 di far risorgere Sub Diego, una parte della sua stessa anima venne collegata al corpo morto di Arthur Joseph Curry, mentre la forma fisica mut\u00f2 in quella di Acquaman. Incolpando se stesso per la morte di Orin, il nuovo Aquaman fece voto di non usare mai pi\u00f9 il nome Arthur, chiedendo di essere chiamato solo Joseph in futuro. Come nuovo Aquaman, Joseph fu tra le potenziali reclute di Batman per i nuovi Outsiders: pur avendo superato la sua missione in coppia con Metamorpho, non venne incluso nel team, in quanto Batman non vide in lui la stessa forza interiore che aveva Arthur. In seguito agli eventi di Crisi finale, Joseph cominci\u00f2 a sentire troppa pressione attorno a lui a causa del suo ruolo di \"secondo Aquaman\", perci\u00f2 decise di abbandonarlo: poco tempo dopo, infatti, Garth trov\u00f2 sul trono che fu di Orin il suo tridente e il suo costume. Il suo stato attuale \u00e8 sconosciuto. Successivamente torn\u00f2 lo stesso Orin, riprese il suo ruolo di sovrano dei mari e il suo nome da eroe di Aquaman, fond\u00f2 una nuova Justice League composta da Superman, Batman, Flash (Wally West), Wonder Woman, Martian Manhuter e Capitan Atom.\nPoteri e abilit\u00e0.\nIl personaggio \u00e8 in grado di sopravvivere sott'acqua e sulla terraferma, anche se deve avere un frequente contatto con l'acqua per non disidratarsi indebolendosi fino a morire. Pu\u00f2 nuotare molto velocemente, forte quasi come Superman e pu\u00f2 sfruttare la sua forza per scagliare particelle d\u2019acqua con la stessa energia di un proiettile; possiede inoltre una pelle estremamente resistente, in grado di resistere alla pressione oceanica e a ogni arma; pu\u00f2 sollevare pi\u00f9 di cento tonnellate in acqua mentre fuori dall'acqua la sua forza scende a 85 tonnellate; \u00e8 immune ai fulmini e alle scosse elettriche. Pu\u00f2 comunicare telepaticamente con tutte le creature degli abissi per chiedere loro aiuto. Ha un tridente indistruttibile che solo i membri della famiglia reale sono in grado di usare, micidiale arma da combattimento e con esso \u00e8 in grado di generare tempeste, mulinelli e fulmini. Tale tridente si \u00e8 rivelato in alcune occasioni in grado di ferire anche Superman.\nLa mano magica gli conferiva i seguenti poteri: disidratare fino alla morte gli avversari; modellare la mano in un'arma; sparare getti d'acqua; guarigione; creare portali in dimensione mistica; comunicare con la Dama del lago; annullare la magia; ma in seguito alla sua resurrezione in \"La notte pi\u00f9 profonda\" ha perduto la mano riacquistando il suo arto naturale. Grazie comunque all'influsso rimasto nell'anello ha acquisito il potere di rianimare le creature marine morte.\nAquaman \u00e8 anche molto abile nel combattimento corpo a corpo ed \u00e8 un esperto di diverse armi bianche.\nArthur Joseph ha gli stessi poteri del suo predecessore seppur in forma un po' ridotta e non ha la stessa dimestichezza con i poteri telepatici. Inoltre, a causa della sua mutazione, non pu\u00f2 stare a lungo fuori dall'acqua. Aquaman inoltre pu\u00f2 comandare la forza dell'acqua.\nAltri media.\nVideogiochi.\nPersonaggio giocabile nei seguenti:"}
{"id": "503136", "revid": "110157", "url": "https://it.wikipedia.org/wiki?curid=503136", "title": "Arcidiocesi di Tunisi", "text": "Larcidiocesi di Tunisi (in latino: \"Archidioecesis Tunetana\") \u00e8 una sede della Chiesa cattolica in Tunisia immediatamente soggetta alla Santa Sede. Nel 2017 contava 30.700 battezzati su 11.366.000 di abitanti. \u00c8 retta dall'arcivescovo Ilario Antoniazzi.\nTerritorio.\nL'arcidiocesi comprende l'intero territorio della Tunisia.\nSede arcivescovile \u00e8 la citt\u00e0 di Tunisi, dove si trova la cattedrale di San Vincenzo de' Paoli; a Cartagine sorge l'ex cattedrale di San Luigi, oggi sconsacrata.\nIl territorio si estende su 163.610\u00a0km\u00b2 ed \u00e8 suddiviso in 10 parrocchie.\nStoria.\nIn epoca romana, la citt\u00e0 di Tunisi fu una sede episcopale della provincia romana della Proconsulare. Sono noti due vescovi di questo periodo: Luciano, che prese parte come cattolico alla conferenza di Cartagine del 411, che vide riuniti assieme i vescovi cattolici e donatisti dell'Africa romana; e Sestiliano, che rappresent\u00f2 Primoso di Cartagine al concilio di Costantinopoli del 553.\nIl 10 aprile 1460 il frate domenicano Antonio Neirotti, dopo essere stato catturato dai pirati, fu lapidato a Tunisi. Sar\u00e0 beatificato da papa Clemente XIII il 22 febbraio 1767.\nNel 1605 Vincenzo de' Paoli fu catturato dai pirati e condotto a Tunisi. Fu liberato due anni dopo, in seguito alla conversione del suo padrone.\nIl 20 aprile 1624 con il breve \"Dilecto filio\" papa Urbano VIII istitu\u00ec la missione dei cappuccini a Tunisi; il superiore della missione ebbe il titolo di \"Procuratore degli schiavi cristiani\". Il primo superiore della missione fu padre Angelo da Coniglione, lui stesso schiavo. I superiori dei cappuccini ebbero in seguito, dopo il 1671, il titolo di \"prefetto e pro-vicario apostolico\". Fino al 1636 i missionari cappuccini provenivano dalla Provincia cappuccina della Sicilia; in seguito, e fino al 1842, furono sostituiti da quelli della Provincia ligure.\nIl 12 dicembre 1772 con il breve \"Pro commissa\" di papa Clemente XIV la missione di Tunisi fu affidata ai vicari apostolici di Algeri.\nIl 21 marzo 1843 con il breve \"Ex debito\" di papa Gregorio XVI fu eretto il vicariato apostolico di Tunisi.\nDal 1881 ebbe il nome di vicariato apostolico di Tunisia.\nIl 10 novembre 1884 per effetto della bolla \"Materna Ecclesiae caritas\" di papa Leone XIII il vicariato apostolico fu elevato ad arcidiocesi metropolitana senza suffraganee ed assunse il nome di arcidiocesi di Cartagine, cui fu unito il titolo di primate d'Africa. Dal 1884 al 1890 fu costruita a Cartagine la cattedrale di San Luigi. Nella cattedrale fu sepolto il cardinale Lavigerie, fondatore dei Missionari d'Africa.\nTuttavia, la natura del terreno di Cartagine sugger\u00ec la costruzione della nuova cattedrale di San Vincenzo de' Paoli a Tunisi, che fu portata a termine fra il 1893 e il 1897. \nIl 9 luglio 1964 in forza della bolla \"Prudens Ecclesiae\" di papa Paolo VI l'arcidiocesi di Cartagine fu soppressa e contestualmente fu ristabilita la sede titolare. Al posto dell'antica sede fu eretta una prelatura territoriale con il nome di prelatura territoriale di Tunisi, immediatamente soggetta alla Santa Sede. Nello stesso anno, in seguito all'indipendenza della Tunisia, la cattedrale di San Luigi e altre parrocchie furono cedute allo stato tunisino, che le chiuse al culto. Il corpo del cardinale Lavigerie fu traslato a Roma, nella cripta della chiesa generalizia del suo ordine.\nIl 31 maggio 1995 in forza della bolla \"Antiquorum istius\" \u00e8 ritornata ad essere sede vescovile con il nome di diocesi di Tunisi.\nLa diocesi \u00e8 stata visitata da papa Giovanni Paolo II il 14 aprile 1996.\nIl 22 maggio 2010 \u00e8 stata elevata al rango di arcidiocesi con la bolla \"Cum in Tunetana\" di papa Benedetto XVI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 10.886.000 persone contava 30.700 battezzati, corrispondenti allo 0,3% del totale."}
{"id": "503137", "revid": "110157", "url": "https://it.wikipedia.org/wiki?curid=503137", "title": "Arcidiocesi di Tunja", "text": "Larcidiocesi di Tunja (in latino: \"Archidioecesis Tunquensis\") \u00e8 una sede metropolitana della Chiesa cattolica in Colombia. Nel 2017 contava 257.600 battezzati su 300.000 abitanti. \u00c8 retta dall'arcivescovo Gabriel \u00c1ngel Villa Vahos.\nTerritorio.\nL'arcidiocesi comprende 27 comuni del dipartimento colombiano di Boyac\u00e1: Aquitania, Boyac\u00e1, Chiquiza, Chivat\u00e1, Ci\u00e9nega, C\u00f3mbita, Cucaita, Cu\u00edtiva, Firavitoba, Iza, Motavita, Nuevo Col\u00f3n, Oicat\u00e1, Paipa, Pesca, Samac\u00e1, Siachoque, Sora, Sorac\u00e1, Sotaquir\u00e1, Toca, Tota, Tunja, Turmequ\u00e9, Tuta, Ventaquemada, Viracach\u00e1.\nSede arcivescovile \u00e8 la citt\u00e0 di Tunja, dove si trova la cattedrale di San Giacomo. A Firavitoba sorge la basilica minore di Nostra Signora della Neve.\nIl territorio si estende su una superficie di 3.379\u00a0km\u00b2 ed \u00e8 suddiviso in 62 parrocchie.\nProvincia ecclesiastica.\nLa provincia ecclesiastica di Tunja, istituita nel 1964, comprende 4 suffraganee:\n\u00c8 ascritto alla provincia ecclesiastica anche il vicariato apostolico di Trinidad, formalmente dipendente dalla Santa Sede.\nStoria.\nLa diocesi di Tunja fu eretta il 29 luglio 1880 con la bolla \"Infinitus amor\" di papa Leone XIII, ricavandone il territorio dall'arcidiocesi di Santaf\u00e9 di Bogot\u00e0 (oggi arcidiocesi di Bogot\u00e0), di cui era originariamente suffraganea.\nIL 17 luglio 1893 e il 7 marzo 1955 cedette porzioni del suo territorio a vantaggio dell'erezione rispettivamente del vicariato apostolico di Casanare (soppresso nel 1999) e della diocesi di Duitama (oggi diocesi di Duitama-Sogamoso).\nIl 27 ottobre 1962 ha ceduto una porzione di territorio a vantaggio della diocesi di Barrancabermeja.\nIl 20 giugno 1964 \u00e8 stata elevata al rango di arcidiocesi metropolitana con la bolla \"Immensa Christi\" di papa Paolo VI.\nIl 26 aprile 1977 ha ceduto altre porzioni del suo territorio a vantaggio dell'erezione delle diocesi di Chiquinquir\u00e1 e di Garagoa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 300.000 persone contava 257.600 battezzati, corrispondenti all'85,9% del totale."}
{"id": "503138", "revid": "92723", "url": "https://it.wikipedia.org/wiki?curid=503138", "title": "Diocesi di Tura", "text": "La diocesi di Tura (in latino: \"Dioecesis Turana\") \u00e8 una sede della Chiesa cattolica in India suffraganea dell'arcidiocesi di Shillong. Nel 2020 contava 317.645 battezzati su 1.184.800 abitanti. \u00c8 retta dal vescovo Andrew Marak.\nTerritorio.\nLa diocesi comprende i distretti dei Monti Garo Occidentali e dei Monti Garo Orientali nello stato del Meghalaya e parte del distretto di Goalpara nello stato dell'Assam, in India.\nSede vescovile \u00e8 la citt\u00e0 di Tura, dove si trova la cattedrale di Maria Aiuto dei cristiani.\nIl territorio \u00e8 suddiviso in 45 parrocchie.\nStoria.\nLa diocesi \u00e8 stata eretta il 1\u00ba marzo 1973 con la bolla \"Romani Pontifices\" di papa Paolo VI, ricavandone il territorio dall'arcidiocesi di Shillong-Gauhati (oggi divisa in arcidiocesi di Shillong e arcidiocesi di Guwahati).\nIl 30 marzo 1992 ha ceduto una porzione del suo territorio a vantaggio dell'erezione della diocesi di Guwahati.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.184.800 persone contava 317.645 battezzati, corrispondenti al 26,8% del totale."}
{"id": "503140", "revid": "92723", "url": "https://it.wikipedia.org/wiki?curid=503140", "title": "Diocesi di Tursi-Lagonegro", "text": "La diocesi di Tursi-Lagonegro (in latino: \"Dioecesis Tursiensis-Lacunerulonensis\") \u00e8 una sede della Chiesa cattolica in Italia suffraganea dell'arcidiocesi di Potenza-Muro Lucano-Marsico Nuovo appartenente alla regione ecclesiastica Basilicata. Nel 2017 contava 124.000 battezzati su 125.600 abitanti. \u00c8 retta dal vescovo Vincenzo Carmine Orofino.\nTerritorio.\nLa diocesi comprende 39 comuni della Basilicata di cui\nSede vescovile \u00e8 la citt\u00e0 di Tursi, dove si trova la cattedrale dell'Annunziata. A Lagonegro sorge la concattedrale di San Nicola. In diocesi si trovano anche tre basiliche minori: il santuario di Santa Maria Regina di Anglona, antica cattedrale della diocesi, la basilica di Sant'Egidio Abate a Latronico e la basilica di San Biagio a Maratea.\nIl territorio si estende su 2.509\u00a0km\u00b2, suddiviso in 4 zone pastorali e 75 parrocchie:\nStoria.\nSecondo la tradizione locale, la citt\u00e0 di Anglona sarebbe diventata sede di cattedra vescovile di rito latino prima della citt\u00e0 di Tursi e si attribuirebbe l'istituzione del vescovado a san Pietro o a san Marco, come scrive nel 1851 lo storico Antonio Nigro nella sua \"Memoria topografica ed istorica sulla citt\u00e0 di Tursi e sull'antica Pandosia di Eraclea oggi Anglona\".\nTuttavia la prima notizia storica di una diocesi in queste terre risale solo al X secolo. Nella sua \"Relatio de legatione Costantinopolitana\", scritta nel 968, Liutprando da Cremona riferisce che in quel tempo il patriarca Polieucte di Costantinopoli ricevette dall'imperatore Niceforo Foca l'autorizzazione ad erigere la sede metropolitana di Otranto, dando al metropolita Pietro la facolt\u00e0 di consacrare i vescovi suffraganei di Acerenza, di Tursi (\"Turcico\"), di Gravina, di Matera e di Tricarico. Non \u00e8 chiaro se queste disposizioni abbiano avuto reale effetto, in quanto le \"Notitiae Episcopatuum\" del patriarcato di Costantinopoli menzionano una sola sede suffraganea di Otranto, quella di Tursi, mentre le altre diocesi ricordate da Liutprando gravitarono sempre nell'area di influenza latina.\nTra la fine del X secolo e i primi decenni dell'XI secolo, Tursi risulta essere una diocesi greca, in un territorio dove numerosi erano i monasteri greci. \u00abTutta l'area era stata interessata dalla diffusione del monachesimo greco a opera di monaci basiliani provenienti dalla Calabria e dalla Sicilia che, accompagnati da fama di santit\u00e0, avevano dato vita nelle zone interne della costa ionica e del lagonegrese a numerose comunit\u00e0 monastiche\u2026 Tra i monaci pi\u00f9 famosi si ricordano i santi Nilo, Saba, Luca, Vitale; tra i monasteri pi\u00f9 importanti quello di Sant'Elia di Carbone, il cui abate ancora nel XII secolo esercitava la giurisdizione su tutte le comunit\u00e0 basiliane della Lucania.\u00bb\nIl primo vescovo noto di Tursi \u00e8 il greco Michele, documentato in un atto testamentario del 1050. Con la seconda met\u00e0 dell'XI secolo, contestualmente al passaggio del territorio in mano normmana, la diocesi venne inserita nell'organizzazione ecclesiastica latina. Nella bolla concessa da papa Alessandro II nel 1068 ad Arnaldo di Acerenza, Tursi \u00e8 elencata fra le suffraganee della nuova sede metropolitana acherontina, appartenenza che verr\u00e0 confermata dai pontefici successivi.\nTra l'XI e il XII secolo, nel contesto di un riconsolidamento degli assetti ecclesiastici della regione, la sede vescovile venne trasferita ad Anglona, a pochi chilometri da Tursi. Il primo vescovo noto con il titolo \"Anglonensis\" \u00e8 Pietro, menzionato in un diploma del 1110.\nNel corso del XII secolo, negli atti ufficiali sia ecclesiastici che civili, si alternano i titoli \"Anglonensis\" e \"Tursiensis\". Nel 1121 \u00e8 attestato un Giovanni, vescovo di Tursi, mentre nel 1144 e nel 1146 lo stesso vescovo, o un altro omonimo, \u00e8 documentato come vescovo di Anglona. Negli atti pontifici diretti ai metropoliti di Acerenza da Pasquale II (1099-1118) a Innocenzo III (1198-1216) ricorre il nome di Tursi, mentre in diplomi regi del 1167 e del 1221 compare la \"ecclesia Anglonensis\". Alcuni autori hanno ipotizzato la coesistenza per un certo periodo di due vescovi, quello greco a Tursi e quello latino ad Anglona, ipotesi che tuttavia appare controversa e non unanimemente condivisa.\nL'elemento greco nella diocesi sopravvisse a lungo. All'inizio del XIII secolo il metropolita di Acerenza inform\u00f2 il pontefice che il capitolo di Anglona aveva eletto come vescovo il \"cantor\" della cattedrale di Tricarico, che era un greco, figlio di un sacerdote, e lui stesso sposato. Questo fatto testimonia come ancora in quel periodo la maggioranza del capitolo anglonese era costituito da soggetti di cultura, lingua e rito greco.\nSembra tuttavia che Anglona abbia mantenuto un ruolo secondario rispetto a Tursi. Nel 1219 l'abitato \u00e8 qualificato come \"castrum\" e non come \"civitas\", mentre nel 1221 \u00e8 indicato come \"casale\", indizio di un progressivo spopolamento del territorio. Nel 1320, secondo quanto riporta Ughelli, il capitolo della cattedrale operava a Tursi, mentre anche i vescovi ben presto abbandonarono l'abitato di Anglona, dato alle fiamme nel 1369, per rifugiarsi a Chiaromonte.\nCausa la decadenza della citt\u00e0 di Anglona, con decreto concistoriale dell'8 agosto 1544, diretto al vescovo Berardino Elvino, papa Paolo III sanc\u00ec il trasferimento della sede vescovile di Anglona nella citt\u00e0 di Tursi. Sede della cattedra fu la chiesa di San Michele Arcangelo. Il decreto fu confermato da una bolla del medesimo pontefice del 26 marzo 1546, con il quale fu eretta a cattedrale la chiesa dell'Annunziata. Da questo momento la diocesi ebbe il nome di \"diocesi di Anglona-Tursi\".\nUn primo embrionale seminario diocesano fu istituito dal vescovo Matteo Cosentino (1667-1702), ampliato dal successore Domenico Sabbatino (1702-1721).\nIl 13 febbraio 1919 in seguito all'erezione dell'eparchia di Lungro, la diocesi di Anglona-Tursi ha ceduto i paesi di lingua albanese e di rito bizantino che rientravano nel suo territorio, ossia Castroregio, Farneta, San Costantino Albanese e San Paolo Albanese.\nNel 1949 la diocesi si ampli\u00f2 con i comuni di Craco e di Montalbano Jonico, in precedenza appartenuti alla diocesi di Tricarico.\nIl 2 luglio 1954 la diocesi entr\u00f2 a far parte della nuova provincia ecclesiastica dell'arcidiocesi di Matera; il 21 agosto 1976 divenne invece suffraganea dell'arcidiocesi di Potenza.\nCon decreto della Congregazione per i Vescovi dell'8 settembre 1976, a seguito della creazione della Regione ecclesiastica Basilicata e per far coincidere i confini ecclesiastici con quelli delle regioni civili, Anglona-Tursi ha ceduto alla diocesi di Cassano all'Jonio i comuni dell'Alto Ionio Cosentino di Alessandria del Carretto, Amendolara, Canna, Montegiordano, Nocara, Oriolo, Rocca Imperiale e Roseto Capo Spulico, ottenendo dalla medesima diocesi le parrocchie lucane dei comuni di Castelluccio Inferiore, Castelluccio Superiore, Rotonda, Viggianello e le parrocchie di Agromonte Magnano e Agromonte Mileo nel comune di Latronico; sul lato tirrenico della Basilicata sono stati annessi alla diocesi di Anglona-Tursi i comuni di Lagonegro, Latronico, Lauria, Maratea, Nemoli, Rivello e Trecchina appartenuti alla diocesi di Policastro. Con lo stesso decreto, Anglona-Tursi ha ceduto all'arcidiocesi di Matera i comuni di Craco, Montalbano Jonico e Scanzano Jonico, acquisendo i territori di Moliterno e Sarconi, appartenuti all'arcidiocesi di Potenza e Marsico Nuovo.\nLo stesso giorno, con il decreto \"Ex historicis\", la Congregazione per i Vescovi ha mutato il nome della diocesi in Tursi-Lagonegro; e contestualmente Anglona \u00e8 divenuta una sede titolare della Chiesa cattolica.\nCronotassi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 125.600 persone contava 124.000 battezzati, corrispondenti al 98,7% del totale."}
{"id": "503141", "revid": "110157", "url": "https://it.wikipedia.org/wiki?curid=503141", "title": "Diocesi di Tuticorin", "text": "La diocesi di Tuticorin (in latino: \"Dioecesis Tuticorensis\") \u00e8 una sede della Chiesa cattolica in India suffraganea dell'arcidiocesi di Madurai. Nel 2017 contava 429.610 battezzati su 2.702.123 abitanti. \u00c8 retta dal vescovo Stephen Antony Pillai.\nTerritorio.\nLa diocesi comprende parte dei distretti di Thoothukudi (Tuticorin), Kanyakumari e Tirunelveli (Nellai) nello stato indiano del Tamil Nadu.\nSede vescovile \u00e8 la citt\u00e0 di Thoothukudi, nota anche come Tuticorin, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 115 parrocchie.\nStoria.\nLa diocesi \u00e8 stata eretta il 12 giugno 1923 con il breve \"Cum religio catholica\" di papa Pio XI, ricavandone il territorio dalla diocesi di Trichinopoly (oggi diocesi di Tiruchirapalli). Originariamente era suffraganea dell'arcidiocesi di Bombay.\nIl 3 luglio 1929 passarono sotto la giurisdizione dei vescovi di Tuticorin cinque parrocchie che fino ad allora dipendevano dai vescovi di S\u00e3o Tom\u00e9 di Meliapore in virt\u00f9 dei diritti del \"padroado\" portoghese.\nIl 19 settembre 1953 \u00e8 entrata a far parte della provincia ecclesiastica dell'arcidiocesi di Madurai.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 2.702.123 persone contava 429.610 battezzati, corrispondenti al 15,9% del totale."}
{"id": "503142", "revid": "76204", "url": "https://it.wikipedia.org/wiki?curid=503142", "title": "Diocesi di Tuxtla Guti\u00e9rrez", "text": ""}
{"id": "503143", "revid": "110157", "url": "https://it.wikipedia.org/wiki?curid=503143", "title": "Diocesi di Tuxpan", "text": "La diocesi di Tuxpan (in latino: \"Dioecesis Tuxpaniensis\") \u00e8 una sede della Chiesa cattolica in Messico suffraganea dell'arcidiocesi di Jalapa appartenente alla regione ecclesiastica Golfo. Nel 2017 contava 911.000 battezzati su 1.172.000 abitanti. \u00c8 retta dal vescovo Roberto Madrigal Gallegos.\nTerritorio.\nLa diocesi comprende parte dello stato messicano di Veracruz e 3 comuni dello stato di Puebla.\nSede vescovile \u00e8 la citt\u00e0 di Tuxpan, dove si trova la cattedrale di Nostra Signora Assunta (\"Nuestra Se\u00f1ora de la Asunci\u00f3n\").\nIl territorio si estende su una superficie di 19.000\u00a0km\u00b2 ed \u00e8 suddiviso in 62 parrocchie.\nStoria.\nLa diocesi \u00e8 stata eretta il 9 giugno 1962 con la bolla \"Non latet\" di papa Giovanni XXIII, ricavandone il territorio dalle diocesi di Huejutla, di Papantla, di Tampico e di Tulancingo.\nIl 16 luglio 1975, con la lettera apostolica \"Beatissimam Virginem\", papa Paolo VI ha confermato la Beata Maria Vergine Assunta in Cielo patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.172.000 persone contava 911.000 battezzati, corrispondenti al 77,7% del totale."}
{"id": "503144", "revid": "1742473", "url": "https://it.wikipedia.org/wiki?curid=503144", "title": "The Lady of Shalott", "text": "The Lady of Shalott \u00e8 un poemetto romantico scritto dal poeta inglese Alfred Tennyson. Come altri poemi iniziali dell'autore - \"Sir Lancelot and Queen Guinevere\" e \"Galahad\" - questo rielabora il soggetto arturiano basato su fonti medievali e introduce alcuni temi che si realizzeranno con maggiore compiutezza in \"Idilli del re\" dove viene raccontata la leggenda di Elaine.\nDescrizione.\nIl poemetto, del quale Tennyson scrisse due versioni, una nel 1833, composta di venti strofe, e una nel 1842 di diciannove strofe, \u00e8 basato sulla novella No. LXXXII de \"Il Novellino: Le ciento novelle antike\", testo risalente al tredicesimo secolo. La novella \u00e8 intitolata \"La Damigella di Scalot\", ed \u00e8 a sua volta ispirata ad una storia del ciclo arturiano che ha come protagonista Elaine di Astolat, nobildonna che si innamora di Lancillotto, ma che muore di dolore non potendo essere corrisposta. La storia ha anche ispirato un episodio de \"Le Morte d'Arthur\" di Tomas Malory. Tennyson conosceva entrambi i testi. La seconda versione del poemetto si distacca notevolmente dalla novella duecentesca in quanto la nobildonna sceglie, bench\u00e9 troppo tardi, di recarsi a Camelot e di rischiare la partecipazione al mondo esterno, piuttosto che rimanere isolata nella sua torre, due elementi del tutto assenti dalla fonte originaria.&lt;br&gt;La donna del poemetto di Tennyson vive in una torre sull'isola di Shalott, in un fiume vicino a Camelot. La giovane si convince di essere vittima di una maledizione, di essere destinata a morire non appena avr\u00e0 guardato verso Camelot. Cos\u00ec vede il mondo esterno solo attraverso uno specchio distorto, e tesse ci\u00f2 che vede su una tela magica. Sebbene sia tentata dall'osservare la vita reale che c'\u00e8 fuori dalla sua finestra, teme che se lo facesse andrebbe incontro alla fine della propria vita. Un giorno, tuttavia, vedendo Lancillotto attraverso il suo specchio, capisce di essere tremendamente stanca della sua esistenza, destinata com'\u00e8 a guardare il mondo solamente attraverso ombre e riflessi.\nLa Dama di Shalott soccombe cos\u00ec alla tentazione e guarda direttamente fuori mentre Lancillotto cavalca sotto la torre cantando, e i suoi occhi si appoggiano su Camelot.\nA questo punto lascia la torre, trova una barca sopra la quale scrive il suo nome, e si lascia trasportare verso Camelot lungo il fiume, cantando una canzone triste e spegnendosi cantando. Arriva raggelata dalla morte, e tra i cavalieri e le dame che la vedono c'\u00e8 Lancillotto:\n\"In un senso pi\u00f9 generale, \u00e8 facile dire che il fascino preraffaellita riguardo al ciclo arturiano \u00e8 rintracciabile fino al lavoro di Tennyson\" (Zanzucchi). Il biografo di Tennyson Leon\u00e8e Ormonde riscontra che il materiale arturiano \u00e8 \"introdotto come un valido substrato per lo studio dell'artista e dei pericoli dell'isolamento personale\".\nQualcuno considera \"The Lady of Shalott\" un'opera rappresentativa del dilemma che si presenta ad artisti, scrittori e musicisti: Creare un lavoro sul mondo e per celebrare il mondo, oppure godere del mondo semplicemente vivendolo.\nTrasposizioni pittoriche.\nLa storia della Dama di Shalott era particolarmente popolare tra gli artisti del movimento preraffaellita, che condividevano gli interessi di Tennyson nei confronti del ciclo arturiano; molti esponenti della pittura preraffaellita produssero dipinti basati su episodi del poemetto. L'edizione Moxon del 1857 dei lavori di Tennyson fu illustrata da William Holman Hunt e Dante Gabriel Rossetti. Hunt raffigur\u00f2 il momento in cui la Dama si volta a guardare Lancillotto. Rossetti rappresent\u00f2 la contemplazione di Lancillotto del suo \"viso grazioso\". \nNessuna delle illustrazioni piacque a Tennyson, che critic\u00f2 Hunt per aver raffigurato la Dama aggrovigliata dai fili della sua tela, un passaggio che non era descritto nel poemetto. Hunt spieg\u00f2 che voleva riassumere l'intero poemetto in una singola immagine, e che l'essere intrappolata dai fili suggeriva l'idea del bizzarro destino che aveva colpito la donna. La scena affascin\u00f2 Hunt, che ritorn\u00f2 alla composizione in momenti diversi della sua vita, fino a dipingerne una versione in ampia scala poco prima della sua morte. Questa evocazione, accuratamente concepita, della Dama intrappolata \nall'interno dei cerchi perfetti della sua realt\u00e0 femminile, \u00e8 un'illustrazione rappresentativa della mitologia dell'arte della tessitura.&lt;br&gt;\nNel 1888 il poemetto ispir\u00f2 John William Waterhouse a dipingere la Dama di Shalott alla deriva nella sua imbarcazione funebre. Egli dipinse anche una variante della composizione di Hunt.\nTrasposizioni musicali.\nIl compositore inglese Cyril Rootham ha creato la prima versione musicale di questa poesia nel 1909, per mezzosoprano solista, coro e orchestra.\nNel 1958, Arthur Bliss composto una suite di balletto dal titolo \"The Lady of Shalott\" .\nEsiste una trasposizione musicale di questo celebre poemetto musicato dalla cantautrice canadese Loreena McKennitt, contenuto nel suo album \"The Visit\" (1991). \nInoltre, la cantautrice americana Emilie Autumn ha scritto un brano ispirato proprio a questo poemetto, contenuto nel suo album \"Opheliac\". \nLe prime cinque canzoni dell'album di debutto della metal band olandese Autumn, \"When Lust Evokes The Curse\", seguono inoltre un filo narrativo continuo incentrato sulla Signora di Shalott \nAnche la power metal band italiana Domine ha dedicato un pezzo alla dama di Shalott nel quinto disco \"Ancient Spirit Rising\". \nNel 1977 l'israeliana progressive rock band Atmosphera ha intitolato un album \"Lady of Shalott\"."}
{"id": "503145", "revid": "92723", "url": "https://it.wikipedia.org/wiki?curid=503145", "title": "Diocesi di Tuxtepec", "text": "La diocesi di Tuxtepec (in latino: \"Dioecesis Tuxtepecensis\") \u00e8 una sede della Chiesa cattolica in Messico suffraganea dell'arcidiocesi di Antequera appartenente alla regione ecclesiastica Pac\u00edfico-Sur. Nel 2020 contava 363.400 battezzati su 474.800 abitanti. \u00c8 retta dal vescovo Jos\u00e9 Alberto Gonz\u00e1lez Ju\u00e1rez.\nTerritorio.\nLa diocesi si trova nella parte settentrionale dello stato messicano di Oaxaca e comprende per intero il distretto di Tuxtepec e i comuni di San Pedro Sochiapam e di San Juan Bautista Tlacoatzintepec nel distretto di Cuicatl\u00e1n.\nSede vescovile \u00e8 la citt\u00e0 di San Juan Bautista Tuxtepec, dove sorge la cattedrale di San Giovanni Battista.\nIl territorio si estende su una superficie di 6.000\u00a0km\u00b2 ed \u00e8 suddiviso in 29 parrocchie.\nStoria.\nLa diocesi \u00e8 stata eretta l'8 gennaio 1979 con la bolla \"Nuper sacer\" di papa Giovanni Paolo II, ricavandone il territorio dall'arcidiocesi di Antequera.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 474.800 persone contava 363.400 battezzati, corrispondenti al 76,5% del totale."}
{"id": "503146", "revid": "110157", "url": "https://it.wikipedia.org/wiki?curid=503146", "title": "Diocesi di Tyler", "text": "La diocesi di Tyler (in latino: \"Dioecesis Tylerensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Galveston-Houston appartenente alla regione ecclesiastica X (Arkansas, Oklahoma, Texas). Nel 2017 contava 122.541 battezzati su 1.419.820 abitanti. \u00c8 retta dal vescovo Joseph Edward Strickland.\nTerritorio.\nLa diocesi comprende 35 contee nella parte nord-orientale del Texas, negli Stati Uniti d'America: Anderson, Angelina, Bandera, Bowie, Camp, Cass, Cherokee, Delta, Franklin, Freestone, Gregg, Harrison, Henderson, Hopkins, Houston, Lamar, Leon, Madison, Marion, Morris, Nacogdoches, Panola, Rains, Real, Red River, Rusk,\nSabine, San Augustine, Shelby, Smith, Titus, Trinity, Upshur, Van Zandt e Wood.\nSede vescovile \u00e8 la citt\u00e0 di Tyler, dove si trova la cattedrale dell'Immacolata Concezione (\"Cathedral of the Immaculate Conception\").\nIl territorio si estende su 59.472\u00a0km\u00b2 ed \u00e8 suddiviso in 51 parrocchie.\nStoria.\nLa diocesi \u00e8 stata eretta il 12 dicembre 1986 con la bolla \"Ex quo divino\" di papa Giovanni Paolo II, ricavandone il territorio dalle diocesi di Beaumont, di Dallas e di Galveston-Houston (oggi arcidiocesi).\nOriginariamente suffraganea dell'arcidiocesi di San Antonio, il 29 dicembre 2004 \u00e8 entrata a far parte della provincia ecclesiastica di Galveston-Houston.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.419.820 persone contava 122.541 battezzati, corrispondenti all'8,6% del totale."}
{"id": "503148", "revid": "712828", "url": "https://it.wikipedia.org/wiki?curid=503148", "title": "Gogeta", "text": ""}
{"id": "503149", "revid": "110157", "url": "https://it.wikipedia.org/wiki?curid=503149", "title": "Diocesi di Tzaneen", "text": "La diocesi di Tzaneen (in latino: \"Dioecesis Tzaneensis\") \u00e8 una sede della Chiesa cattolica in Sudafrica suffraganea dell'arcidiocesi di Pretoria. Nel 2017 contava 47.260 battezzati su 2.540.760 abitanti. \u00c8 retta dal vescovo Jo\u00e3o No\u00e9 Rodrigues.\nTerritorio.\nLa diocesi comprende le municipalit\u00e0 distrettuali di Vhembe e Mopani, nonch\u00e9 parte della municipalit\u00e0 distrettuale di Capricorn, site all'estremit\u00e0 nord-orientale della provincia del Limpopo e di tutto il Sudafrica. \nSede vescovile \u00e8 la citt\u00e0 di Tzaneen, dove si trova la cattedrale della Santissima Trinit\u00e0.\nIl territorio \u00e8 suddiviso in 14 parrocchie.\nStoria.\nLa prefettura apostolica di Louis Trichardt fu eretta il 27 dicembre 1962 con la bolla \"Christi mandatum\" di papa Giovanni XXIII, ricavandone il territorio dall'abbazia territoriale di Pietersburg (oggi diocesi di Polokwane).\nIl 16 novembre 1972 per effetto della bolla \"Christi iussum\" di papa Paolo VI la prefettura apostolica fu elevata a diocesi e assunse il nome di diocesi di Louis Trichardt-Tzaneen.\nHa assunto il nome attuale il 18 luglio 1987 in forza del decreto \"Excellentissimus\" della Congregazione per l'evangelizzazione dei popoli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 2.540.760 persone contava 47.260 battezzati, corrispondenti all'1,9% del totale."}
{"id": "503150", "revid": "110157", "url": "https://it.wikipedia.org/wiki?curid=503150", "title": "Arcidiocesi di Uberaba", "text": "Larcidiocesi di Uberaba (in latino: \"Archidioecesis Uberabensis\") \u00e8 una sede metropolitana della Chiesa cattolica in Brasile appartenente alla regione ecclesiastica Leste 2. Nel 2017 contava 580.000 battezzati su 724.000 abitanti. \u00c8 retta dall'arcivescovo Paulo Mendes Peixoto.\nTerritorio.\nL'arcidiocesi comprende 20 comuni nella parte occidentale dello stato brasiliano di Minas Gerais: \u00c1gua Comprida, Arax\u00e1, Campo Florido, Comendador Gomes, Concei\u00e7\u00e3o das Alagoas, Conquista, Delta, Fronteira, Frutal, Nova Ponte, Pedrin\u00f3polis, Pirajuba, Planura, Prata, Romaria, Sacramento, Santa Juliana, Tapira, Uberaba e Ver\u00edssimo.\nSede arcivescovile \u00e8 la citt\u00e0 di Uberaba, dove si trova la cattedrale del Sacro Cuore di Ges\u00f9. A Sacramento sorge la basilica minore del Santissimo Sacramento (\"Bas\u00edlica do Sant\u00edssimo Sacramento Apresentado pelo Patroc\u00ednio de Maria\").\nIl territorio si estende su una superficie di 26.548\u00a0km\u00b2 ed \u00e8 suddiviso in 60 parrocchie, raggruppate in 9 regioni pastorali: Uberaba, Arax\u00e1, Concei\u00e7\u00e3o das Alagoas, Frutal, Nossa Senhora da Abadia, Nossa Senhora das Gra\u00e7as, Ressurrei\u00e7\u00e3o, Romaria e Sacramento.\nProvincia ecclesiastica.\nLa provincia ecclesiastica di Uberaba, istituita nel 1962, comprende 3 suffraganee:\nStoria.\nLa diocesi di Uberaba fu eretta il 29 settembre 1907 con il decreto \"Romani pontifices\" della Congregazione Concistoriale, ricavandone il territorio dalle diocesi di Diamantina (oggi arcidiocesi) e di Goi\u00e1s. Originariamente era suffraganea dell'arcidiocesi di Mariana.\nIl 2 aprile 1914 il comune di Paracatu alla diocesi di Montes Claros (oggi arcidiocesi).\nIl 18 luglio 1918 cedette una porzione del suo territorio a vantaggio dell'erezione della diocesi di Aterrado (oggi diocesi di Luz).\nIl 1\u00ba febbraio 1924 entr\u00f2 a far parte della provincia ecclesiastica dell'arcidiocesi di Belo Horizonte.\nIl 1\u00ba marzo 1929, il 5 aprile 1955 e il 22 luglio 1961 cedette altre porzioni di territorio a vantaggio dell'erezione rispettivamente della prelatura territoriale di Paracatu (oggi diocesi) e delle diocesi di Patos de Minas e di Uberl\u00e2ndia.\nIl 14 aprile 1962 \u00e8 stata elevata al rango di arcidiocesi metropolitana con la bolla \"Qui tanquam Petrus\" di papa Giovanni XXIII.\nIl 16 ottobre 1982 ha ceduto un'ulteriore porzione di territorio a vantaggio dell'erezione della diocesi di Ituiutaba.\nIl 10 novembre dello stesso anno per effetto del decreto \"Concrediti gregis\" della Congregazione per i vescovi ha esteso la sua giurisdizione alla parrocchia di Desemboque nel comune di Sacramento, che prima era appartenuta alla diocesi di Luz.\nIl 9 novembre 2002 si \u00e8 ulteriormente ampliata con il comune di Arax\u00e1 gi\u00e0 appartenuto alla diocesi di Patos de Minas.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 724.000 persone contava 580.000 battezzati, corrispondenti all'80,1% del totale."}
{"id": "503151", "revid": "92723", "url": "https://it.wikipedia.org/wiki?curid=503151", "title": "Diocesi di Ubon Ratchathani", "text": "La diocesi di Ubon Ratchathani (in latino: \"Dioecesis Ubonratchathaniensis\") \u00e8 una sede della Chiesa cattolica in Thailandia suffraganea dell'arcidiocesi di Thare e Nonseng. Nel 2017 contava 25.201 battezzati su 7.916.177 abitanti. \u00c8 retta dal vescovo Philip Banchong Chaiyara, C.SS.R.\nTerritorio.\nLa diocesi comprende 7 province thailandesi: Amnat Charoen, Maha Sarakham, Roi Et, Sisaket, Surin, Ubon Ratchathani e Yasothon.\nSede vescovile \u00e8 la citt\u00e0 di Ubon Ratchathani, dove si trova la cattedrale dell'Immacolata Concezione.\nIl territorio \u00e8 suddiviso in 60 parrocchie.\nStoria.\nIl vicariato apostolico di Ubon fu eretto il 7 maggio 1953 con la bolla \"Nos quibus\" di papa Pio XII, ricavandone il territorio dal vicariato apostolico di Thare (oggi arcidiocesi di Thare e Nonseng).\nIl 22 marzo 1965 cedette una porzione del suo territorio a vantaggio dell'erezione del vicariato apostolico di Nakhorn-Rajasima (oggi diocesi di Nakhon Ratchasima).\nIl 18 dicembre dello stesso anno il vicariato apostolico fu elevato a diocesi con la bolla \"Qui in fastigio\" di papa Paolo VI.\nIl 2 luglio 1969 per effetto del decreto \"Cum Excellentissimus\" della Congregazione per l'evangelizzazione dei popoli ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 7.916.177 persone contava 25.201 battezzati, corrispondenti allo 0,3% del totale."}
{"id": "503152", "revid": "110157", "url": "https://it.wikipedia.org/wiki?curid=503152", "title": "Diocesi di Uberl\u00e2ndia", "text": "La diocesi di Uberl\u00e2ndia (in latino: \"Dioecesis Fertiliensis\") \u00e8 una sede della Chiesa cattolica in Brasile suffraganea dell'arcidiocesi di Uberaba appartenente alla regione ecclesiastica Leste 2. Nel 2017 contava 692.930 battezzati su 937.000 abitanti. \u00c8 retta dal vescovo Paulo Francisco Machado.\nTerritorio.\nLa diocesi comprende 9 comuni nella parte occidentale dello stato brasiliano di Minas Gerais: Uberl\u00e2ndia, Araguari, Arapor\u00e3, Cascalho Rico, Estrela do Sul, Grupiara, Indian\u00f3polis, Monte Alegre de Minas e Tupaciguara.\nSede vescovile \u00e8 la citt\u00e0 di Uberl\u00e2ndia, dove si trova la cattedrale di Santa Teresina.\nIl territorio si estende su una superficie di 13.784\u00a0km\u00b2 ed \u00e8 suddiviso in 46 parrocchie.\nStoria.\nLa diocesi \u00e8 stata eretta il 22 luglio 1961 con la bolla \"Animorum Societas\" di papa Giovanni XXIII, ricavandone il territorio dalla diocesi di Uberaba (oggi arcidiocesi).\nOriginariamente suffraganea dell'arcidiocesi di Belo Horizonte, il 4 aprile 1962 \u00e8 entrata a far parte della provincia ecclesiastica dell'arcidiocesi di Uberaba.\nIl 16 ottobre 1982 ha ceduto una porzione del suo territorio a vantaggio dell'erezione della diocesi di Ituiutaba.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 937.000 persone contava 692.930 battezzati, corrispondenti al 74,0% del totale."}
{"id": "503153", "revid": "110157", "url": "https://it.wikipedia.org/wiki?curid=503153", "title": "Diocesi di Udaipur", "text": "La diocesi di Udaipur (in latino: \"Dioecesis Udaipurensis\") \u00e8 una sede della Chiesa cattolica in India suffraganea dell'arcidiocesi di Agra. Nel 2017 contava 22.722 battezzati su 19.606.380 abitanti. \u00c8 retta dal vescovo Devprasad John Ganawa, S.V.D.\nTerritorio.\nLa diocesi comprende i distretti di Udaipur, Rajsamand, Bhilwara, Chittorgarh, Dungarpur e Banswara nella parte meridionale dello stato del Rajasthan in India, ed il taluk di Thandla nel distretto di Jhabua nello stato del Madhya Pradesh.\nSede vescovile \u00e8 la citt\u00e0 di Udaipur, dove si trova la cattedrale di Nostra Signora di Fatima.\nIl territorio \u00e8 suddiviso in 32 parrocchie.\nStoria.\nLa diocesi \u00e8 stata eretta il 3 dicembre 1984 con la bolla \"In gravissimis muneris\" di papa Giovanni Paolo II, ricavandone il territorio dalla diocesi di Ajmer e Jaipur (oggi divisa in diocesi di Ajmer e diocesi di Jaipur).\nIl 25 marzo 2002 ha ceduto una porzione del suo territorio a vantaggio dell'erezione della diocesi di Jhabua.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 19.606.380 persone contava 22.722 battezzati, corrispondenti allo 0,1% del totale."}
{"id": "503154", "revid": "92723", "url": "https://it.wikipedia.org/wiki?curid=503154", "title": "Arcidiocesi di Udine", "text": "Larcidiocesi di Udine () \u00e8 una sede metropolitana senza suffraganee della Chiesa cattolica in Italia appartenente alla regione ecclesiastica Triveneto. Nel 2020 contava 485.000 battezzati su 501.763 abitanti. \u00c8 retta dall'arcivescovo Andrea Bruno Mazzocato.\nTerritorio.\nL'arcidiocesi comprende l'ex provincia di Udine, eccetto 11 comuni della Bassa friulana orientale appartenenti all'arcidiocesi di Gorizia e storicamente appartenuti alla contea e provincia di Gorizia; e la frazione Pozzis di Verzegnis, facente parte della diocesi di Concordia-Pordenone.\nSede arcivescovile \u00e8 la citt\u00e0 di Udine, dove si trova la cattedrale di Santa Maria Annunziata. Nel territorio sorgono anche due basiliche minori: il santuario della Beata Vergine delle Grazie a Udine, e il duomo di Santa Maria Assunta a Cividale del Friuli. Il cosiddetto Tempietto longobardo, o oratorio di Santa Maria in Valle, a Cividale del Friuli, \u00e8 iscritto alla lista dei patrimoni dell'umanit\u00e0 dell'UNESCO dal giugno 2011.\nIl territorio si estende su 4.726\u00a0km\u00b2 ed \u00e8 suddiviso in 374 parrocchie, raggruppate dal 2018 in 8 foranie, a loro volta articolate in 54 collaborazioni pastorali.\nStoria.\nL'arcidiocesi fu eretta il 6 luglio 1751 con la bolla \"Iniuncta nobis\" di papa Benedetto XIV, con la quale il pontefice ratificava un accordo tra i governi austriaco e veneziano, che prevedeva la soppressione del patriarcato di Aquileia e la sua divisione in due nuove circoscrizioni ecclesiastiche: l'arcidiocesi di Udine, cui fu assegnata la giurisdizione sulle terre sotto il dominio della Serenissima; e l'arcidiocesi di Gorizia, cui toccarono le terre sotto il dominio asburgico.\nCon la bolla \"Iniuncta nobis\" perci\u00f2 il papa soppresse il patriarcato e contestualmente eresse l'arcidiocesi di Udine. Questa decisione fu confermata dallo stesso papa con la bolla \"Suprema dispositione\" del 19 gennaio 1753, con la quale il pontefice defin\u00ec tutte le questioni accessorie, tra cui le diocesi suffraganee della nuova sede metropolitana, ossia tutte quelle dell'antico patriarcato in territorio veneziano: Padova, Vicenza, Verona, Treviso, Ceneda, Belluno, Feltre, Concordia, Capodistria, Emonia, Parenzo e Pola.\nFu nominato primo arcivescovo il patriarca di Aquileia Daniele Dolfin, che mantenne anche il titolo di patriarca fino alla morte.\nIl 1\u00ba maggio 1818, in forza della bolla \"De salute Dominici gregis\" di papa Pio VII, Udine divenne semplice vescovato, soggetto alla sede metropolitana di Venezia. Nello stesso anno avvennero importanti modifiche territoriali: venne ceduto alla diocesi di Gorizia e Gradisca il territorio degli attuali decanati di Monfalcone e di Ronchi; alla diocesi di Concordia furono assegnate sette parrocchie (Castello d'Aviano, Erto, Cimolais, Claut, Corbolone, Sesto e Torrate, e anche la zona di Saletto-Bando, priva di una propria autonomia e inclusa nella giurisdizione di Morsano), e alla diocesi di Ceneda altre otto parrocchie (San Polo di Piave, Rugolo, Sarmede, Godega, Orsago, Pinidello, Caneva, Steven\u00e0). Nel contempo ricevette da Venezia la zona di Latisana, e da Concordia altre quattro parrocchie (Rivis, Turrida, Grions e Redenzicco).\nIl 30 aprile 1846 le parrocchie cadorine dei distretti di Pieve e di Auronzo furono staccate dalla diocesi di Udine ed aggregate alla diocesi di Belluno con la bolla \"Universalis Ecclesiae regimen\" di papa Gregorio XVI.\nPapa Pio IX, anche per le sollecitazioni del cardinale Fabio Maria Asquini, con la bolla \"Ex catholicae unitatis\" del 14 marzo 1847 elev\u00f2 nuovamente la diocesi al rango sede metropolitana senza suffraganee.\nIl 20 febbraio 1932 in seguito alla bolla \"Quo Christi fideles\" di papa Pio XI incorpor\u00f2 il decanato di Tarvisio, fino allora appartenente alla diocesi di Gurk, e la parrocchia di Fusine in Valromana, fino allora appartenente alla diocesi di Lubiana.\nDal 10 al 17 settembre 1972 Udine ospit\u00f2 il XVIII Congresso eucaristico nazionale italiano, a cui intervenne come legato pontificio il cardinale Antonio Poma.\nIn ricordo dell'antico patriarcato, l'arcivescovo di Udine ha il privilegio di indossare l'abito corale, lo zucchetto, la fascia e la filettatura della talare di un colore rosso abbrunato rispetto alla porpora cardinalizia (anche in seta moir\u00e9), detto \"rosso patriarchino\". Lo stemma degli arcivescovi di Udine prevede il galero verde, foderato in rosso patriarchino.\nAll'arcivescovo spetta il titolo onorifico di abate di Rosazzo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 501.763 persone contava 485.000 battezzati, corrispondenti al 96,7% del totale."}
{"id": "503156", "revid": "92723", "url": "https://it.wikipedia.org/wiki?curid=503156", "title": "Diocesi di Udon Thani", "text": "La diocesi di Udon Thani (in latino: \"Dioecesis Udonthaniensis\") \u00e8 una sede della Chiesa cattolica in Thailandia suffraganea dell'arcidiocesi di Thare e Nonseng. Nel 2017 contava 19.263 battezzati su 5.527.000 abitanti. \u00c8 retta dal vescovo Joseph Luechai Thatwisai.\nTerritorio.\nLa diocesi comprende 5 province thailandesi: Khon Kaen, Loei, Nong Bua Lamphu, Nong Khai e Udon Thani.\nSede vescovile \u00e8 la citt\u00e0 di Udon Thani, dove si trova la cattedrale di Nostra Signora del Perpetuo Soccorso.\nIl territorio \u00e8 suddiviso in 73 parrocchie.\nStoria.\nIl vicariato apostolico di Udonthani fu eretto il 7 maggio 1953 con la bolla \"Nos quibus\" di papa Pio XII, ricavandone il territorio dal vicariato apostolico di Thare (oggi arcidiocesi di Thare e Nonseng).\nIl 18 dicembre 1965 il vicariato apostolico fu elevato a diocesi con la bolla \"Qui in fastigio\" di papa Paolo VI.\nIl 2 luglio 1969 per effetto del decreto \"Cum Excellentissimus\" della Congregazione per l'evangelizzazione dei popoli ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 5.527.000 persone contava 19.263 battezzati, corrispondenti allo 0,3% del totale."}
{"id": "503157", "revid": "110157", "url": "https://it.wikipedia.org/wiki?curid=503157", "title": "Diocesi di Uije", "text": "La diocesi di Uije (in latino: \"Dioecesis Uiiensis\") \u00e8 una sede della Chiesa cattolica in Angola suffraganea dell'arcidiocesi di Malanje. Nel 2017 contava 981.000 battezzati su 1.911.000 abitanti. \u00c8 retta dal vescovo Joaquim Nhanganga Tyombe.\nTerritorio.\nLa diocesi comprende la provincia di U\u00edge in Angola.\nSede vescovile \u00e8 la citt\u00e0 di U\u00edge, dove si trova la cattedrale dell'Immacolata Concezione.\nIl territorio \u00e8 suddiviso in 22 parrocchie.\nStoria.\nLa diocesi di Carmona e S\u00e3o Salvador fu eretta il 14 marzo 1967 con la bolla \"Apostolico officio\" di papa Paolo VI, ricavandone il territorio dall'arcidiocesi di Luanda, di cui originariamente era suffraganea.\nIl 16 maggio 1979 ha assunto il nome attuale in forza del decreto \"Cum Excellentissimus\" della Congregazione per l'evangelizzazione dei popoli.\nIl 7 novembre 1984 ha ceduto una porzione del suo territorio a vantaggio dell'erezione della diocesi di Mbanza Congo.\nIl 12 aprile 2011 \u00e8 entrata a far parte della provincia ecclesiastica dell'arcidiocesi di Malanje.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.911.000 persone contava 981.000 battezzati, corrispondenti al 51,3% del totale."}
{"id": "503158", "revid": "110157", "url": "https://it.wikipedia.org/wiki?curid=503158", "title": "Eparchia di Ujjain", "text": "Leparchia di Ujjain (in latino: \"Eparchia Ujjainensis\") \u00e8 una sede della Chiesa cattolica siro-malabarese in India, suffraganea dell'arcidiocesi di Bhopal. Nel 2017 contava 4.633 battezzati su 6.203.280 abitanti. \u00c8 retta dall'eparca Sebastian Vadakel, M.S.T.\nTerritorio.\nL'eparchia comprende i distretti civili di Ujjain, Shajapur e Rajgarh nello stato del Madhya Pradesh in India.\nSede eparchiale \u00e8 la citt\u00e0 di Ujjain, dove si trova la cattedrale di Santa Maria.\nIl territorio \u00e8 suddiviso in 42 parrocchie.\nStoria.\nL'esarcato apostolico di Ujjain fu eretto il 29 luglio 1968 con la bolla \"Apostolicum munus\" di papa Paolo VI, ricavandone il territorio dalla diocesi di Indore.\nIl 26 febbraio 1977 l'esarcato apostolico \u00e8 stato elevato al rango di eparchia con la bolla \"Qui divino consilio\" del medesimo pontefice.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2017 su una popolazione di 6.203.280 persone contava 4.633 battezzati, corrispondenti allo 0,1% del totale."}
{"id": "503159", "revid": "92723", "url": "https://it.wikipedia.org/wiki?curid=503159", "title": "Diocesi di Umtata", "text": "La diocesi di Umtata (in latino: \"Dioecesis Umtatana\") \u00e8 una sede della Chiesa cattolica in Sudafrica suffraganea dell'arcidiocesi di Durban. Nel 2020 contava 38.560 battezzati su 2.061.300 abitanti. \u00c8 retta dal vescovo Sithembele Anton Sipuka.\nTerritorio.\nLa diocesi comprende parte della provincia del Capo Orientale in Sudafrica.\nSede vescovile \u00e8 la citt\u00e0 di Umtata (Mthatha), dove si trova la cattedrale di Ognissanti (\"All Saints Cathedral\").\nIl territorio \u00e8 suddiviso in 23 parrocchie.\nStoria.\nLa prefettura apostolica di Umtata fu eretta il 30 marzo 1930 con il breve \"Quo maiori\" di papa Pio XI, ricavandone il territorio dal vicariato apostolico di Mariannhill (oggi diocesi).\nIl 13 aprile 1937 la prefettura apostolica fu elevata a vicariato apostolico con la bolla \"Lubentissime solet\" dello stesso papa Pio XI.\nL'11 gennaio 1951 il vicariato apostolico \u00e8 stato ancora elevato a diocesi con la bolla \"Suprema Nobis\" di papa Pio XII.\nIl 7 febbraio 1952 ha ceduto una parte del suo territorio alla diocesi di Queenstown.\nIl 16 novembre 1954, con la lettera apostolica \"Recens constitutas\", papa Pio XII ha proclamato la Beata Maria Vergine Assunta in Cielo patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 2.061.300 persone contava 38.560 battezzati, corrispondenti all'1,9% del totale."}
{"id": "503160", "revid": "1428919", "url": "https://it.wikipedia.org/wiki?curid=503160", "title": "John Lydgate", "text": "Biografia.\nAmmesso a quindici anni al monastero benedettino di Bury Saint Edmunds, divent\u00f2 monaco tre anni dopo. Ammiratore di Geoffrey Chaucer, divent\u00f2 amico di suo figlio e per la critica \u00e8 uno dei primi \"postchauceriani\". Lavor\u00f2 presso la corte di Enrico IV e dei suoi successori Enrico V ed Enrico VI. Ottenuto il favore dei sovrani, fu anche protetto da alcuni mecenati, come il sindaco e l'aldermanno di Londra, i chierici della Cattedrale di St Paul, Richard de Beauchamp e Umberto di Gloucester. Diventato priore di Hatfield Broad Oak nel 1423, lasci\u00f2 presto l'incarico per dedicarsi totalmente alla letteratura. Visse gli ultimi anni della sua vita nel monastero di Bury Saint Edmunds.\nFu un prolifico scrittore di poemi, allegorie, favole e romanzi. Le sue opere principali sono \"Troy Book\" (\"Il libro di [[Troia]]\", iniziato nel 1412), \"Siege of Thebes\" (\"L'assedio di Tebe\", del 1422) e \"The Fall of Princes\" (\"La caduta dei pr\u00ecncipi\"). I primi due sono cicli leggendari ispirati ai classici, che si propongono di trovare il male della societ\u00e0 e del corpo nella faziosit\u00e0 e nell'ambizione; il terzo \u00e8 una raccolta di exempla didattici per mettere in guardia i potenti dalla \"Fortuna\".\nLydgate fu apprezzato dai contemporanei, probabilmente per la sua eloquenza e per lo stile ricercato, ma oggi la sua opera \u00e8 vista come un passo indietro rispetto alle innovazioni di Chaucer. Rispetto al maestro, il benedettino ha un orizzonte intellettuale pi\u00f9 stretto, poco realismo e un uso spropositato del didatticismo.\nIn passato gli era stato attribuito \"The Assembly of Gods\", ma studi successivi hanno sconfessato l'ipotesi."}
{"id": "503161", "revid": "110157", "url": "https://it.wikipedia.org/wiki?curid=503161", "title": "Diocesi di Umuarama", "text": "La diocesi di Umuarama (in latino: \"Dioecesis Umuaramensis\") \u00e8 una sede della Chiesa cattolica in Brasile suffraganea dell'arcidiocesi di Maring\u00e1 appartenente alla regione ecclesiastica Sul 2. Nel 2017 contava 343.945 battezzati su 447.830 abitanti. \u00c8 retta dal vescovo Jo\u00e3o Mamede Filho, O.F.M.Conv.\nTerritorio.\nLa diocesi comprende 29 comuni dello stato brasiliano del Paran\u00e1: Umuarama, Alto Para\u00edso, Alto Piquiri, Alt\u00f4nia, Brasil\u00e2ndia do Sul, Cafezal do Sul, Cianorte, Cidade Ga\u00facha, Cruzeiro do Oeste, Douradina, Esperan\u00e7a Nova, Francisco Alves, Guaporema, Icara\u00edma, Indian\u00f3polis, Ipor\u00e3, Ivat\u00e9, Japur\u00e1, Maria Helena, Nova Ol\u00edmpia, Perobal, P\u00e9rola, Rondon, S\u00e3o Jorge do Patroc\u00ednio, S\u00e3o Tom\u00e9, Tapejara, Tapira, Tuneiras do Oeste e Xambr\u00ea.\nSede vescovile \u00e8 la citt\u00e0 di Umuarama, dove si trova la cattedrale dello Spirito Santo.\nIl territorio si estende su una superficie di 13.664\u00a0km\u00b2 ed \u00e8 suddiviso in 45 parrocchie, raggruppate in 9 decanati: Catedral, Cianorte, Douradina, Indian\u00f3polis, Ipor\u00e3, Nova Ol\u00edmpia, P\u00e9rola, S\u00e3o Francisco de Assis, Tapejara.\nStoria.\nLa diocesi \u00e8 stata eretta il 26 maggio 1973 con la bolla \"Apostolico officio\" di papa Paolo VI, ricavandone il territorio dalla diocesi di Campo Mour\u00e3o.\nOriginariamente suffraganea dell'arcidiocesi di Londrina, il 16 ottobre 1979 \u00e8 entrata a far parte della provincia ecclesiastica dell'arcidiocesi di Maring\u00e1.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 447.830 persone contava 343.945 battezzati, corrispondenti al 76,8% del totale."}
{"id": "503162", "revid": "110157", "url": "https://it.wikipedia.org/wiki?curid=503162", "title": "Diocesi di Umuahia", "text": "La diocesi di Umuahia (in latino: \"Dioecesis Umuahiana\") \u00e8 una sede della Chiesa cattolica in Nigeria suffraganea dell'arcidiocesi di Owerri. Nel 2017 contava 241.233 battezzati su 1.234.470 abitanti. \u00c8 retta dal vescovo Lucius Iwejuru Ugorji.\nTerritorio.\nLa diocesi comprende sei Local Government Areas dello Stato nigeriano di Abia: Umuahia North, Umuahia South, Ikwuano, Bende, Ohafia e Arochukwu.\nSede vescovile \u00e8 la citt\u00e0 di Umuahia, dove si trova la cattedrale della Gran Madre di Dio.\nIl territorio \u00e8 suddiviso in 70 parrocchie.\nStoria.\nLa diocesi \u00e8 stata eretta il 23 giugno 1958 con la bolla \"Sollicite usque\" di papa Pio XII, ricavandone il territorio dalla diocesi di Owerri (oggi arcidiocesi). Originariamente era suffraganea dell'arcidiocesi di Onitsha.\nIl 26 giugno 1961, con la lettera apostolica \"Mariae regnum\", papa Giovanni XXIII ha proclamato la Beata Maria Vergine Madre di Dio (\"Beata Maria Virgo \u00abMater Dei\u00bb\") patrona principale della diocesi.\nIl 24 gennaio 1981 e il 2 aprile 1990 ha ceduto porzioni del suo territorio a vantaggio dell'erezione rispettivamente delle diocesi di Okigwe e Aba.\nIl 26 marzo 1994 \u00e8 entrata a far parte della provincia ecclesiastica dell'arcidiocesi di Owerri.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.234.470 persone contava 241.233 battezzati, corrispondenti al 19,5% del totale."}
{"id": "503164", "revid": "110157", "url": "https://it.wikipedia.org/wiki?curid=503164", "title": "Diocesi di Umzimkulu", "text": "La diocesi di Umzimkulu (in latino: \"Dioecesis Umzimkulensis\") \u00e8 una sede della Chiesa cattolica in Sudafrica suffraganea dell'arcidiocesi di Durban. Nel 2017 contava 171.230 battezzati su 2.291.350 abitanti. \u00c8 retta dal vescovo Stanis\u0142aw Jan Dziuba, O.S.P.P.E.\nTerritorio.\nLa diocesi comprende la parte occidentale dello stato di KwaZulu-Natal.\nSede vescovile \u00e8 la citt\u00e0 di Harding. Nella localit\u00e0 di Lourdes si trova la cattedrale di Nostra Signora di Lourdes.\nIl territorio \u00e8 suddiviso in 15 parrocchie.\nStoria.\nLa diocesi \u00e8 stata eretta il 21 febbraio 1954 con la bolla \"Cum in Africa\" di papa Pio XII, ricavandone il territorio dalla diocesi di Mariannhill. Originariamente la sede vescovile era Umzimkhulu e fu lasciata al vescovo la facolt\u00e0 di scegliere quale chiesa fosse la cattedrale.\nLa diocesi ha avuto lunghi periodi di sede vacante, nei quali \u00e8 stata affidata in amministrazione apostolica agli arcivescovi di Durban.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 2.291.350 persone contava 171.230 battezzati, corrispondenti al 7,5% del totale."}
{"id": "503165", "revid": "110157", "url": "https://it.wikipedia.org/wiki?curid=503165", "title": "Diocesi di Uni\u00e3o da Vit\u00f3ria", "text": "La diocesi di Uni\u00e3o da Vit\u00f3ria (in latino: \"Dioecesis Unionensis a Victoria\") \u00e8 una sede della Chiesa cattolica in Brasile suffraganea dell'arcidiocesi di Curitiba appartenente alla regione ecclesiastica Sul 2. Nel 2017 contava 197.600 battezzati su 230.970 abitanti. \u00c8 retta dal vescovo Walter Jorge Pinto.\nTerritorio.\nLa diocesi comprende 13 comuni nella parte meridionale dello stato brasiliano del Paran\u00e1: Bituruna, General Carneiro, Porto Vit\u00f3ria, Cruz Machado, Uni\u00e3o da Vit\u00f3ria, Paula Freitas, Paulo Frontin, Mallet, Rio Azul, Rebou\u00e7as, S\u00e3o Mateus do Sul, S\u00e3o Jo\u00e3o do Triunfo e Ant\u00f4nio Olinto.\nSede vescovile \u00e8 la citt\u00e0 di Uni\u00e3o da Vit\u00f3ria, dove si trova la cattedrale del Sacro Cuore di Ges\u00f9.\nIl territorio si estende su una superficie di 10.000\u00a0km\u00b2 ed \u00e8 suddiviso in 25 parrocchie, raggruppate in 5 settori pastorali: Cattedrale, Sagrada Familia, S\u00e3o Mateus, Bituruna e Rio Azul.\nStoria.\nLa diocesi \u00e8 stata eretta il 3 dicembre 1976 con la bolla \"Qui divino consilio\" di papa Paolo VI, ricavandone il territorio dall'arcidiocesi di Curitiba e dalle diocesi di Guarapuava e di Ponta Grossa.\nIl 9 febbraio 1984, in forza del decreto \"Quo aptius\" della Congregazione per i vescovi, ampli\u00f2 il proprio territorio con i comuni di Bituruna e di General Carneiro, gi\u00e0 appartenuti alla diocesi di Palmas.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 230.970 persone contava 197.600 battezzati, corrispondenti all'85,6% del totale."}
{"id": "503166", "revid": "14002", "url": "https://it.wikipedia.org/wiki?curid=503166", "title": "Diocesi di Urawa", "text": ""}
{"id": "503167", "revid": "287204", "url": "https://it.wikipedia.org/wiki?curid=503167", "title": "Adlai Stevenson", "text": ""}
{"id": "503168", "revid": "110157", "url": "https://it.wikipedia.org/wiki?curid=503168", "title": "Arcieparchia di Urmia", "text": "Larcieparchia di Urmia (in latino: \"Archieparchia Urmiensis\") \u00e8 una sede metropolitana della Chiesa cattolica caldea in Iran. Nel 2017 contava 1.350 battezzati. \u00c8 retta dall'arcieparca Thomas Meram.\nTerritorio.\nL'arcieparchia comprende la citt\u00e0 di Urmia (nel nord-ovest dell'Iran), dove si trova la cattedrale di Santa Maria Madre di Dio, consacrata il 4 giugno 1954.\nIl territorio \u00e8 suddiviso in 4 parrocchie.\nStoria.\nBench\u00e9 non siano noti vescovi fino al XVI secolo, Urmia appare sede di un vescovado nestoriano dal XIII secolo, quando \u00e8 indicata come suffraganea degli arcivescovi dell'Atropatene (o Adarbaigan).\nSecondo lo storico caldeo Joseph Tfinkdji, durante la prima unione della Chiesa caldea con Roma (1553-1662) si ebbe una serie di vescovi di Urmia in comunione con la Santa Sede.\nL'attuale arcieparchia \u00e8 stata eretta il 4 settembre 1890. Il primo arcieparca, Thomas Audo, trov\u00f2 la morte nel 1918 in seguito alle persecuzioni contro i cristiani della regione; con lui furono messi a morte molti preti e fedeli, tra cui Jacques-Emile Sontag, delegato apostolico della Persia ed arcivescovo latino di Ispahan.\nDal 1930 l'eparchia di Salmas \u00e8 unita \"in persona episcopi\" all'arcieparchia di Urmia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcieparchia nel 2017 contava 1.350 battezzati. Le statistiche includono anche l'eparchia di Salmas."}
{"id": "503169", "revid": "110157", "url": "https://it.wikipedia.org/wiki?curid=503169", "title": "Diocesi di Urdaneta", "text": "La diocesi di Urdaneta (in latino: \"Dioecesis Urdanetensis\") \u00e8 una sede della Chiesa cattolica nelle Filippine suffraganea dell'arcidiocesi di Lingayen-Dagupan. Nel 2017 contava 747.560 battezzati su 818.783 abitanti. \u00c8 retta dal vescovo Jacinto Agcaoili Jose.\nTerritorio.\nLa diocesi comprende 17 municipalit\u00e0 nella parte orientale della provincia filippina di Pangasinan sull'isola di Luzon.\nSede vescovile \u00e8 la citt\u00e0 di Urdaneta, dove si trova la cattedrale dell'Immacolata Concezione.\nIl territorio \u00e8 suddiviso in 27 parrocchie.\nStoria.\nLa diocesi \u00e8 stata eretta il 12 gennaio 1985 con la bolla \"Non raro catholicorum\" di papa Giovanni Paolo II, ricavandone il territorio dall'arcidiocesi di Lingayen-Dagupan.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 818.783 persone contava 747.560 battezzati, corrispondenti al 91,3% del totale."}
{"id": "503172", "revid": "767487", "url": "https://it.wikipedia.org/wiki?curid=503172", "title": "Comunit\u00e0 montana Medio Sangro", "text": "La comunit\u00e0 montana Medio Sangro (zona R) era stata istituita con la legge regionale 22 aprile 1976, n. 16 della regione Abruzzo, che ne ha anche approvato lo statuto.\n\u00c8 stata accorpata alla Comunit\u00e0 montana Montagna Sangro Vastese dopo una riduzione delle comunit\u00e0 montane abruzzesi che sono passate da 19 ad 11 nel 2008.\nLa Regione Abruzzo ha abolito la nuova Comunit\u00e0 montana insieme a tutte le altre comunit\u00e0 montane nel 2013.\nLa Comunit\u00e0 montana Medio Sangro, la cui sede era situata nel comune di Quadri, comprendeva nove comuni della provincia di Chieti:"}
{"id": "503173", "revid": "92723", "url": "https://it.wikipedia.org/wiki?curid=503173", "title": "Diocesi di Urgell", "text": "La diocesi di Urgell (in latino: \"Dioecesis Urgellensis\") \u00e8 una sede della Chiesa cattolica suffraganea dell'arcidiocesi di Tarragona. Nel 2020 contava 209.100 battezzati su 214.158 abitanti. \u00c8 retta dall'arcivescovo (titolo personale) Joan Enric Vives i Sic\u00edlia.\nIl vescovo di Urgell \u00e8 coprincipe \"ex officio\" di Andorra.\nTerritorio.\nLa diocesi comprende parte della provincia di Lleida e il principato di Andorra.\nSede vescovile \u00e8 la citt\u00e0 di La Seu d'Urgell, dove si trova la cattedrale di Santa Maria.\nIl territorio \u00e8 suddiviso in 9 arcipresbiterati e in 363 parrocchie.\nStoria.\nLa diocesi fu eretta nel IV secolo. Il primo vescovo conosciuto, san Giusto, partecip\u00f2 ai concili di Toledo (531) e di Lleida e Valencia (546).\nLa successione episcopale non fu interrotta durante l'invasione araba (714).\nIl vescovo Felice (781-799) fu accusato di adozionismo dai teologi carolingi e fu quindi deposto ed esiliato a Lione.\nNel 1010 nella localit\u00e0 di Ivorra avvenne un famoso miracolo eucaristico: mentre il parroco Bernat Oliver, che nutriva dubbi sulla transustanziazione stava celebrando l'eucaristia, il vino si tramut\u00f2 in sangue vivo. Del miracolo il vescovo sant'Ermengol inform\u00f2 subito papa Sergio IV. Reliquie del miracolo furono poi raccolte in un prezioso reliquiario nel 1426 e nel 1663 fu costruito un santuario.\nA partire dal X secolo fino al XIII i vescovi di Urgell accumuleranno un rilevante patrimonio di signorie, entrando a pieno titolo nel sistema feudale del tempo. Dall'8 settembre 1278 i vescovi di Urgell sono anche Coprincipi di Andorra.\nIntorno all'anno Mille le parrocchie sono raggruppate in arcidiaconati, trasformati in decanati nella seconda met\u00e0 del XIII secolo e successivamente saranno ancora trasformati in \"officialati\". In epoca moderna, verr\u00e0 adottata l'attuale suddivisione in arcipresbiterati.\nNell'XI secolo fu introdotta nella diocesi la riforma gregoriana, cio\u00e8 il passaggio dal rito visigotico al rito romano.\nGrande importanza nel Medioevo ebbero le collegiate dei canonici: quelle di Mur e di \u00c0ger, furono forse le pi\u00f9 importanti di tutta la Catalogna. Saranno abolite in seguito al concordato del 1851, insieme con il capitolo cattedrale, di cui si hanno documenti gi\u00e0 nel IX secolo.\nI secoli XII e XIII furono caratterizzati dalla crisi albigese, che interess\u00f2 soprattutto la parte settentrionale della diocesi. Molte chiese furono distrutte e nel 1195 la citt\u00e0 e la cattedrale furono saccheggiate. Nella seconda met\u00e0 del XIII secolo, grazie all'opera dei frati predicatori la crisi giunse al termine, non senza richiedere ancora il martirio di Pere de la Cadireta, Bernat de Travesseres e Pon\u00e7 de Plan\u00e8s.\nA partire dal XIV secolo la Santa Sede esercit\u00f2 il diritto di elezione del vescovo, prima riservato al capitolo, e fino al Concilio di Trento molti dei vescovi non risiedettero nella diocesi.\nNel 1592 fu istituito il seminario diocesano.\nIl 19 luglio 1593 cedette una porzione del suo territorio a vantaggio dell'erezione della diocesi di Solsona.\nA partire dal XVII secolo si faranno pi\u00f9 frequenti le designazioni dei vescovi da parte della Corona.\nNel 1803 alcune parrocchie il cui territorio era passato alla Francia con il Trattato dei Pirenei del 1659 furono cedute alle diocesi francesi.\nCon l'abolizione del feudalesimo (1811 - 1837) la diocesi perse tutti i diritti di giurisdizione politica, conservando solo quelli sul principato di Andorra.\nLa legge di desamortizaci\u00f3n di Mendiz\u00e1bal del 1835 e successive leggi analoghe provocarono la chiusura di molti conventi e monasteri.\nDurante la guerra civile spagnola, nel 1936 la persecuzione antireligiosa cost\u00f2 la vita a 107 sacerdoti diocesani, cui si devono aggiungere molti altri religiosi e laici, nonch\u00e9 la distruzione di una parte consistente del patrimonio religioso e culturale della diocesi. Alcune delle vittime della guerra civile sono gi\u00e0 state canonizzate (primo fra tutti Jaume Hilari nel 1999), di altre \u00e8 in corso il processo di beatificazione.\nIl 16 marzo 1956, con la lettera apostolica \"Quasi arx\", papa Pio XII ha proclamato la Beata Maria Vergine di Nuria e Sant'Ermengaudio patroni della diocesi.\nNel 1957 i confini diocesani sono stati modificati per l'ultima volta.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nIstituti religiosi presenti in diocesi.\nNel 2013 contavano case in diocesi i seguenti istituti religiosi:\nStatistiche.\nLa diocesi nel 2020 su una popolazione di 214.158 persone contava 209.100 battezzati, corrispondenti al 97,6% del totale."}
{"id": "503174", "revid": "92723", "url": "https://it.wikipedia.org/wiki?curid=503174", "title": "Diocesi di Urua\u00e7u", "text": "La diocesi di Urua\u00e7u (in latino: \"Dioecesis Uruassuensis\") \u00e8 una sede della Chiesa cattolica in Brasile suffraganea dell'arcidiocesi di Brasilia appartenente alla regione ecclesiastica Centro-Oeste. Nel 2017 contava 214.300 battezzati su 325.000 abitanti. \u00c8 retta dal vescovo Giovani Carlos Caldas Barroca.\nTerritorio.\nLa diocesi comprende 28 comuni nella zona settentrionale dello stato brasiliano di Goi\u00e1s: Alto Horizonte, Amaralina, Campos Verdes, Barro Alto, Campina\u00e7u, Campinorte, Campos Verdes, Estrela do Norte, Formoso, Goian\u00e9sia, Guarinos, Hidrolina, Itapaci, Mara Rosa, Mina\u00e7u, Montividiu do Norte, Niquel\u00e2ndia, Nova Igua\u00e7u de Goi\u00e1s, Pilar de Goi\u00e1s, Rialma, Rian\u00e1polis, Santa Isabel, Santa Rita do Novo Destino, Santa Tereza de Goi\u00e1s, Santa Teresinha de Goi\u00e1s, S\u00e3o Lu\u00edz do Norte, Trombas e Urua\u00e7u.\nSede vescovile \u00e8 la citt\u00e0 di Urua\u00e7u, dove si trova la cattedrale di Sant'Anna.\nIl territorio si estende su una superficie di 36.224\u00a0km\u00b2 ed \u00e8 suddiviso in 35 parrocchie.\nStoria.\nLa diocesi \u00e8 stata eretta il 26 marzo 1956 con la bolla \"Cum territorium\" di papa Pio XII, ricavandone il territorio dall'arcidiocesi di Goi\u00e1s (oggi diocesi) e dalla prelatura territoriale di S\u00e3o Jos\u00e9 do Alto Tocantins, che fu contestualmente soppressa. Originariamente era suffraganea dell'arcidiocesi di Goi\u00e2nia.\nL'11 ottobre 1966 ha ceduto una porzione del suo territorio a vantaggio dell'erezione della prelatura territoriale di Rubiataba (oggi diocesi di Rubiataba-Mozarl\u00e2ndia) e contemporaneamente \u00e8 entrata a far parte della provincia ecclesiastica dell'arcidiocesi di Brasilia.\nIl 29 marzo 1989 ha ceduto un'altra porzione di territorio a vantaggio dell'erezione della diocesi di Luzi\u00e2nia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 325.000 persone contava 214.300 battezzati, corrispondenti al 65,9% del totale."}
{"id": "503175", "revid": "92723", "url": "https://it.wikipedia.org/wiki?curid=503175", "title": "Diocesi di Uruguaiana", "text": "La diocesi di Uruguaiana (in latino: \"Dioecesis Uruguaianensis\") \u00e8 una sede della Chiesa cattolica in Brasile suffraganea dell'arcidiocesi di Santa Maria appartenente alla regione ecclesiastica Sul 3. Nel 2017 contava 374.200 battezzati su 502.300 abitanti. \u00c8 retta dal vescovo Jos\u00e9 M\u00e1rio Scalon Angonese.\nTerritorio.\nLa diocesi comprende 13 comuni dello stato brasiliano del Rio Grande do Sul: Barra do Quara\u00ed, Uruguaiana, Quara\u00ed, Alegrete, Itaqui, Ma\u00e7ambara, S\u00e3o Borja, Itacurubi, Manoel Viana, S\u00e3o Francisco de Assis, Unistalda, Santiago e Cap\u00e3o do Cip\u00f3\nSede vescovile \u00e8 la citt\u00e0 di Uruguaiana, dove si trova la cattedrale di Sant'Anna.\nIl territorio si estende su 38.795\u00a0km\u00b2 ed \u00e8 suddiviso in 16 parrocchie, raggruppate in 3 aree pastorali: Uruguaiana, S\u00e3o Borja e Santiago.\nStoria.\nLa diocesi \u00e8 stata eretta il 15 agosto 1910 con la bolla \"Praedecessorum Nostrorum\" di papa Pio X, ricavandone il territorio dalla diocesi di S\u00e3o Pedro do Rio Grande, che contestualmente \u00e8 stata elevata al rango di arcidiocesi metropolitana con il nome di arcidiocesi di Porto Alegre.\nIl vescovo Jose Newton de Almeida Baptista istitu\u00ec il seminario diocesano \"Sagrado Cora\u00e7\u00e3o\" e promosse nel 1947 il primo congresso eucaristico diocesano.\nNel 1957 il vescovo Luiz Felipe de Nadal ottenne da papa Pio XII che, accanto a san Michele Arcangelo, la diocesi potesse venerare come patrona anche la Vergine Maria con il titolo di \"Nossa Senhora Conquistadora\".\nIl 25 giugno 1960 e il 22 maggio 1961 ha ceduto porzioni del suo territorio a vantaggio dell'erezione rispettivamente delle diocesi di Bag\u00e9 e di Santo \u00c2ngelo.\nIl 20 agosto 1962 ha ceduto la parrocchia di S\u00e4o Pedro de Pont\u00e4o nel comune di Tupanciret\u00e3 alla diocesi di Santa Maria (oggi arcidiocesi).\nNel 2001 ha ceduto la parrocchia e il territorio comunale di Santo Ant\u00f4nio das Miss\u00f5es alla diocesi di Santo \u00c2ngelo.\nOriginariamente suffraganea dell'arcidiocesi di Porto Alegre, dal 13 aprile 2011 \u00e8 entrata a far parte della provincia ecclesiastica dell'arcidiocesi di Santa Maria.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 502.300 persone contava 374.200 battezzati, corrispondenti al 74,5% del totale."}
{"id": "503176", "revid": "1943213", "url": "https://it.wikipedia.org/wiki?curid=503176", "title": "Diocesi di Ugento-Santa Maria di Leuca", "text": "La diocesi di Ugento-Santa Maria di Leuca (in latino: \"Dioecesis Uxentina-Sanctae Mariae Leucadensis\") \u00e8 una sede della Chiesa cattolica in Italia suffraganea dell'arcidiocesi di Lecce e appartenente alla regione ecclesiastica Puglia. Nel 2017 contava 122.800 battezzati su 125.700 abitanti. \u00c8 retta dal vescovo Vito Angiuli.\nSanto patrono della diocesi \u00e8 san Vincenzo di Saragozza, la cui festa ricorre il 22 gennaio.\nTerritorio.\nLa diocesi comprende la parte meridionale della provincia di Lecce ossia i comuni di: Alessano, con la frazione di Montesardo e la localit\u00e0 costiera di Marina di Novaglie; Castrignano del Capo, con le frazioni di Giuliano di Lecce, Salignano e Santa Maria di Leuca; Corsano; Gagliano del Capo, con le frazioni di Arigliano e San Dana; Miggiano; Montesano Salentino; Morciano di Leuca, con la frazione di Barbarano del Capo e la localit\u00e0 costiera di Torre Vado; Pat\u00f9, con le frazioni di Marina di Felloniche e Marina di San Gregorio; Presicce-Acquarica; Ruffano, con la frazione di Torrepaduli; Salve, con la frazione di Ruggiano e le localit\u00e0 costiere di Pescoluse, Torre Pali, Posto Vecchio; Specchia; Supersano; Taurisano; Tiggiano; Tricase, con le frazioni di Depressa, Lucugnano ed i rioni di Caprarica del Capo, Marina Serra, Tricase Porto, Sant'Eufemia e Tutino; Ugento, con le frazioni di Gemini e Torre San Giovanni, e le localit\u00e0 costiere di Fontanelle, Torre Mozza e Lido Marini.\nSede vescovile \u00e8 la citt\u00e0 di Ugento, dove si trova la cattedrale di Santa Maria Assunta. Nel territorio diocesano, ad Alessano, sorge anche l'ex-cattedrale del Santissimo Salvatore.\nParrocchie e foranie.\nIl territorio si estende su 475\u00a0km\u00b2 ed \u00e8 suddiviso in 43 parrocchie, raggruppate in 4 foranie o zone pastorali:\nSantuari diocesani.\nSono riconosciuti ufficialmente come santuari diocesani:\nStoria.\nDalle origini al XIX secolo.\nLa diocesi di Ugento \u00e8 documentata con certezza a partire dal XII secolo. Studi recenti di Andr\u00e9 Jacob hanno dimostrato l'esistenza del vescovo Giovanni, vissuto in epoca imprecisata tra il 1125 e il 1175. Il necrologio cassinense menziona la morte di \"Symon episcopus et monachus de Ogenti\", avvenuta il 23 settembre di un anno ignoto, ma comunque negli ultimi decenni del secolo. Inoltre, una lettera di papa Innocenzo III, del 23 giugno 1198, cita Ugento quale diocesi suffraganea dell'arcidiocesi di Otranto, provincia ecclesiastica alla quale Ugento rimarr\u00e0 legata fino al Novecento.\nIncerta e lacunosa \u00e8 la cronotassi dei vescovi diocesani nel XIII secolo. Dopo alcuni vescovi anonimi nella prima met\u00e0 del secolo, \u00e8 noto il vescovo Lando, eletto nel 1253 e morto tra il 1280 ed il 1282. Il capitolo della cattedrale \u00e8 documentato per la prima volta in occasione della nomina del vescovo Goffredo nel 1282, elezione capitolare confermata da papa Martino IV.\nRisalgono al XV secolo gli insediamenti dei primi religiosi in diocesi, con l'arrivo dei francescani minori a Ugento e dei conventuali a Specchia e la fondazione del monastero benedettino femminile di Ugento, unica presenza religiosa femminile in diocesi fino all'Ottocento.\nTra il 1500 ed il 1800 tutti i presuli di Ugento sono stati presentati all'episcopato dai re di Napoli. Tra i presuli del Cinquecento si distinsero Antonio Minturno (1559-1565), che prese parte alla terza sessione del concilio di Trento e celebr\u00f2 un sinodo diocesano nel 1564; e Desiderio Mazzapica (1566-1593), che fu tra i teologi consultori al concilio tridentino. Altri sinodi diocesani furono celebrati da Geronimo Martini nel 1645 e da Antonio Carafa nel 1680; un altro sinodo fu indetto e presieduto dal vicario capitolare Giuseppe Salzedo nel 1720. Durante il Cinquecento, la diocesi si arricch\u00ec della presenza di numerosi ordini religiosi: \u00abi carmelitani si insediarono a Torrepaduli (1560) e a Presicce (1566), i cappuccini a Salve (1579) e a Ruffano (1621), i francescani minori a Presicce (1603) e i domenicani a Specchia (1608)\u00bb.\nLe relazioni per le \"visite ad limina\", quelle delle visite pastorali e le costituzioni sinodali rappresentano \u00able fonti \"privilegiate\" per la storia della diocesi, della sua organizzazione istituzionale ed assistenziale, dell'attivit\u00e0 dei vescovi e della religiosit\u00e0 dell'ambiente\u00bb. La prima relazione redatta per la visita ad limina e giunta fino a noi \u00e8 quella consegnata personalmente a Roma dal vescovo Juan Bravo Lagunas nel 1620; del vescovo Antonio Carafa (1663-1704), gli archivi vaticani conservano ben dodici relazioni; dal 1620 al 1777 sono in tutto 31 le relazioni fatte per la Curia romana dai vescovi ugentini.\nNumerose furono anche le visite pastorali dei vescovi ugentini nel territorio diocesano. La prima documentata \u00e8 quella del vescovo Antonio Minturno nel 1559; seguono altre visite nel 1628 e nel 1637; a partire dall'ultimo quarto del Seicento le visite hanno una scadenza quasi annuale, indizio dell'interesse e della cura dei vescovi per la corretta amministrazione della propria diocesi.\nIl seminario vescovile, reso obbligatorio dal concilio di Trento, fu istituito tardivamente e risale solo al 1752 per opera del vescovo Tommaso Mazza; le scarse rendite della mensa vescovile e la difficolt\u00e0 a reperire i fondi necessari per il suo mantenimento, procrastinarono di due secoli la fondazione del seminario. Dalla visita pastorale compita dal vicario capitolare De Rossi nel 1711 si conoscono, anche nominativamente, gli oltre 400 ecclesiastici, di cui 225 sacerdoti, che costituivano lo \"status clericorum\" della diocesi, su una popolazione diocesana di circa diecimila fedeli; da questo censimento erano tuttavia escluse le citt\u00e0 di Ugento e di Gemini, per cui il numero dei chierici era presumibilmente maggiore.\nL'ampliamento.\nIl 27 giugno 1818, in seguito al concordato tra Santa Sede e regno napoletano, la diocesi si ampli\u00f2, incorporando il territorio della soppressa diocesi di Alessano in forza della bolla \"De utiliori\" di papa Pio VII. Vennero cos\u00ec ad unirsi all'antico territorio diocesano, i comuni di Alessano, Arigliano, Caprarica del Capo, Corsano, Castrignano del Capo, Gagliano del Capo, Giuliano di Lecce, Montesardo, Pat\u00f9, Salignano, San Dana, Tiggiano, Tricase e Tutino.\nL'Ottocento \u00e8 segnato dall'episcopato di Francesco Bruni (1837-1863), \u00abcon le sue ripetute visite pastorali e il sinodo diocesano del 1858. Egli complet\u00f2 la facciata della cattedrale (1855), costru\u00ec la nuova sede del seminario accanto al palazzo vescovile; guid\u00f2 il clero nelle vicende rivoluzionarie del 1848 e della unificazione, cui si contrappose e, di conseguenza, dovette riparare a Napoli nel 1860, subendo poi le indagini censorie del governo italiano\u00bb. L'inaugurazione del seminario, progettato dall'ingegnere napoletano Magliola, avvenne nel 1912; fu successivamente ristrutturato negli anni sessanta e oggi ospita la scuola di formazione socio-politica e la scuola di formazione teologico-pastorale.\nLa nuova denominazione.\nPer suggellare la profonda devozione verso la Vergine di Santa Maria de Finibus Terrae da parte di tutta la diocesi, papa Giovanni XXIII, il 1\u00ba agosto 1959, accolse la richiesta del vescovo Giuseppe Ruotolo e dispose la variazione del nome della diocesi con il decreto \"Sanctuarium Sanctae Mariae Leucadensis\" della Congregazione Concistoriale. Sempre per opera dello stesso presule si deve la costruzione a Santa Maria di Leuca della casa del clero e del \"villaggio del fanciullo\", contribuendo a dare nuovo impulso alla devozione alla Madonna di Leuca e ai pellegrinaggi al principale santuario mariano della diocesi.\nDal 20 ottobre 1980, in seguito alla bolla pontificia di papa Giovanni Paolo II \"Conferentia episcopalis Apuliae\", la sede ugentina ha perso la sua secolare dipendenza dall'arcidiocesi di Otranto ed \u00e8 divenuta suffraganea dell'arcidiocesi di Lecce.\nNel 1988 vengono annesse alla diocesi due parrocchie delle frazioni di Depressa e Sant'Eufemia del comune di Tricase precedentemente appartenute all'arcidiocesi di Otranto.\nNei sotterranei della cattedrale, su iniziativa del vescovo Vito De Grisantis, il 6 luglio 2004, \u00e8 stato inaugurato il museo diocesano.\nA ricordo della visita di papa Benedetto XVI a Santa Maria di Leuca del 14 giugno 2008, per volere del vescovo Vito De Grisantis, il 26 novembre 2009, \u00e8 stato inaugurato, tra Lucugnano ed Alessano, un moderno auditorium, con 800 posti a sedere. Per opera del medesimo pastore nacque il \"Progetto Tobia\", fondo diocesano di garanzia per il microcredito etico-sociale.\nLa diocesi \u00e8 impegnata in collaborazione con le suore marcelline nella gestione dell'Ospedale Generale Provinciale \"Card. Giovanni Panico\" e dell'hospice \"Casa di Betania\", inaugurato il 20 settembre 2008, dal cardinale Salvatore De Giorgi.\nSono in corso le cause di canonizzazione di Antonio Bello e Mirella Solidoro, giovane di Taurisano, e di Elisa Martinez fondatrice delle suore dell'Istituto Figlie di Santa Maria di Leuca.\nIl 20 aprile 2018 la diocesi ha ricevuto la visita pastorale di papa Francesco.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 125.700 persone contava 122.800 battezzati, corrispondenti al 97,7% del totale."}
{"id": "503177", "revid": "92723", "url": "https://it.wikipedia.org/wiki?curid=503177", "title": "Arcidiocesi di Urbino-Urbania-Sant'Angelo in Vado", "text": "Larcidiocesi di Urbino-Urbania-Sant'Angelo in Vado (in latino: \"Archidioecesis Urbinatensis-Urbaniensis-Sancti Angeli in Vado\") \u00e8 una sede della Chiesa cattolica in Italia suffraganea dell'arcidiocesi di Pesaro appartenente alla regione ecclesiastica Marche. Nel 2020 contava 49.179 battezzati su 52.543 abitanti. \u00c8 retta dall'arcivescovo Giovanni Tani.\nTerritorio.\nL'arcidiocesi comprende i comuni di Acqualagna, Borgo Pace, Colbordolo, Fermignano, Isola del Piano, Mercatello sul Metauro, Montecalvo in Foglia, Peglio, Petriano, Piobbico, Sassocorvaro, Sant'Angelo in Vado, Urbania e Urbino. Comprende inoltre parte dei comuni di Lunano, Fossombrone, Montefelcino, Montelabbate e Piandimeleto.\nSede arcivescovile \u00e8 la citt\u00e0 di Urbino, dove si trova la cattedrale di Santa Maria Assunta. A Urbania e a Sant'Angelo in Vado si trovano le concattedrali dedicate rispettivamente a San Cristoforo martire e a San Michele arcangelo.\nIl territorio si estende su 781\u00a0km\u00b2 ed \u00e8 suddiviso in 54 parrocchie, raggruppate in 7 unit\u00e0 pastorali: Urbino, Massa Trabaria, Urbania, Candigliano, Metauro, Apsa, Foglia.\nStoria.\nL'odierna circoscrizione ecclesiastica \u00e8 frutto dell'unione, attuata nel 1986, dell'arcidiocesi di Urbino con la diocesi di Urbania e Sant'Angelo in Vado.\nDiocesi di Urbino.\nLa diocesi di Urbino \u00e8 attestata a partire dalla fine del VI secolo, sebbene la tradizione indichi come primo vescovo Evandro, vissuto nel IV secolo. Il primo riscontro storico certo dell'esistenza della diocesi risale al 593, anno in cui \u00e8 menzionato il vescovo Leonzio, a cui Gregorio Magno affida l'amministrazione della chiesa di Rimini in assenza del vescovo Castorio. Leonzio \u00e8 documentato in altre occasioni nell'epistolario gregoriano (595, 596) e mor\u00ec probabilmente prima di maggio 599, poich\u00e9 a questa data risultava amministratore della diocesi di Rimini il vescovo Sebastiano, che si ritiene sia stato il successore di Leonzio, bench\u00e9 nella lettera di Gregorio Magno che lo menziona non \u00e8 indicata la sede di appartenenza. La successiva cronotassi dei vescovi urbinati, fino al XII secolo, \u00e8 molto lacunosa e incompleta, e incerta \u00e8 l'attribuzione a Urbino dei vescovi documentati dalla tradizione.\nLa primitiva cattedrale della diocesi era la chiesa di San Sergio, che sorgeva fuori dalle mura cittadine. Nel 1021 il vescovo Teodorico trasfer\u00ec la cattedrale episcopale in una chiesa all'interno della citt\u00e0, che dedic\u00f2 a Santa Maria Assunta. All'epoca del successivo vescovo, il beato Mainardo, furono trasferite da Citt\u00e0 di Castello e collocate nella cattedrale le reliquie di San Crescentino, patrono della citt\u00e0 e della diocesi di Urbino.\nScrive Franco Negroni: \u00abIl sorgere del Comune tra i secoli XI-XII, con l'espansione rapida e notevole della citt\u00e0, non fu senza un certo travaglio tra vescovo e cittadini e vive furono le fazioni guelfa e ghibellina, capeggiata quest'ultima dalla famiglia Montefeltro. La citt\u00e0 dal secolo XII cont\u00f2 cinque parrocchie oltre la cattedrale e accolse i nuovi ordini mendicanti: Francescani (dal loro sorgere), Domenicani (ca. 1245), Agostiniani (c.1258), Celestini (fine secolo XIII) con i rami femminili delle Clarisse, Agostiniane (tre monasteri), Santucciane (Benedettine). Il secolo XIV segn\u00f2 il nascere delle gloriose confraternite di Santa Croce (1318), del Corpus Domini (ca. 1350), dell'Umilt\u00e0 (1362), di San Giovanni (1393), dello Spirito Santo (ca. 1395) e la nascita o l'incremento di vari ospedali nella citt\u00e0 e nel territorio diocesano\u00bb.\nNel 1380 il beato Pietro Gambacorta diede vita, a poca distanza da Urbino, alla congregazione dei Poveri eremiti di San Gerolamo, che si diffuse in tutta Italia e all'estero.\nSu istanza di Federico da Montefeltro, nella seconda met\u00e0 del XV secolo venne ricostruita la cattedrale, che fu consacrata nel 1534 e ultimata con l'aggiunta della cupola agli inizi del Seicento.\nNel 1402 l'abbazia benedettina di San Cristoforo del Ponte (VIII secolo) a Casteldurante, in commenda dal 1393, ottenne lo status di \"nullius dioecesis\" da papa Bonifacio IX, ossia l'indipendenza ecclesiastica dai vescovi di Urbino; oltre Casteldurante, dall'abbazia dipendevano i castelli di Sant'Angelo in Vado e di Sassocorvaro.\nIl 4 giugno 1563, su richiesta dell'ex vescovo, il cardinale Giulio della Rovere, Urbino fu elevata al rango di arcidiocesi metropolitana con la bolla \"Super universas\" di papa Pio IV. Originariamente le furono assegnate come suffraganee le diocesi di Cagli, Senigallia, Pesaro, Fossombrone, Montefeltro e Gubbio. Nel 1636 entr\u00f2 a far parte della provincia ecclesiastica urbinate anche la diocesi di Urbania e Sant'Angelo in Vado.\nDurante l'episcopato di Antonio Giannotti, il 21 novembre 1592 fu istituito il seminario diocesano nei pressi dell'antica cattedrale di San Sergio. Rimase in questa sede fino al 1874, quando l'arcivescovo Alessandro Angeloni fece costruire un nuovo grande edificio nel luogo dove sorgeva l'ex monastero di San Domenico.\nNell'epoca post-tridentina, gli arcivescovi si impegnarono per l'attuazione delle riforme introdotte dal concilio di Trento e l'arcidiocesi vide il fiorire di opere di carit\u00e0, di istituzioni laicali e di assistenza, e la fondazione di numerose case di religiosi. Da segnalare: la visita pastorale attuata dall'arcivescovo Benedetto Ala (1610-1620); i sinodi arcivescovili indetti da Paolo Emilio Santorio nel 1627, da Antonio Santacroce nel 1639, da Francesco Vitelli nel 1645 e da Ascanio Maffei nel 1648; la fondazione della congregazione per l'assistenza degli infermi poveri nel 1648.\nAgli inizi del Settecento l'urbinate Gianfrancesco Albani divenne papa con il nome di Clemente XI; questi si mostr\u00f2 munifico e generoso nei confronti della sua citt\u00e0 natale, cos\u00ec come il nipote, il cardinale Annibale Albani (1682-1751), nei confronti di chiese, monasteri, opere pie e della cattedrale.\nIl patrimonio architettonico delle diocesi fu colpito dal terremoto del 3 giugno 1781, che port\u00f2 distruzione soprattutto nella parte montana dell'arcidiocesi e nelle chiese di campagna. La cupola della cattedrale di Urbino cedette nel gennaio del 1789, provocando danni alle opere d'arte custodite nella chiesa.\nDurante il periodo napoleonico l'arcidiocesi di Urbino fu guidata dal vescovo Spiridione Berioli (1787-1819), di tendenze filonapoleoniche, con qualche contrasto con il clero diocesano e il capitolo della cattedrale. Tuttavia, dopo la caduta di Napoleone, Berioli abbandon\u00f2 le simpatie liberali. Durante il suo episcopato, nel 1801, si riapr\u00ec la cattedrale restaurata in forme neoclassiche dall'architetto romano Giuseppe Valadier.\nDopo l'annessione delle Marche al Regno d'Italia l'arcidiocesi di Urbino dovette subire la politica anticlericale del governo unitario. L'arcivescovo Angeloni (1846-1881), considerato un conservatore e reazionario, fu arrestato tre volte. Intanto, in tutta la seconda met\u00e0 dell'Ottocento sorsero istituti di carit\u00e0: l'orfanotrofio, la \"Casa delle Convertite\", la conferenza di San Vincenzo de Paoli, l'istituto Santa Felicita per l'istruzione di ragazze povere, la Banca Cattolica, le cooperative cattoliche e le casse rurali. Si deve all'Angeloni la celebrazione di sinodo provinciale nel 1859 e di due sinodi diocesani nel 1867 e nel 1880.\nNel 1900 nacque il giornale diocesano \"L'Ancora\", seguito da \"Il Dovere\", per la diffusione dell'Azione cattolica, e da \"Il lavoro\", che si opponeva alla stampa socialista.\nDiocesi di Urbania e Sant'Angelo in Vado.\n\"Tiphernum Metaurense\", l'odierna Sant'Angelo in Vado, fu sede vescovile gi\u00e0 nell'antichit\u00e0, scomparsa a causa delle distruzioni portate dai Goti nel VI secolo. Apparteneva certamente alla sede marchigiana Lucifero, \"episcopus Tifernis Metauris\", che prese parte al sinodo riunito da papa Ilario nella basilica di Santa Maria Maggiore a Roma il 19 novembre 465, durante il quale fu interdetto ai vescovi in punto di morte di designare il proprio successore. A \"Tiphernum Metaurense\" viene poi attribuito un altro vescovo, Mario, che prese parte al sinodo romano convocato da papa Simmaco il 1\u00ba marzo 499 per eliminare alcuni abusi che si erano introdotti nell'elezione del vescovo di Roma. Questo vescovo tuttavia firma gli atti come \"episcopus ecclesiae Tifernatium\", senza ulteriori specificazioni; potrebbe perci\u00f2 appartenere anche alla sede omonima dell'Umbria, \"Tiphernum Tiberiacum\", ossia Citt\u00e0 di Castello.\nIl territorio delle due future diocesi appartenne a lungo all'arcidiocesi di Urbino. A partire dal XII secolo si costituirono alcune circoscrizioni ecclesiastiche indipendenti dai vescovi urbinati:\nIl 18 febbraio 1636, su istanza del cardinale commendatario Francesco Barberini, con due bolle dal medesimo incipit \"Pro excellenti praeminentia\", papa Urbano VIII eresse le citt\u00e0 di Casteldurante e di Sant'Angelo in Vado in sedi diocesane, le un\u00ec \"aeque principaliter\" e le dichiar\u00f2 suffraganee di Urbino. Contestualmente, la citt\u00e0 di Casteldurante, per omaggio al pontefice che ne fece sede vescovile, cambi\u00f2 nome in Urbania. La residenza vescovile, secondo le bolle d'erezione, spettava in alternanza a Sant'Angelo in Vado e a Urbania, con alternanza da un vescovo all'altro.\nFurono erette a cattedrali la chiesa dell'antica abbazia di San Cristoforo a Urbania, e la chiesa di San Michele Arcangelo a Sant'Angelo in Vado.\nLe due diocesi erano molto piccole: la diocesi di Urbania comprendeva Urbania e Sassocorvaro, mentre quella di Sant'Angelo in Vado la sola citt\u00e0 episcopale. Per questo motivo, il 20 ottobre 1636, con il breve \"Cum nuper nos\", Urbano VIII un\u00ec alla diocesi di Urbania la prelatura di Mercatello, e alla diocesi di Sant'Angelo in Vado l'abbazia di Lamoli, con le rispettive pertinenze.\nPrimo vescovo delle diocesi unite fu Onorato Onorati (1636-1683). Di lui scrive Cappelletti: \u00abConsacr\u00f2 tutte le sue cure per porre in buon ordine lo stato delle due nuove cattedrali; piant\u00f2 tre seminarii pei chierici di ambe le diocesi, in Urbania, in Vado e in Mercatello; visit\u00f2 diligentemente il suo gregge; celebr\u00f2 la solenne consacrazione della cattedrale di Urbania. A lui il vescovo di Rimini Marco Gallo affid\u00f2 per qualche tempo l'amministrazione della propria diocesi\u2026\u00bb.\nAll'Onorati si deve anche la celebrazione del primo sinodo diocesano nel 1637; fino al 1790 furono indetti nelle due diocesi altri sedici sinodi. L'ultimo sinodo delle diocesi unite fu celebrato dal vescovo Giovanni Capobianco nel 1959.\nDurante l'episcopato di Giovanni Vincenzo Castelli (1714-1736), fu ricostruita la cattedrale, che venne consacrata nel mese di ottobre del 1726, come ricorda la lapide esposta nella chiesa. Il vescovo Paolantonio Agostini Zamperoli (1779-1813) mor\u00ec in esilio a Como per non aver prestato il giuramento preteso da Napoleone Bonaparte.\n\u00abNumerosi erano i monasteri della diocesi di Urbania, tra i quali quello delle cappuccine in Mercatello, eretto nella casa ove il 27 dicembre 1660 nacque santa Veronica Giuliani, che, divenuta cappuccina in Citt\u00e0 di Castello, vi mor\u00ec il 9 luglio 1727\u00bb. Mercatello aveva anche due antichi conventi francescani, quello di Santa Chiara (fondato nel 1224 circa) e quello di San Francesco, entrambi soppressi, il primo durante il periodo napoleonico, il secondo nel 1887. A Sant'Angelo in Vado sorgevano i conventi dei Servi di Maria, dei Conventuali, dei Minori, dei Cappuccini, quattro conventi di monache, numerose confraternite, oltre tre ospedali e il Monte di Piet\u00e0. A Urbania si trovavano conventi dei Conventuali, dei Minori, dei Cappuccini e dei Chierici regolari minori (Caracciolini), un monastero di benedettine e uno di clarisse.\nL'11 maggio 1951, con la lettera apostolica \"Tot in periculis\", papa Pio XII ha proclamato Santa Veronica Giuliani patrona delle due diocesi, assieme a san Cristoforo, patrono di Urbania, e a San Michele Arcangelo, patrono di Sant'Angelo in Vado.\nIl territorio della diocesi alla vigilia della \"plena unione\" con l'arcidiocesi metropolitana di Urbino, comprendeva cinque centri in provincia di Pesaro e Urbino: Borgo Pace, Sant'Angelo in Vado, Sassocorvaro, Mercatello sul Metauro e Urbania.\nEssendo due diocesi, unite fin dalla loro fondazione \"aeque principaliter\", vi erano due cattedrali: a Urbania sorgeva la cattedrale di San Cristoforo, mentre a Sant'Angelo in Vado si trovava la cattedrale di San Michele Arcangelo, entrambe oggi concattedrali dell'arcidiocesi di Urbino-Urbania-Sant'Angelo in Vado.\nIn occasione dell'unione con Urbino, il vescovo Ugo Donato Bianchi dispose una riduzione del numero delle parrocchie, che passarono da 49 (35 per Urbania e 14 per Sant'Angelo in Vado) a 10:\nLa revisione del numero e dell'estensione delle parrocchie comport\u00f2 la cessione del territorio di 3 parrocchie soppresse della diocesi di Urbania a quella di Sant'Angelo in Vado: l'ex parrocchia di Santa Croce in Sompiano (comune di Borgo Pace), il cui territorio fu integrato nella parrocchia di San Michele arcangelo in Lamoli; e le ex parrocchie di Santo Stefano in Metola (comune di Mercatello sul Metauro) e di San Martino in Baciuccaro (comune di Sant'Angelo in Vado), i cui territori furono annessi alla parrocchia della cattedrale di Sant'Angelo in Vado.\nLe sedi unite.\nIl 26 aprile 1965 la diocesi di Urbania e Sant'Angelo in Vado, vacante dopo la morte del vescovo Giovanni Capobianco, fu data in amministrazione all'arcivescovo urbinate Anacleto Cazzaniga, fino a quando il 23 maggio 1977 Ugo Donato Bianchi divenne, con due distinte nomine, arcivescovo di Urbino e vescovo di Urbania e Sant'Angelo in Vado, unendo cos\u00ec \"in persona episcopi\" le tre sedi episcopali.\nIl 30 settembre 1986, con il decreto \"Instantibus votis\" della Congregazione per i vescovi, \u00e8 stata stabilita la \"plena unione\" delle tre diocesi e la nuova circoscrizione ecclesiastica ha assunto il nome attuale. Ugo Donato Bianchi \u00e8 diventato il primo arcivescovo di Urbino-Urbania-Sant'Angelo in Vado.\nNel 1990 due parrocchie del comune di Piobbico (San Donato e Santa Maria), appartenenti alla diocesi di Fano-Fossombrone-Cagli-Pergola, vengono annesse all'arcidiocesi.\nLa provincia ecclesiastica di Urbino ha subito sostanziali modifiche a partire dagli anni settanta del Novecento. Infatti nel 1972 e nel 1977 ha perso le diocesi di Gubbio e di Montefeltro. Dopo le modifiche attuate nel 1986, la provincia ecclesiastica urbinate era costituita dalle diocesi di Senigallia, di Pesaro e di Fano-Fossombrone-Cagli-Pergola. Infine, l'11 marzo 2000, nell'ambito della riorganizzazione della regione ecclesiastica Marche, Urbino, pur mantenendo il titolo arcivescovile, ha perso la dignit\u00e0 metropolitica ed \u00e8 entrata a far parte della nuova provincia ecclesiastica dell'arcidiocesi di Pesaro.\nNel 2010 \u00e8 stato riaperto al pubblico, dopo un'attenta opera di ristrutturazione e di ampliamento, il museo diocesano Albani, istituito nel 1964 in alcuni locali a pianterreno del palazzo arcivescovile di Urbino, e dedicato alla famiglia Albani, che nel Settecento si mostr\u00f2 particolarmente munifica verso la cattedrale, contribuendo in maniera determinante ad accrescerne la collezione artistica.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 52.543 persone contava 49.179 battezzati, corrispondenti al 93,6% del totale."}
{"id": "503180", "revid": "92723", "url": "https://it.wikipedia.org/wiki?curid=503180", "title": "Diocesi di Uvira", "text": "La diocesi di Uvira (in latino: \"Dioecesis Uviraensis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Bukavu. Nel 2020 contava 749.230 battezzati su 1.880.510 abitanti. \u00c8 retta dal vescovo S\u00e9bastien Muyengo Mulombe.\nTerritorio.\nLa diocesi comprende i distretti di Uvira, Fizi e Mwenga nella provincia del Kivu Sud e parte del distretto di Kabambare (ad est del fiume Luama) nella provincia di Maniema, nella Repubblica Democratica del Congo.\nSede vescovile \u00e8 la citt\u00e0 di Uvira, dove si trova la cattedrale di San Paolo.\nIl territorio \u00e8 suddiviso in 28 parrocchie.\nStoria.\nLa diocesi \u00e8 stata eretta il 16 aprile 1962 con la bolla \"Sollemnis Dei\" di papa Giovanni XXIII, ricavandone il territorio dall'arcidiocesi di Bukavu e dalla diocesi di Kasongo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.880.510 persone contava 749.230 battezzati, corrispondenti al 39,8% del totale."}
{"id": "503182", "revid": "92723", "url": "https://it.wikipedia.org/wiki?curid=503182", "title": "Diocesi di Uyo", "text": "La diocesi di Uyo (in latino: \"Dioecesis Uyo\u00ebnsis\") \u00e8 una sede della Chiesa cattolica in Nigeria suffraganea dell'arcidiocesi di Calabar. Nel 2020 contava 981.818 battezzati su 7.212.170 abitanti. \u00c8 retta dal vescovo John Ebebe Ayah.\nTerritorio.\nLa diocesi comprende 23 delle 31 \"Local Government Areas\" nella parte orientale e meridionale dello Stato nigeriano di Akwa Ibom.\nSede vescovile \u00e8 la citt\u00e0 di Uyo, dove si trova la cattedrale di Cristo Re.\nIl territorio \u00e8 suddiviso in 74 parrocchie.\nStoria.\nLa diocesi \u00e8 stata eretta il 4 luglio 1989 con la bolla \"Studio postulatoque\" di papa Giovanni Paolo II, ricavandone il territorio dalla diocesi di Calabar (oggi arcidiocesi).\nOriginariamente suffraganea dell'arcidiocesi di Onitsha, il 26 marzo 1994 \u00e8 entrata a far parte della provincia ecclesiastica di Calabar.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 7.212.170 persone contava 981.818 battezzati, corrispondenti al 13,6% del totale."}
{"id": "503183", "revid": "110157", "url": "https://it.wikipedia.org/wiki?curid=503183", "title": "Diocesi di Vacaria", "text": "La diocesi di Vacaria (in latino: \"Dioecesis Vaccariensis\") \u00e8 una sede della Chiesa cattolica in Brasile suffraganea dell'arcidiocesi di Passo Fundo, appartenente alla regione ecclesiastica Sul 3. Nel 2017 contava 209.500 battezzati su 232.000 abitanti. \u00c8 retta dal vescovo S\u00edlvio Guterres Dutra.\nTerritorio.\nLa diocesi comprende 25 comuni nella parte nord-orientale dello stato brasiliano del Rio Grande do Sul: Vacaria, Andr\u00e9 da Rocha, Barrac\u00e3o, Bom Jesus, Cacique Doble, Campestre da Serra, Cap\u00e3o Bonito do Sul, Caseiros, Esmeralda, Ibia\u00e7\u00e1, Ibiraiaras, Ip\u00ea, Lagoa Vermelha, Machadinho, Maximiliano de Almeida, Monte Alegre dos Campos, Muitos Cap\u00f5es, Paim Filho, Pinhal da Serra, Sananduva, Santo Expedito do Sul, S\u00e3o Jo\u00e3o da Urtiga, S\u00e3o Jos\u00e9 do Ouro, S\u00e3o Jos\u00e9 dos Ausentes e Tupanci do Sul.\nSede vescovile \u00e8 la citt\u00e0 di Vacaria, dove si trova la cattedrale di Nostra Signora di Oliveira (\"Nossa Senhora da Oliveira\")\nIl territorio si estende su una superficie di 15.844\u00a0km\u00b2 ed \u00e8 suddiviso in 28 parrocchie, raggruppate in 7 foranie: Bom Jesus, Ip\u00ea, Lagoa Vermelha, Maximiliano de Almeida, Sananduva, S\u00e3o Jos\u00e9 do Ouro e Vacaria.\nStoria.\nLa prelatura territoriale di Vacaria fu eretta l'8 settembre 1934 con la bolla \"Dominici Gregis\" di papa Pio XI, ricavandone il territorio dall'arcidiocesi di Porto Alegre, di cui originariamente era suffraganea.\nIl 18 gennaio 1957 la prelatura territoriale \u00e8 stata elevata a diocesi con la bolla \"Qui vicaria potestate\" di papa Pio XII.\nIl 13 aprile 2011 \u00e8 entrata a far parte della provincia ecclesiastica dell'arcidiocesi di Passo Fundo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 232.000 persone contava 209.500 battezzati, corrispondenti al 90,3% del totale."}
{"id": "503184", "revid": "92723", "url": "https://it.wikipedia.org/wiki?curid=503184", "title": "Diocesi di V\u00e1c", "text": "La diocesi di V\u00e1c (in latino: \"Dioecesis Vaciensis\") \u00e8 una sede episcopale della Chiesa cattolica in Ungheria suffraganea dell'arcidiocesi di Eger. Nel 2020 contava 688.100 battezzati su 1.199.876 abitanti. \u00c8 retta dal vescovo Zsolt Marton.\nTerritorio.\nLa diocesi, la seconda pi\u00f9 popolosa d'Ungheria, comprende per intero la provincia di N\u00f3gr\u00e1d, gran parte della provincia di Pest, alcune zone della periferia di Budapest e porzioni minori delle province di Heves e di J\u00e1sz-Nagykun-Szolnok.\nSede vescovile \u00e8 la citt\u00e0 di V\u00e1c, dove si trova la cattedrale dell'Assunzione. In diocesi di si trovano tre basiliche minori: il santuario Nostra Signora di Ungheria (\"Magyarok Nagyasszonya Bazilika\") di M\u00e1rianosztra; i santuari mariani (\"Nagyboldogasszony Bazilika\") di M\u00e1travereb\u00e9ly e di M\u00e1riabesny\u0151.\nIl territorio si estende su 8.800\u00a0km\u00b2 ed \u00e8 suddiviso in 219 parrocchie, raggruppate in 3 arcidiaconati e 10 decanati:\nLe cattedrali.\nNel 1752 Michele Carlo Althann fece progettare i lavori di ristrutturazione della vecchia cattedrale di San Michele dall'architetto Ign\u00e1c Oracsek, lavori che di fatto furono iniziati dal successore P\u00e1l Forg\u00e1ch, ma che risultarono subito catastrofici e la chiesa divenne inagibile, tanto che il successore di Forg\u00e1ch, K\u00e1roly Eszterh\u00e1zy, decise di dislocare altrove la cattedrale che il successore Migazzi finalmente realizz\u00f2. Dopo l'inagibilit\u00e0 della vecchia cattedrale funse temporaneamente come cattedrale la chiesa dei Domenicani. K\u00e1roly Eszterh\u00e1zy decise di realizzare una nuova cattedrale in altro luogo e fece realizzare un progetto faraonico dall'architetto Pilgramm. Il 24 maggio 1762 pose la prima pietra della nuova cattedrale, ma meno di un mese dopo, il 17 giugno fu trasferito ad Eger e torn\u00f2 Migazzi che, dato che nel frattempo l'architetto Pilgramm era morto (il progetto fu completato da un allievo), si port\u00f2 appositamente da Vienna l'architetto Isidore Canevale, il quale giudic\u00f2 il progetto di Pilgramm assolutamente sovradimensionato e dichiar\u00f2 che la cattedrale necessitava di un maggiore spazio. Pertanto Migazzi decise di far realizzare un nuovo progetto da Canevale e di creare lo spazio nello stesso luogo individuato da Eszterh\u00e1zy, demolendo edifici circostanti (caserma e case). Pertanto Migazzi (con il progetto di Canevale) utilizz\u00f2 parte delle fondamenta, appena realizzate, del progetto Pilgramm. Fece anche demolire la vecchia cattedrale di San Michele (di cui oggi sono visibili solo tracce) ampliando la piazza principale.\nStoria.\nSarebbe stata eretta da santo Stefano nel 1004 ed il primo vescovo, un seguace di san Gerardo, fu nominato dallo stesso santo Stefano, nel 1008. La pi\u00f9 antica documentazione ancora esistente risale al 1075, mentre per il periodo precedente abbiamo solo documentazione indiretta. I suoi vescovi fino al 1848 ebbero il titolo e la funzione di vescovo-conte. Originariamente era suffraganea dell'arcidiocesi di Esztergom (oggi arcidiocesi di Esztergom-Budapest).\nFino al 1993 era la maggiore diocesi ungherese sia per l'estensione del proprio territorio sia, soprattutto, per il numero di abitanti, comprendendo anche tutta la citt\u00e0 (dal 1873 semicitt\u00e0) di Pest.\nIl 31 maggio 1993 \u00e8 divenuta suffraganea dell'arcidiocesi di Eger e ha ceduto porzioni del suo territorio, fra cui Pest, a vantaggio delle diocesi limitrofe, perdendo cos\u00ec il primato di popolosit\u00e0 fra le diocesi ungheresi.\nVescovi.\nA sottolineare l'importanza storica della diocesi (comprendente prima del 1993, fra l'altro, anche la citt\u00e0 di Budapest), si fa notare il rilievo internazionale di gran parte dei vescovi (molti dei quali furono cardinali e successivamente nominati arcivescovi di Vienna), tra cui spiccano Michele Federico Althann, che fu anche contemporaneamente vicer\u00e9 di Napoli, (1718 - 1734); Michele Carlo Althann, che fu arcivescovo di Bari e primate delle Puglie, (1734 - 1756); Carlo Ambrogio Ferdinando d\u2019Asburgo, Arciduca d'Austria, nato a Milano nel 1785, fu dapprima amministratore apostolico, in quanto non era sacerdote e fu ordinato un anno dopo, (1806 - 1808).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.199.876 persone contava 688.100 battezzati, corrispondenti al 57,3% del totale."}
{"id": "503185", "revid": "110157", "url": "https://it.wikipedia.org/wiki?curid=503185", "title": "Diocesi di Vallo della Lucania", "text": "La diocesi di Vallo della Lucania (in latino: \"Dioecesis Vallensis in Lucania\") \u00e8 una sede della Chiesa cattolica in Italia suffraganea dell'arcidiocesi di Salerno-Campagna-Acerno, appartenente alla regione ecclesiastica Campania. Nel 2017 contava 156.600 battezzati su 158.660 abitanti. \u00c8 retta dal vescovo Ciro Miniero.\nTerritorio.\nLa diocesi comprende 54 comuni della provincia di Salerno: Agropoli, Albanella, Alfano, Altavilla Silentina, Ascea, Campora, Cannalonga, Capaccio Paestum, Casal Velino, Castellabate, Castelnuovo Cilento, Castel San Lorenzo, Centola, Ceraso, Cicerale, Cuccaro Vetere, Felitto, Futani, Gioi, Giungano, Laureana Cilento, Laurino, Laurito, Lustra, Magliano Vetere, Moio della Civitella, Montano Antilia, Montecorice, Monteforte Cilento, Novi Velia, Ogliastro Cilento, Omignano, Orria, Perdifumo, Perito, Piaggine, Pisciotta, Pollica, Prignano Cilento, Roccadaspide, Rofrano, Rutino, Sacco, Salento, San Mauro Cilento, San Mauro la Bruca, Sessa Cilento, Serramezzana, Stella Cilento, Stio, Torchiara, Trentinara, Valle dell'Angelo, Vallo della Lucania.\nSede vescovile \u00e8 la citt\u00e0 di Vallo della Lucania, dove si trova la cattedrale di San Pantaleone. A Capaccio e a Paestum sorgono le ex cattedrali, dedicate rispettivamente alla Madonna del Granato e a Maria Santissima Annunziata. A Castellabate si trova la basilica minore di Santa Maria Assunta, nota come basilica pontificia di Santa Maria de Gulia.\nIl territorio si estende su 1.563\u00a0km\u00b2 ed \u00e8 suddiviso in 139 parrocchie, raggruppate in cinque vicariati: Cervati-Calore, Paestum-Tresino, Castellabate-Cilento, Gelbison-Alento, Velia-Mingardo.\nStoria.\nL'odierna diocesi trae la sua origine dall'antica diocesi di Paestum; i primi riscontri storici dell'esistenza di un vescovo per questa sede risalgono ai sinodi romani indetti da papa Simmaco nel 499 e nel 501, dove prese parte il vescovo Fiorenzo. Alcuni autori, tra cui Lanzoni, Duchesne e Kehr, ritengono che il vescovo Felice di Agropoli, al quale nel 592 Gregorio Magno comanda la visita apostolica delle vicine diocesi di Velia, Blanda e Bussento, rimaste senza pastore, sia un vescovo pestano che, a causa dell'invasione dei Longobardi, si rifugi\u00f2 nel \"castrum\" di Agropoli, presidio militare greco. Tra i vescovi presenti al concilio romano indetto nel 649 da papa Martino I, ci fu anche il vescovo pestano Giovanni. Alla sede di Paestum furono probabilmente unite, dopo l'VIII secolo, la diocesi di Marcelliano (o Consilino), di cui sono noti tre vescovi, e la diocesi di Velia, menzionata nelle lettere di Gregorio Magno.\nDell'antica diocesi rimane la cattedrale, oggi sconsacrata e recentemente restaurata, dedicata a Maria Annunziata, gi\u00e0 esistente all'epoca di papa Gregorio Magno, ma in seguito abbandonata. Infatti la citt\u00e0 di Paestum, a causa prima dell'insalubrit\u00e0 dell'ambiente e poi delle incursioni dei saraceni nel IX secolo, fu progressivamente abbandonata e i suoi abitanti si rifugiarono sui monti vicini, dando origine alla citt\u00e0 di \"Caput Aquae\", dal quale probabilmente deriva il toponimo Capaccio.\nAnche i vescovi si trasferirono a Capaccio, bench\u00e9 non si conosca il periodo esatto del trasferimento della sede vescovile, che sembra comunque collocarsi nel corso del X secolo. Tuttavia continuarono ad intitolarsi \"vescovi di Paestum\" fino alla met\u00e0 circa del XII secolo; i primi ad intitolarsi \"episcopi Caputaquensis\" furono Alfano nel 1126, Celso nel 1156 e Leonardo nel 1159.\nLa diocesi era molto vasta e comprendeva quasi tutto il Cilento e il Vallo di Diano. Questo rendeva difficile, se non impossibile, una efficiente organizzazione ecclesiastica del territorio, e la presenza cristiana fu garantita soprattutto grazie all'opera dei monasteri greco-bizantini prima e dei benedettini poi. La diocesi faceva parte della provincia ecclesiastica dell'arcidiocesi di Salerno.\n\u00abNella prima met\u00e0 del Cinquecento la diocesi occupava un territorio di circa 2500 km\u00b2, aspro e impervio, abitato da una popolazione di circa 50.000 anime, distribuite in 116 piccoli centri, quasi tutti monoparrocchiali\u00bb.\nDopo il concilio di Trento, il 17 luglio 1586 la residenza vescovile fu trasferita a Diano, dove fu eretta in cattedrale la chiesa di Santa Maria Maggiore; la diocesi tuttavia mantenne l'antico titolo di Capaccio. In seguito i vescovi mossero ancora la propria residenza a Sala Consilina (1627), poi a Pisciotta, quindi a Capaccio Nuova e infine a Novi Velia (1845): questi continui trasferimenti sono un chiaro indizio che la diocesi non aveva una sede stabile n\u00e9 un'unica cattedrale. A Sala Consilina e a Novi Velia si trovavano inoltre due diverse curie.\nAl concilio tridentino prese parte il vescovo Enrico Loffredo (1531-1547), che si distinse per la sua ferma presa di posizione a favore delle riforme; fu tra le vittime del tifo che si diffuse a Trento nel corso del 1547. Il primo seminario vescovile fu istituito il 22 dicembre 1564 a Teggiano dal vescovo Paolo Emilio Verallo (1553-1574) e fu uno dei primi seminari istituiti dopo le disposizioni tridentine; un secondo seminario fu eretto in Novi nel 1804 da Filippo Speranza. Allo stesso vescovo Verallo si deve la convocazione del primo sinodo diocesano, celebrato a Padula nel 1567.\nA causa della vastit\u00e0 del territorio e per porre rimedio alle difficolt\u00e0 incontrate dai vescovi \"senza fissa dimora\", il 21 settembre 1850 papa Pio IX decret\u00f2 l'erezione della diocesi di Diano (oggi diocesi di Teggiano-Policastro), assegnando alla nuova diocesi tutta la parte orientale della diocesi di Capaccio. Contestualmente fu soppressa l'abbazia \"nullius\" di Bosco, e i territori di Eremiti, San Nicola e San Nazario furono annessi alla diocesi di Capaccio.\nL'anno seguente, il 16 luglio 1851 con la bolla \"Cum propter iustitiae dilectionem\" il medesimo papa stabil\u00ec definitivamente la residenza vescovile dei vescovi di Capaccio a Vallo, dove la chiesa di San Pantaleone divenne la nuova cattedrale, che sar\u00e0 consacrata il 5 maggio 1878; contestualmente la sede assunse il nome di diocesi di Capaccio e Vallo (\"Caputaquensis et Vallensis\").\nUn momento difficile per la diocesi coincise con l'episcopato di Giovanni Francesco Siciliani (1859-1876), costretto all'esilio per circa dieci anni, mentre la diocesi doveva subire l'incameramento dei beni ecclesiastici previsto dalle leggi eversive del 1866 e 1867.\nIl seminario vescovile di Teggiano si trovava allora fuori dai confini diocesani e il 15 maggio 1870 il vescovo Siciliani pose la prima pietra di un nuovo seminario a Novi Velia. Nel 1930 fu inaugurato dal vescovo Francesco Cammarota un nuovo seminario a Vallo; lo stesso vescovo celebr\u00f2 un sinodo diocesano nel 1921. Il vescovo Paolo Jacuzio (1900-1917) fond\u00f2 nel 1913 la Cassa rurale depositi e prestiti San Pantaleone, e diede un impulso decisivo alla diffusione dell'Azione cattolica in diocesi.\nIl 24 novembre 1945 la diocesi cambi\u00f2 nuovamente nome a favore di diocesi di Vallo di Lucania (in latino: \"Vallensis in Lucania\"). Il 30 settembre 1986 ha assunto il nome italiano attuale.\nL'8 dicembre 1978 il vescovo Giuseppe Casale istituisce il Museo e la Pinacoteca diocesana, per salvaguardare e incrementare il patrimonio storico e artistico della diocesi, collocandolo al primo piano del seminario. Nello stesso edificio hanno trovato la loro sede l'Istituto Superiore di Scienze Religiose \"San Massimiliano Maria Kolbe\", per la formazione teologica, biblica e spirituale dei laici; e gli archivi diocesani.\nIl 15 ottobre 1979 la diocesi ha ingrandito il proprio territorio con l'annessione di 15 parrocchie, fino a quel momento dipendenti dagli abati della Santissima Trinit\u00e0 di Cava de' Tirreni.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 158.660 persone contava 156.600 battezzati, corrispondenti al 98,7% del totale."}
{"id": "503186", "revid": "110157", "url": "https://it.wikipedia.org/wiki?curid=503186", "title": "Arcidiocesi di Vaduz", "text": "Larcidiocesi di Vaduz (in latino: \"Archidioecesis Vadutiensis\") \u00e8 una sede della Chiesa cattolica in Liechtenstein immediatamente soggetta alla Santa Sede. Nel 2017 contava 27.450 battezzati su 36.149 abitanti. \u00c8 retta dall'arcivescovo Wolfgang Haas.\nTerritorio.\nL'arcidiocesi comprende il principato del Liechtenstein.\nSede arcivescovile \u00e8 la citt\u00e0 di Vaduz, dove si trova la cattedrale di San Florino.\nIl territorio \u00e8 suddiviso in 10 parrocchie:\nStoria.\nL'arcidiocesi \u00e8 stata eretta il 2 dicembre 1997 con la bolla \"Ad satius consulendum\" di papa Giovanni Paolo II, ricavandone il territorio dalla diocesi di Coira.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 36.149 persone contava 27.450 battezzati, corrispondenti al 75,9% del totale."}
{"id": "503188", "revid": "110157", "url": "https://it.wikipedia.org/wiki?curid=503188", "title": "Diocesi di Valen\u00e7a", "text": "La diocesi di Valen\u00e7a (in latino: \"Dioecesis Valentina in Brasilia\") \u00e8 una sede della Chiesa cattolica in Brasile suffraganea dell'arcidiocesi di Rio de Janeiro appartenente alla regione ecclesiastica Leste 1. Nel 2017 contava 248.539 battezzati su 389.240 abitanti. \u00c8 retta dal vescovo Nelson Francelino Ferreira.\nTerritorio.\nLa diocesi comprende 9 comuni nella parte nord-occidentale dello Stato brasiliano di Rio De Janeiro: Valen\u00e7a, Comendador Levy Gasparian, Para\u00edba do Sul, Paty do Alferes, Rio das Flores, Sapucaia, Tr\u00eas Rios e Vassouras, nonch\u00e9 parte del comune di Miguel Pereira.\nSede vescovile \u00e8 la citt\u00e0 di Valen\u00e7a, dove si trova la cattedrale di Nostra Signora della Gloria.\nIl territorio si estende su 3.996\u00a0km\u00b2 ed \u00e8 suddiviso in 26 parrocchie.\nStoria.\nLa diocesi \u00e8 stata eretta il 27 marzo 1925 con la bolla \"Ex apostolico officio\" di papa Pio XI, ricavandone il territorio dalla diocesi di Barra do Pira\u00ed (oggi diocesi di Barra do Pira\u00ed-Volta Redonda).\nIl 26 marzo 1960 ha ceduto una porzione del suo territorio a vantaggio dell'erezione della diocesi di Nova Friburgo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 389.240 persone contava 248.539 battezzati, corrispondenti al 63,9% del totale."}
{"id": "503189", "revid": "14002", "url": "https://it.wikipedia.org/wiki?curid=503189", "title": "Arcidiocesi di Paris", "text": ""}
{"id": "503190", "revid": "110157", "url": "https://it.wikipedia.org/wiki?curid=503190", "title": "Diocesi di Valledupar", "text": "La diocesi di Valledupar (in latino: \"Dioecesis Valleduparensis\") \u00e8 una sede della Chiesa cattolica in Colombia suffraganea dell'arcidiocesi di Barranquilla. Nel 2017 contava 853.867 battezzati su 978.718 abitanti. \u00c8 retta dal vescovo \u00d3scar Jos\u00e9 V\u00e9lez Isaza, C.M.F.\nTerritorio.\nLa diocesi \u00e8 localizzata nel nordest della Colombia e comprende 20 comuni di 2 dipartimenti colombiani:\nSede vescovile \u00e8 la citt\u00e0 di Valledupar, dove si trova la cattedrale di Nostra Signora del Rosario.\nIl territorio si estende su una superficie di 26.630\u00a0km\u00b2 ed \u00e8 suddiviso in 73 parrocchie.\nStoria.\nIl vicariato apostolico di Valledupar fu eretto il 4 dicembre 1952 con la bolla \"Gravi illa beati\" di papa Pio XII, per divisione del vicariato apostolico della Guajira, che diede origine anche al vicariato apostolico di Riohacha (oggi diocesi).\nIl 25 aprile 1969 il vicariato apostolico \u00e8 stato elevato al rango di diocesi con la bolla \"Qui in beatissimi\" di papa Paolo VI.\nIl 17 gennaio 2006 ha ceduto una porzione del suo territorio a vantaggio dell'erezione della diocesi di El Banco.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 978.718 persone contava 853.867 battezzati, corrispondenti all'87,2% del totale."}
{"id": "503191", "revid": "92723", "url": "https://it.wikipedia.org/wiki?curid=503191", "title": "Arcidiocesi di Valencia en Venezuela", "text": "Larcidiocesi di Valencia en Venezuela (in latino: \"Archidioecesis Valentina in Venetiola\") \u00e8 una sede metropolitana della Chiesa cattolica in Venezuela. Nel 2017 contava 2.096.000 battezzati su 2.345.000 abitanti. \u00c8 retta dall'arcivescovo Reinaldo Del Prette Lissot.\nTerritorio.\nL'arcidiocesi comprende 12 dei 14 comuni dello stato venezuelano di Carabobo; fanno eccezione i comuni di Puerto Cabello e Juan Jos\u00e9 Mora, che appartengono dal 1944 alla diocesi di Puerto Cabello.\nSede arcivescovile \u00e8 la citt\u00e0 di Valencia, dove si trova la cattedrale di Nostra Signora del Soccorso.\nIl territorio si estende su una superficie di 3.921 km\u00b2 ed \u00e8 suddiviso in 69 parrocchie.\nStoria.\nLa diocesi di Valencia en Venezuela fu eretta il 12 ottobre 1922 con la bolla \"Ad munus\" di papa Pio XI, ricavandone il territorio dall'arcidiocesi di Caracas, di cui era originariamente suffraganea.\nIl 7 ottobre 1966 e il 16 maggio 1972 cedette porzioni del suo territorio a vantaggio rispettivamente dell'erezione delle diocesi di San Felipe e di San Carlos de Venezuela.\nIl 12 novembre 1974 \u00e8 stata elevata ad arcidiocesi metropolitana.\nIl 7 gennaio 1986, con la lettera apostolica \"Quantopere Mariam\", papa Giovanni Paolo II ha confermato la Beata Maria Vergine, nota con il titolo di \"Nuestra Se\u00f1ora del Socorro\", patrona dell'arcidiocesi.\nIl 5 luglio 1994 ha ceduto un'altra porzione di territorio a vantaggio rispettivamente dell'erezione della diocesi di Puerto Cabello.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 2.345.000 persone contava 2.096.000 battezzati, corrispondenti all'89,4% del totale."}
{"id": "503193", "revid": "14002", "url": "https://it.wikipedia.org/wiki?curid=503193", "title": "Arcidiocesi di Philadelphia", "text": ""}
{"id": "503194", "revid": "92723", "url": "https://it.wikipedia.org/wiki?curid=503194", "title": "Diocesi di Valence", "text": "La diocesi di Valence (in latino: \"Dioecesis Valentinensis\") \u00e8 una sede della Chiesa cattolica in Francia suffraganea dell'arcidiocesi di Lione. Nel 2020 contava 298.330 battezzati su 517.414 abitanti. \u00c8 retta dal vescovo Pierre-Yves Michel.\nDal 1911 ai vescovi di Valence \u00e8 concesso di portare il titolo di \"vescovi di Die e di Saint-Paul-Trois-Ch\u00e2teaux\" (\"Diensis et Tricastrinensis\").\nTerritorio.\nLa diocesi comprende il dipartimento francese della Dr\u00f4me.\nSede vescovile \u00e8 la citt\u00e0 di Valence, dove si trova la cattedrale di Sant'Apollinare. A Die si trova l'antica cattedrale di Nostra Signora, mentre a Saint-Paul-Trois-Ch\u00e2teaux si trova l'antica cattedrale di Nostra Signora Assunta e San Paolo.\nIl territorio \u00e8 suddiviso in 22 parrocchie.\nStoria.\nLa diocesi di Valence fu eretta nel IV secolo. Originariamente suffraganea dell'arcidiocesi di Lione, nel 450 entr\u00f2 a far parte della provincia ecclesiastica dell'arcidiocesi di Vienne. Un'antica tradizione, attestata gi\u00e0 nella prima met\u00e0 del VI secolo, attribuisce l'evangelizzazione di Valence a tre missionari inviati da Lione nel II secolo, il sacerdote Felice e i diaconi Achille e Fortunato, tutti e tre martiri.\nIl pi\u00f9 antico vescovo attestato dalla storia \u00e8 sant'Emiliano; secondo la biografia di san Marcellino di Embrun, Emiliano, con il vescovo Eusebio di Vercelli, consacr\u00f2 Marcellino; lo stesso Emiliano \u00e8 menzionato in un concilio di Valence del 374. Tra i vescovi pi\u00f9 importanti dell'antichit\u00e0 si ricorda in particolare sant'Apollinare, fratello di Avito di Vienne, difensore della fede cattolica contro l'arianesimo dominante e uno degli artefici del concilio di Epaon del 517, che riorganizz\u00f2 la Chiesa nel regno di Borgogna.\nIl cristianesimo pot\u00e9 diffondersi e consolidarsi dal VI secolo grazie all'opera dei monaci missionari irlandesi, tra i quali si devono menzionare san Colombano e san Gallo. Nel medioevo, la diocesi vide fiorire un buon numero di monasteri, dei quali l'unico ancora oggi esistente \u00e8 quello di Aiguebelle, fondato nel 1137.\nImportante fu anche il Concilio di Valence dell'855, in cui furono presi numerosi provvedimenti di disciplina ecclesiastica.\nAll'epoca del vescovo Gontard (fine XI secolo) fu costruita la cattedrale, che venne consacrata il 5 agosto 1095 da papa Urbano II, che si stava recando a Clermont, dove nel concilio celebrato in quella citt\u00e0, avrebbe indetto la prima crociata. Distrutta dagli Ugonotti nel XVI secolo, sar\u00e0 ricostruita com'era a partire dal 1604.\nNel 1275 papa Gregorio X decise l'unione \"aeque principaliter\" di Valence con la diocesi di Die, che assunse il nome di diocesi di Valence e Die. L'unione fu sciolta nel concistoro segreto del 7 luglio 1692.\nLa diocesi fu coinvolta nella riforma protestante, che ebbe modo di affermarsi grazie all'editto di Nantes. La controriforma cattolica si svilupp\u00f2 con l'introduzione nel territorio di nuovi istituti religiosi e con il rinnovamento del clero locale, grazie anche alla fondazione nel 1639 del seminario e all'istituzione delle cosiddette \"conf\u00e9rences\", corrispondenti a sessioni di aggiornamento \"ante litteram\".\nIn seguito al concordato con la bolla \"Qui Christi Domini\" di papa Pio VII del 29 novembre 1801 la diocesi si ampli\u00f2, incorporando buona parte dei territori delle soppresse sedi di Vienne, di Saint-Paul-Trois-Ch\u00e2teaux, di Die e di Vaison, e, in misura minore, piccole porzioni delle diocesi di Sisteron, di Gap e di Orange. Contestualmente la diocesi di Valence divenne suffraganea dell'arcidiocesi di Lione.\nIl 6 ottobre 1822 cambi\u00f2 ancora provincia ecclesiastica entrando in quella dell'arcidiocesi di Avignone in forza della bolla \"Paternae charitatis\" dello stesso papa Pio VII.\nUn decreto della Sacra Congregazione Concistoriale del 12 giugno 1911 autorizz\u00f2 il vescovo di Valence e i suoi successori ad aggiungere al loro titolo quelli delle sedi soppresse di Die e di Saint-Paul-Trois-Ch\u00e2teaux.\nL'8 dicembre 2002 \u00e8 tornata nuovamente a far parte della provincia ecclesiastica dell'arcidiocesi di Lione.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 517.414 persone contava 298.330 battezzati, corrispondenti al 57,7% del totale."}
{"id": "503195", "revid": "110157", "url": "https://it.wikipedia.org/wiki?curid=503195", "title": "Diocesi di Valleyfield", "text": "La diocesi di Valleyfield (in latino: \"Dioecesis Campivallensis\") \u00e8 una sede della Chiesa cattolica in Canada suffraganea dell'arcidiocesi di Montr\u00e9al appartenente alla regione ecclesiastica Montreal. Nel 2017 contava 213.875 battezzati su 293.690 abitanti. \u00c8 retta dal vescovo No\u00ebl Simard.\nTerritorio.\nLa diocesi si trova nella parte meridionale della regione della Mont\u00e9r\u00e9gie nella provincia canadese del Qu\u00e9bec. Comprende interamente le municipalit\u00e0 regionali di contea di Beauharnois-Salaberry, Le Haut-Saint-Laurent e Vaudreuil-Soulanges, e in parte quelle di Les Jardins-de-Napierville e di Roussillon.\nSede vescovile \u00e8 la citt\u00e0 di Salaberry-de-Valleyfield, dove si trova la cattedrale di Santa Cecilia.\nIl territorio si estende su 3.225\u00a0km\u00b2 ed \u00e8 suddiviso in 22 parrocchie.\nStoria.\nLa diocesi \u00e8 stata eretta il 5 aprile 1892 con la bolla \"Universalis Ecclesiae\" di papa Leone XIII, ricavandone il territorio dall'arcidiocesi di Montr\u00e9al.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 293.690 persone contava 213.875 battezzati, corrispondenti al 72,8% del totale."}
{"id": "503196", "revid": "92723", "url": "https://it.wikipedia.org/wiki?curid=503196", "title": "Arcidiocesi di Valencia", "text": "L'arcidiocesi di Valencia (in latino: \"Archidioecesis Valentina\") \u00e8 una sede metropolitana della Chiesa cattolica in Spagna. Nel 2017 contava 2.636.400 battezzati su 2.792.872 abitanti. \u00c8 retta dall'arcivescovo cardinale Antonio Ca\u00f1izares Llovera.\nTerritorio.\nL'arcidiocesi comprende per intero la provincia di Valencia, eccetto il municipio di G\u00e1tova che appartiene alla diocesi di Segorbe-Castell\u00f3n de la Plana, e 63 municipi della provincia di Alicante.\nSede arcivescovile \u00e8 la citt\u00e0 di Valencia, dove si trova la cattedrale di Santa Maria. Nella cattedrale \u00e8 conservata l'importante reliquia del Santo Calice, che secondo la tradizione sarebbe il calice usato da Ges\u00f9 Cristo durante l'Ultima cena. La storia della reliquia di Valencia \u00e8 stata ricostruita all'indietro per circa un millennio, mentre la coppa del calice \u00e8 stata datata a un'epoca compatibile con il presunto impiego da parte di Ges\u00f9. Recentemente, in occasione delle loro visite apostoliche a Valencia, sia Giovanni Paolo II sia Benedetto XVI hanno voluto celebrare la santa Messa con il Santo Calice.\nOltre alla cattedrale, nel territorio sorgono altre 5 basiliche minori: la basilica di San Giamo Apostolo a Algemes\u00ed, le basiliche di \"Nuestra Se\u00f1ora de los Desamparados\", di San Vincenzo Ferrer e del Sacro Cuore di Ges\u00f9 a Valencia, e la basilica dell'Assunzione a X\u00e0tiva.\nIl territorio si estende su una superficie di 13.090\u00a0km\u00b2 ed \u00e8 suddiviso in 646 parrocchie, raggruppate in 67 arcipresbiterati, a loro volta raggruppati in 5 vicariati.\nStoria.\nLa diocesi di Valencia fu eretta nel 527. Era originariamente suffraganea dell'arcidiocesi di Tarragona.\nCaduta Valencia nelle mani dei musulmani nel 712, vide interrompersi la successione dei vescovi. La diocesi fu poi ristabilita il 10 ottobre 1238, subito dopo la riconquista della citt\u00e0.\nL'11 ottobre 1470 papa Paolo II rese la diocesi immediatamente soggetta alla Santa Sede e il 9 luglio 1492 fu elevata al rango di arcidiocesi metropolitana da papa Innocenzo VIII.\nUn momento di speciale splendore ebbe la diocesi a met\u00e0 del XVI secolo, con gli arcivescovi san Tommaso da Villanova e san Giovanni de Ribera e Mart\u00edn P\u00e9rez de Ayala, che applicarono i decreti del Concilio di Trento, lasciando una traccia profonda e duratura nella vita religiosa dell'arcidiocesi, confermata dalle opere dei santi che vissero in quel tempo a Valencia: Francesco Borgia, Pasquale Bayl\u00f3n e Luigi Bertrando e i beati Andr\u00e9s Hibern\u00f3n e Gaspar Bono.\nAnche il XIX secolo vide a Valencia una copiosa fioritura di santi: Maria Michela del Santissimo Sacramento, Teresa Jornet e Ibars e la beata In\u00e9s de Beniganim.\nNella seconda met\u00e0 del XIX secolo e nel primo terzo del secolo scorso l'arcidiocesi di Valencia fu travagliata da forti tensioni politiche e sociali, fra le quali emersero nette posizioni anticlericali, che sfociarono durante la guerra civile in un'aperta persecuzione della Chiesa, con centinaia di martiri, di cui molti saranno beatificati da papa Giovanni Paolo II l'11 marzo 2001. Infatti, i 233 martiri beatificati in quell'occasione provenivano per lo pi\u00f9 dall'arcidiocesi di Valencia.\nCon due decreti della Congregazione Concistoriale del 6 giugno 1957 e del 31 maggio 1960 furono modificati i confini diocesani: cedette alla diocesi di Orihuela-Alicante quattro arcipresbiterati, ricevendone una parrocchia; ricevette un arcipresbiterato dalla diocesi di Cuenca e cinque dalla diocesi di Segorbe, cedendo a quest'ultima un altro arcipresbiterato e ventisette parrocchie.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 2.792.872 persone contava 2.636.400 battezzati, corrispondenti al 94,4% del totale."}
{"id": "503197", "revid": "267975", "url": "https://it.wikipedia.org/wiki?curid=503197", "title": "Arcidiocesi di Vancouver", "text": "Larcidiocesi di Vancouver (in latino: \"Archidioecesis Vancuveriensis\") \u00e8 una sede metropolitana della Chiesa cattolica in Canada appartenente alla regione ecclesiastica West (Ouest). Nel 2017 contava 437.181 battezzati su 2.931.153 abitanti. \u00c8 retta dall'arcivescovo John Michael Miller, C.S.B.\nTerritorio.\nL'arcidiocesi \u00e8 situata nella parte sud-occidentale della provincia della Columbia Britannica, in Canada.\nSede arcivescovile \u00e8 la citt\u00e0 di Vancouver, dove si trova la cattedrale del Nostra Signora del Santo Rosario (\"Holy Rosary\").\nIl territorio si estende su 119.439\u00a0km\u00b2 ed \u00e8 suddiviso in 76 parrocchie.\nProvincia ecclesiastica.\nLa provincia ecclesiastica di Vancouver, istituita nel 1908, comprende le seguenti suffraganee:\nStoria.\nIl vicariato apostolico della Columbia britannica fu eretto il 14 dicembre 1863 con il breve \"Quae ad rem\" di papa Pio IX, ricavandone il territorio dalla diocesi dell'Isola di Vancouver (oggi diocesi di Victoria).\nIl 2 settembre 1890 il vicariato apostolico fu elevato a diocesi con la bolla \"Vicarium pastoris\" di papa Leone XIII e assunse il nome di diocesi di New Westminster, localit\u00e0 dove aveva sede la diocesi, che fu resa suffraganea dell'arcidiocesi di Saint-Boniface.\nIl 27 luglio 1894 cedette una porzione del suo territorio a vantaggio dell'erezione della prefettura apostolica dell'Alaska (oggi diocesi di Fairbanks).\nIl 19 giugno 1903 entr\u00f2 a far parte della provincia ecclesiastica di Victoria.\nIl 19 settembre 1908 per effetto del breve \"In sublimi Principis\" di papa Pio X \u00e8 stata elevata al rango di arcidiocesi metropolitana e contestualmente ha assunto il nome attuale, in seguito al trasferimento della sede da New Westminster a Vancouver.\nIl 20 novembre 1916 cedette porzioni di territorio a vantaggio del vicariato apostolico dello Yukon e Prince Rupert (oggi diocesi di Prince George).\nIl 22 febbraio 1936 e il 22 dicembre 1945 ha ceduto porzioni del suo territorio a vantaggio dell'erezione rispettivamente delle diocesi di Nelson e di Kamloops.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 2.931.153 persone contava 437.181 battezzati, corrispondenti al 14,9% del totale."}
{"id": "503198", "revid": "110157", "url": "https://it.wikipedia.org/wiki?curid=503198", "title": "Diocesi di Vanimo", "text": "La diocesi di Vanimo (in latino: \"Dioecesis Uanimitana\") \u00e8 una sede della Chiesa cattolica in Papua Nuova Guinea suffraganea dell'arcidiocesi di Madang. Nel 2017 contava 38.476 battezzati su 114.220 abitanti. \u00c8 retta dal vescovo Francis Meli.\nTerritorio.\nLa diocesi comprende parte della provincia di Sandaun sull'isola di Nuova Guinea.\nSede vescovile \u00e8 la citt\u00e0 di Vanimo, dove si trova la procattedrale della Santa Croce.\nIl territorio \u00e8 suddiviso in 13 parrocchie.\nStoria.\nLa prefettura apostolica di Vanimo fu eretta il 13 settembre 1963 con la bolla \"Omnium Ecclesiarum\" di papa Giovanni XXIII, ricavandone il territorio dal vicariato apostolico di Aitape (oggi diocesi).\nIl 15 novembre 1966 la prefettura apostolica \u00e8 stata elevata a diocesi con la bolla \"Laeta incrementa\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 114.220 persone contava 38.476 battezzati, corrispondenti al 33,7% del totale."}
{"id": "503199", "revid": "92723", "url": "https://it.wikipedia.org/wiki?curid=503199", "title": "Diocesi di Vannes", "text": "La diocesi di Vannes (in latino: \"Dioecesis Venetensis\") \u00e8 una sede della Chiesa cattolica in Francia suffraganea dell'arcidiocesi di Rennes. Nel 2020 contava 510.300 battezzati su 747.548 abitanti. \u00c8 retta dal vescovo Raymond Michel Ren\u00e9 Cent\u00e8ne.\nTerritorio.\nLa diocesi \u00e8 situata al centro-sud della Bretagna e comprende il dipartimento francese del Morbihan.\nSede vescovile \u00e8 la citt\u00e0 di Vannes, dove si trova la cattedrale di San Pietro.\nIl territorio si estende su 6.822\u00a0km\u00b2 ed \u00e8 ripartito in 280 parrocchie, raggruppate in 35 decanati, a loro volta suddivisi in 3 arcidiaconati: Ovest, Centro ed Est.\nStoria.\n\"Darioritum\", nome gallo-romano dell'odierna Vannes, era la capitale del popolo celtico dei Ven\u00e9ti ed una delle \"civitates\" della Gallia Lugdunense terza come attesta la \"Notitia Galliarum\" dell'inizio del V secolo. La diocesi \u00e8 documentata con certezza nella seconda met\u00e0 del V secolo: nel 465 circa si celebr\u00f2 a Vannes un concilio di vescovi della provincia ecclesiastica di Tours, dove fu presente Paterno, ritenuto dalla tradizione il primo vescovo di Vannes.\nSecondo Louis Duchesne, un vescovo di Vannes era presente anche ad un altro concilio, celebratosi ad Angers nel 453, ma la sua identificazione \u00e8 incerta, in quanto non sono indicate le sedi di appartenenza; secondo lo storico bretone uno tra Sarmazio, Cariato, Rumorido e Vivenzio era vescovo di Vannes.\nIl cartulario dell'abbazia di Redon riporta per la prima volta un elenco di circa 50 \"plebs\" o parrocchie dipendenti dal vescovado nel IX secolo. Le incursioni normanne dell'inizio del X secolo devastarono il territorio e distrussero molte istituzioni religiose, tra cui molti monasteri esistenti di cui oggi resta un ricordo nel nome di molte localit\u00e0 bretoni (\"Moustoir\").\nL'antica cattedrale fu distrutta in occasione dell'invasione dei Normanni nel 919. Fu ricostruita in stile romanico verso il 1020 dal vescovo Judica\u00ebl con l'aiuto di suo fratello il duca di Bretagna Goffredo I. Questo edificio venne ricostruito in stile gotico tra il 1454 e il 1520. Nella cattedrale riposano i resti di san Vincenzo Ferrer, morto a Vannes nel 1419.\nFu dopo il breve periodo normanno che venne ricostituito il capitolo della cattedrale; se ne ha menzione per la prima volta nel cartulario di Redon nel 1021, dove tra l'altro vengono indicate anche le varie dignit\u00e0 che lo costituivano.\nNel 1287 il duca Giovanni II lasci\u00f2 al vescovo Henri Tore il \"ch\u00e2teau de la Motte\", che diverr\u00e0 la sede episcopale fino alla rivoluzione.\nIn seguito al concordato di Redon del 1441, il capitolo della cattedrale perse la prerogativa di eleggere i vescovi di Vannes a vantaggio dei duchi di Bretagna e della Santa Sede, che si riserv\u00f2 il diritto di investitura degli eletti.\nNel periodo post-tridentino, due vescovi in particolare si distinsero per alcuni tentativi di riforma della diocesi, S\u00e9bastien de Rosmadec e il nipote Charles de Rosmadec, che istituirono le visite pastorali e le missioni parrocchiali, chiamarono in diocesi nuovi ordini e congregazioni religiose, istituirono l'obbligo dei ritiri spirituali per il clero e i fedeli. Il seminario diocesano fu istituito nel 1680 durante l'episcopato di Pierre-Louis Cazet de Vautorte grazie all'opera indefessa del vicario generale Eude de Kerlivio.\nPrima della rivoluzione, la diocesi comprendeva circa 160 parrocchie, suddivise in 9 decanati.\nIn seguito al concordato con la bolla \"Qui Christi Domini\" di papa Pio VII del 29 novembre 1801 la diocesi si ampli\u00f2, incorporando porzioni delle diocesi di Saint-Malo, che fu soppressa, di Nantes e di Quimper. Nella stessa occasione cedette alcune parrocchie alle diocesi di Rennes (oggi arcidiocesi) e di Saint-Brieuc.\nIl 3 gennaio 1859 \u00e8 entrata a far parte della provincia ecclesiastica dell'arcidiocesi di Rennes.\nIl 24 settembre 1964, con la lettera apostolica \"Armoricae regionis\", papa Paolo VI ha proclamato San Paterno, protovescovo e confessore, patrono principale della diocesi.\nIl 20 settembre 1996 papa Giovanni Paolo II visit\u00f2 la diocesi in occasione di un pellegrinaggio al santuario di Sainte-Anne-d'Auray.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nUn catalogo dei vescovi di Vannes \u00e8 riportato dal cartulario dell'abbazia \"Sainte-Croix\" di Quimperl\u00e9 (Finist\u00e8re), del XII secolo, che include una serie di nomi da san Paterno fino a Cadioc (\u2020 1254). Fino a Blenliveto, il ventiseiesimo della lista, il catalogo \u00e8 completamente inaffidabile, in quanto mancano vescovi storicamente documentati, mentre sono inseriti molti nomi di personaggi che o furono santi venerati nel Paese o che non sono in alcun modo documentati come vescovi. Anche le poche indicazioni cronologiche presenti nel catalogo sono assolutamente anacronistiche.\nStatistiche.\nLa diocesi nel 2020 su una popolazione di 747.548 persone contava 510.300 battezzati, corrispondenti al 68,3% del totale."}
{"id": "503200", "revid": "110157", "url": "https://it.wikipedia.org/wiki?curid=503200", "title": "Diocesi di Vara\u017edin", "text": "La diocesi di Vara\u017edin (in latino: \"Dioecesis Varasdinensis\") \u00e8 una sede della Chiesa cattolica in Croazia suffraganea dell'arcidiocesi di Zagabria. Nel 2017 contava 344.387 battezzati su 373.980 abitanti. \u00c8 retta dal vescovo Bo\u017ee Rado\u0161.\nTerritorio.\nLa diocesi si trova nell'estrema parte settentrionale della Croazia, al confine con l'Ungheria e la Slovenia.\nSede vescovile \u00e8 la citt\u00e0 di Vara\u017edin, dove si trova la cattedrale dell'Assunzione di Maria Vergine.\nIl territorio \u00e8 suddiviso in 105 parrocchie.\nStoria.\nLa diocesi \u00e8 stata eretta il 5 luglio 1997 con la bolla \"Clarorum sanctorum\" di papa Giovanni Paolo II, ricavandone il territorio dall'arcidiocesi di Zagabria.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 373.980 persone contava 344.387 battezzati, corrispondenti al 92,1% del totale."}
{"id": "503201", "revid": "14002", "url": "https://it.wikipedia.org/wiki?curid=503201", "title": "Arcidiocesi di Spain", "text": ""}
{"id": "503202", "revid": "122547217", "url": "https://it.wikipedia.org/wiki?curid=503202", "title": "Associazione Calcio Mezzocorona", "text": "L'Associazione Calcio Mezzocorona meglio nota come Mezzocorona \u00e8 una societ\u00e0 calcistica italiana con sede nel comune di Mezzocorona, in provincia di Trento.\nFondata nel 1951, dopo una lunga militanza nelle divisioni regionali del Trentino-Alto Adige ha raggiunto la massima divisione dilettantistica agli inizi del XX secolo ed infine la Lega Pro Seconda Divisione, categoria ove il miglior risultato \u00e8 costituito da un quinto posto.\nNella stagione 2016-2017 a seguito di quattro rinunce a disputare le partite di campionato la squadra venne radiata e spar\u00ec dal panorama calcistico Nazionale.\nNella stagione 2021-2022 milita in Promozione.\nI colori sociali sono il verde e il giallo. Disputa le partite casalinghe allo stadio Comunale di Mezzocorona.\nStoria.\nLa squadra fu fondata nel 1951 come \"Associazione Calcio Mezzocorona\" e disput\u00f2 i campionati di Seconda Divisione Provinciale fino al 1954. Inattiva fino al 1959, fu poi riaffiliata come \"U.S. Oratoriana di Mezzocorona\". Con questa denominazione gioc\u00f2 la stagione sportiva 1959-1960 in Seconda Categoria. Rest\u00f2 nuovamente inattiva fino al 1967, quando venne affiliata con la nuova denominazione ripartendo dalla Seconda Categoria.\nDa allora la squadra ha militato sempre tra Prima e Seconda Categoria fino alla promozione in Eccellenza del 1991. Vi resta fino alla promozione in Serie D del 2002 e da allora la squadra giallo-verde \u00e8 in questa categoria.\nNella stagione 2005-2006 la squadra si \u00e8 piazzata al nono posto con 49 punti, alla pari della formazione del capoluogo, il Trento Calcio. Inoltre l'attaccante Vianello (classe 1977) \u00e8 stato il capocannoniere del girone con 20 gol.\nDalla promozione in Lega Pro Seconda Divisione alla retrocessione.\nAlla trentesima giornata in Serie D nella stagione successiva (2006-2007) la squadra pareggia 0 a 0 a Belluno contro la compagine locale e ottiene matematicamente un'inaspettata promozione in Seconda Divisione, dopo essere stata campione d'inverno e rimanendo imbattuta contro la squadra del capoluogo di Provincia, il Trento: si impone 1-0 all'esordio stagionale tra le mura amiche ed impatta 1-1 allo Stadio Briamasco.\nData la modesta capienza dell'impianto locale, la squadra si \u00e8 trasferita proprio al Briamasco di Trento, stadio omologato per la Lega Pro Seconda Divisione, ottenendo una contestata deroga alle vigenti normative.\nIl Mezzocorona conclude il campionato al 5\u00ba posto. Questo piazzamento permette al Mezzocorona di qualificarsi per i play-off per la promozione in Serie C1: in semifinale i trentini incontrano il Carpenedolo, formazione lombarda, che ha concluso il campionato al 2\u00ba posto. Nella partita di andata, al Briamasco, il Mezzocorona si impone per 2-1, e grazie allo 0-0 ottenuto nella partita di ritorno, a Carpenedolo, si qualifica per la finale, dove affronta il , classificatosi 4\u00ba al termine della stagione regolare. Le finali si concludono con un doppio 0-0, risultato che dopo i tempi supplementari, in virt\u00f9 del miglior piazzamento in classifica del Lumezzane, d\u00e0 ai bresciani la promozione in Serie C1.\nNella stagioni 2008-2009 e 2009-2010 la squadra si salva rimanendo cos\u00ec in Lega Pro Seconda Divisione.\nNel campionato 2010/2011 il Mezzocorona retrocede, dal girone A della Lega Pro Seconda Divisione, in serie D.\nDal 14 giugno 2011 il nuovo allenatore della squadra trentina sar\u00e0 Stefano De Agostini, dopo l'esonero di Luca Lechthaler.\nAl termine della stagione 2012-2013 retrocede in Eccellenza.\nNella stagione sportiva 2013-2014 la societ\u00e0 chiede e ottiene il ripescaggio in serie D. Nella\nStagione 2014/2015 \u00e8 retrocesso in eccellenza a 4 giornate dalla fine del campionato.\nNella stagione 2015/2016 il club si divide in due societ\u00e0: una riparte dal campionato trentino di Seconda Categoria, giocando le sue partite al comunale di Mezzocorona; l'altra, invece, si iscrive al campionato d'eccellenza del Trentino-Alto Adige e gioca le sue partite interne su vari campi neutri del Trentino: a fine stagione retrocede in Promozione.\nNella stagione 2016/2017 prende parte al campionato di Promozione: il 19 marzo 2017 la societ\u00e0, gi\u00e0 penalizzata durante la stagione, \u00e8 radiata dal campionato, per aver rinunciato a 4 gare del campionato."}
{"id": "503203", "revid": "110157", "url": "https://it.wikipedia.org/wiki?curid=503203", "title": "Diocesi di Vasai", "text": "La diocesi di Vasai (in latino: \"Dioecesis Vasaiensis\") \u00e8 una sede della Chiesa cattolica in India suffraganea dell'arcidiocesi di Bombay. Nel 2017 contava 141.730 battezzati su 3.972.940 abitanti. \u00c8 retta dall'arcivescovo (titolo personale) Felix Anthony Machado.\nTerritorio.\nLa diocesi comprende dieci taluks del distretto di Thane nello stato del Maharashtra in India.\nSede vescovile \u00e8 la citt\u00e0 di Vasai, dove si trova la cattedrale di Nostra Signora della Grazia.\nIl territorio \u00e8 suddiviso in 46 parrocchie.\nStoria.\nLa diocesi \u00e8 stata eretta il 22 maggio 1998 con la bolla \"Cum ad aeternam\" di papa Giovanni Paolo II, ricavandone il territorio dall'arcidiocesi di Bombay.\nNel 2000 si \u00e8 svolto il primo sinodo diocesano.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 3.972.940 persone contava 141.730 battezzati, corrispondenti al 3,6% del totale."}
{"id": "503204", "revid": "110157", "url": "https://it.wikipedia.org/wiki?curid=503204", "title": "Diocesi di Villa de la Concepci\u00f3n del R\u00edo Cuarto", "text": "La diocesi di Villa de la Concepci\u00f3n del R\u00edo Cuarto (in latino: \"Dioecesis Rivi Quarti Immaculatae Conceptionis\") \u00e8 una sede della Chiesa cattolica in Argentina suffraganea dell'arcidiocesi di C\u00f3rdoba. Nel 2017 contava 462.000 battezzati su 485.000 abitanti. \u00c8 retta dal vescovo Adolfo Armando Uriona, F.D.P.\nTerritorio.\nLa diocesi comprende nella provincia di C\u00f3rdoba in Argentina i dipartimenti di General Roca, Ju\u00e1rez Celman, Presidente Roque S\u00e1enz Pe\u00f1a e R\u00edo Cuarto, e la parte dei dipartimenti di Marcos Ju\u00e1rez e di Uni\u00f3n che si estende a sud della linea ferroviaria tra Corral de Bustos e Pascanas.\nSede vescovile \u00e8 la citt\u00e0 di R\u00edo Cuarto, dove si trova la cattedrale dell'Immacolata Concezione.\nIl territorio si estende su 58.519\u00a0km\u00b2 ed \u00e8 suddiviso in 52 parrocchie, raggruppate in otto decanati: Inmaculada Concepci\u00f3n, La Merced, San Cayetano, Canals, General Cabrera, Laboulaye, La Carlota e Sampacho.\nStoria.\nLa diocesi di R\u00edo Cuarto fu eretta il 20 aprile 1934 con la bolla \"Nobilis Argentinae nationis\" di papa Pio XI, ricavandone il territorio dall'arcidiocesi di C\u00f3rdoba.\nIl 12 luglio 1995 ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 485.000 persone contava 462.000 battezzati, corrispondenti al 95,3% del totale."}
{"id": "503205", "revid": "2091899", "url": "https://it.wikipedia.org/wiki?curid=503205", "title": "Borgo San Lazzaro", "text": "Borgo San Lazzaro \u00e8 uno dei borghi partecipanti al Palio di Asti.\nLa storia del borgo.\nL'\"Hospitali Sancti Lazari\".\nAnticamente, nella zona est fuori dalla citt\u00e0 di Asti, lungo la strada Giulia verso Alessandria, era sorto l'ospedale di San Lazzaro, a cui venne accostato il nome di \"lazzaretto\": a quel tempo nel nord Italia tutti gli \"hospitali\" adibiti alla cura dei lebbrosi venivano chiamati come il primo \"lazzaretto\" costruito a Venezia nel 1468, sull'isola di S. Maria di Nazareth, per ricoverarvi in quarantena gli ammalati di peste.\nTale struttura verr\u00e0 chiamata volgarmente \u201cnazarethum\u201d o \u201clazarethum\u201d per assonanza con il nome Lazzaro. \u00c8 possibile che per\u00f2 vi fossero installate delle \"cabane\", baraccamenti provvisori come quelli localizzati sulle rive del Tanaro in rione San Paolo o su quelle del Borbore nel Borgo Torretta durante la peste del 1631.\nSan Lazzaro del torrente dei Lebbrosi.\nL'ospedale di San Lazzaro di Asti \u00e8 gi\u00e0 menzionato, seppur indirettamente, in un documento del 952 in cui i Re d'Italia Berengario II ed Adalberto concedono il diritto di navigazione del Tanaro al Convento di Santa Maria d'Asti nel tratto che va dal \"Rivum Leprosorum\" (l'attuale rio Valmanera) al \"Rivum Anzani\" (oggi rio Azzano);l'ospedale con l'annessa chiesa fu adibito a luogo di cura per gli appestati e dei lebbrosi, ed infine degli infermi in generale.\nCi dice lo storico Incisa che i due edifici erano ubicati a levante della citt\u00e0, alla sinistra del rio Valmanera, sulla strada che porta ad Alessandria, rivolti verso il Monferrato.\nIn documenti del X secolo, l'ospedale \u00e8 citato come \"Sancti Lazari apud Rivum Leprosorum\", dove appunto il Rivum era il torrente Valmanera. Ancora nel 1600 il torrente era chiamato \u201cdei Lebbrosi\u201d.\nNel 1455, per decreto del vescovo di Asti, sette ospedali (tra quelli presenti in citt\u00e0): dei Mercanti, di S. Evasio, di San Lazzaro, di S. Maria Nuova, di S. Caterina, di S. Alberto e dei SS. Apostoli, furono riuniti nel solo ospedale di S. Marta, situato in corso Alfieri, presso la Piazza omonima, come ancora ricorda una lapide presente in loco.\nLe guerre con gli spagnoli.\nGli abitanti del borgo, sorto intorno a questi edifici, restavano per\u00f2 esclusi dalle mura della citt\u00e0 e si rifugiavano in essa tramite la Porta di San Pietro.\nStoricamente si \u00e8 creduto che gli Agostiniani eremitani, giunti ad Asti nel 1517, si fossero sistemati nel Rione costruendo la chiesa della Madonna delle grazie; questa erronea interpretazione ha portato ad una lettura deviata della storia del territorio fuori porta San Pietro: \u00e8 infatti risaputo che gli Agostiniani cercarono di stabilirsi presso la Chiesa di San Lazzaro, acquistando anche vari campi in aderenza alla stessa, ma il parere negativo della Citt\u00e0 li fece ripiegare su un appezzamento di terreno nel territorio di San Pietro (dove oggi sorge la WayAssauto); data la posizione strategica che questa architettura possedeva, Le truppe Spagnole capitanate da Fabrizio Maramaldo ivi posero il proprio quartier generale, collocando le proprie batterie di artiglieria e cannoneggiando la citt\u00e0.\nDopo una settimana di sanguinosi combattimenti, gli astigiani riuscirono a respingere le mire degli spagnoli. Dopo questi avvenimenti, il Municipio decise di abbattere gli edifici religiosi in quella zona, affinch\u00e9 il nemico non se ne potesse pi\u00f9 servire, mentre la chiesa della Madonna delle Grazie fu risparmiata (in un primo tempo, ma abbattuta dopo poco).\nAgli Agostiniani fu concesso di trasferirsi in Citt\u00e0, in una zona compresa tra via XX Settembre e piazza Astesano, dove ancora oggi \u00e8 presente il Vicolo delle Grazie.\nNel 1669 a seguito della guerra, la cappella campestre di San Lazzaro, fuori le mura di San Pietro, era stata trasformata in stalla usata dai soldati equestri destinati alla guardia della citt\u00e0; fu poi definitivamente abbattuta nel 1710 circa.\nEra presente nella zona antica sul corso Casale (all'angolo con l'attuale via Deledda) un pilone votivo settecentesco e le incurie nel tempo lo avevano reso molto danneggiato, tanto da non riconoscerne nemmeno pi\u00f9 il dipinto se non nelle sue linee essenziali.\nIl pilone venne inglobato in una casa di modeste dimensioni, acquistata nel 1860 dal Sig. Carlo Stefano Gastaudo, che in seguito alla prodigiosa guarigione della figlia, colpita da grave malattia, fece restaurare nel 1890: il dipinto raffigurava un santo in abiti vescovili identificato con San Lazzaro dei lebbrosi, benedicente, sullo sfondo la rappresentazione della Citt\u00e0 di Asti ed ai lati del santo due chiese, identificate erroneamente nel passato con San Lazzaro e Santa Maria delle Grazie degli Agostiniani. Nel 1965, la casa fu abbattuta per far posto al palazzo che oggi porta il civico 76 di corso Casale, e il dipinto venne recuperato dalla Sovrintendenza delle Belle Arti e attualmente si trova ancora presso il laboratorio di restauro del Prof. Nicola ad Aramengo.\nIn seguito all'impossibilit\u00e0 di riavere il dipinto, l'Associazione Borgo San Lazzaro commission\u00f2 a Giulio Prasso un nuovo dipinto, posto pochi giorni prima della Corsa del Palio 1991 sulla facciata del vecchio oratorio di San Domenico Savio, a perenne ricordo della storia del Borgo San Lazzaro. Questo \u00e8 un errore storico importante, perch\u00e9 nell'iconografia riconosciuta di San Lazzaro dei lebbrosi il santo non \u00e8 un vescovo, ma un umile servo colpito da lebbra che si sorregge ad un bastone, con due cani che leccano le sue ferite cercando di alleviarne le sofferenze. Il pilone votivo presente nel borgo invece assomiglierebbe pi\u00f9 ad un San Martino (vescovo) o ancora di pi\u00f9 ad un Sant\u2019Agostino (vescovo), o ad un altro santo che nulla ha a che fare con il San Lazzaro che ha permesso la genesi del borgo di Asti omonimo.\nNel 2012, durante la Festa Titolare, l'Associazione ha posto una nuova icona (realizzata dal dott. Fabio Lano) raffigurante San Lazzaro dei lebbrosi nelle sue vesti povere, sui ruderi della Chiesa a lui dedicata con alle spalle la Citt\u00e0 di Asti, vista in modo fantastico come una sorta di \"Gerusalemme celeste\".\nSul finire del XVIII secolo, San Lazzaro era compreso nella parrocchia di San Pietro e vi rimase fino al 1957, quando venne costituita la nuova parrocchia dedicata a San Domenico Savio.\nOggi \u00e8 tra i pi\u00f9 popolosi e comprende parte della zona industriale est della citt\u00e0 di Asti.\nLo stemma.\nNel 1968, in occasione della prima partecipazione di San Lazzaro al palio di Asti, il borgo si ispir\u00f2 alla simbologia dell'ordine Militare et Hospitaliero di San Lazzaro di Gerusalemme, in quanto si riteneva che la chiesa e l'ospedale un tempo presenti, fossero stati fondati e gestiti dai Lazzariti.\nIn realt\u00e0 \u00e8 una congettura attualmente priva di riscontri documentari, e storicamente non provata. Non esistono attualmente prove, infatti, che l'Ordine di San Lazzaro abbia avuto qualche rapporto nel Borgo, mentre \u00e8 certo che proprio a San Lazzaro in moltissime citt\u00e0 italiane veniva dedicato il centro di assistenza per i lebbrosi.\nIn tempi recenti la fondazione era stata addirittura attribuita all'Ordine dei Santi Maurizio e Lazzaro, ma questa si \u00e8 rivelata essere solamente una supposizione infondata, dovuta al fatto che la fondazione dell'ordine \u00e8 avvenuta nel 1573 su ordine di Emanuele Filiberto di Savoia, mentre sappiamo che l'ospedale e la chiesa erano gi\u00e0 presenti dall'anno 952\nL'assemblea generale del 16 novembre 1983, approv\u00f2 l'insegna ufficiale del Borgo, costituito da uno scudo alla francese moderno con una croce ad otto punte verde in campo giallo, cimierato d'oro, coronato alla conteale con un ramarro nascente, con lambrecchini di verde.\nCon l'assemblea generale il vecchio stemma (storicamente ed araldicamente scorretto) \u00e8 stato sostituito con uno nuovo, con scudo a goccia con una croce ad otto punte verde in campo giallo, bordato di nero, con un cartiglio di giallo caricato del motto \"A TEMP E LEU\" in caratteri capitali. Questo scudo, semplice nella sua composizione, \u00e8 il pi\u00f9 aderente al periodo storico di riferimento per il Borgo San Lazzaro. Contestualmente al nuovo stemma \u00e8 stato anche creato un sigillo ufficiale, che accompagner\u00e0 ogni documento ufficiale con la firma del Rettore del Borgo.\nL'animale araldico \u00e8 il ramarro, che risulta essere l'animale pi\u00f9 presente nella zona rurale del Borgo oltre il quartiere Praia; \u00e8 simbolo di \u201caffezione, benevolenza ed amore\u201d ad \u00e8 altres\u00ec \u201cemblema di fedele custodia, poich\u00e9 si oppone alla serpe che vuole nuocere all'uomo\u201d; nelle tradizioni contadine, il ramarro \u201csegnava il tempo\u201d predicendo la pioggia o il secco con il suo cammino: per questi motivi, si collega direttamente al significato del motto del borgo: A TEMP E LEU (a tempo e luogo, ossia, al \"momento opportuno\").\nLe vittorie al Palio di Asti.\nIl Borgo San Lazzaro pu\u00f2 rivendicare una vittoria nel Palio antico:\nAnche se il Borgo San Lazzaro ha una storia paliesca recente, dalla ripresa nel 1967 si \u00e8 rivelato molto agguerrito e competitivo, riportando ben cinque vittorie.\nIl Gruppo Sbandieratori e Musici Borgo San Lazzaro.\nSan Lazzaro vanta un gruppo di sbandieratori fondato nel 1977; si \u00e8 esibito sul molte piazze europee ed ha preso parte a numerose rievocazioni storiche, tra cui Firenze, Milano in occasione della rievocazione storica delle cinque giornate, Parma, Legnano per il Palio, Albenga per la rievocazione storica, San Pellegrino Terme, Canelli in occasione della rievocazione storica dell'Assedio di Canelli, all'estero Francia, Belgio, Spagna, Svizzera, Ungheria, in rappresentanza dell'Italia in Francia in occasione della festa nazione in onore di Giovanna D'Arco, Lens e Lilla in occasione del festival internazionale di attrazioni e rievocazioni, Stavelot ( Belgio ), in occasione di un incontro internazionale folcloristico, Strasburgo, Obernai sul confine franco tedesco; ha presenziato inoltre alla rievocazione della battaglia di Marengo, Lione, Parigi, pi\u00f9 volte in Costa Azzurra, Normandia e Alsazia.\nIn ambito cittadino, il gruppo conta 12 vittorie al Palio degli Sbandieratori di Asti, gara di bandiere che si svolge il gioved\u00ec antecedente il Palio, presentando la specialit\u00e0 di grande squadra.\nDetiene anche il pi\u00f9 alto numero di premi musici con un totale di 14 affermazioni di cui 10 consecutivi dal 2007 al 2017, il pi\u00f9 vittorioso ad Asti.\nIl Gruppo partecipa inoltre ai Campionati Italiani Assoluti che si svolgono ogni anno, organizzati dalla F.I.SB. la Federazione italiana sbandieratori, a cui il Gruppo \u00e8 da anni affiliato, ottenendo ottime posizioni di cui si ricordano le due medaglie d'argento nella specialit\u00e0 \"coppia\" \"tradizionale\" negli anni 2006 - 2007. Nel 2009 conquista a Fabriano la terza piazza nella Tenzone Argentea, qualificandosi alla Tenzone Aurea 2010 che si svolger\u00e0 a settembre nella citt\u00e0 di Verona (primo gruppo della Citt\u00e0 di Asti ad ottenere un risultato cos\u00ec grande in questo campo). Proprio A Verona il gruppo ottiene con l'atleta Fabrizio Lano la medaglia d'argento nella categoria singolo, Lo stesso atleta si riconferma tra i miglio tre sbandieratori d'Italia, aggiudicandosi la medaglia di Bronzo durante i campionati di A1 svoltesi a Bra (CN) nel mese di settembre 2011, Fabrizio Lano in coppia con Marco Grasso, durante gli stessi campionati hanno anche conquistato la sesta posizione assoluta nella categoria coppia, diventando di fatto la sesta coppia in Italia.\nMonumenti storici: il Pilone.\nNel Borgo San Lazzaro, fuori porta San Pietro, sulla strada che porta ad Alessandria (la vecchia strada Reale), \u00e8 presente ancora un cippo in pietra di notevoli dimensioni che il tempo e l'usura hanno un po' deteriorato. Questo luogo \u00e8 da sempre chiamato \u201cil Pilone\u201d.\nDice il Gabiani che il nome deriva da una grossa e antichissima colonna di pietra, di cui il cippo sarebbe ci\u00f2 che ne rimane, l\u00e0 collocata a segnalare la partenza per il Palio alla lunga.\nAltri invece asseriscono che il toponimo derivi da un alto muraglione di mattoni (una grossa \u201cpila\u201c di mattoni) presente in quel luogo.\nL'Incisa, riguardo a cosa esistesse o meno nel territorio del Borgo San Lazzaro, riporta nel suo diario che da tempo immemorabile, al confine delle regioni dell'Aniotto, di Pomanzone e del Quadretto, esistevano tre termini di pietra infissi due ai lati della strada e uno al centro della carreggiata per segnare il modo inequivocabile e preciso il luogo della Mossa del Palio.\nNel 1749 il tracciato della corsa fu spostato di qualche centinaio di metri verso la citt\u00e0, ed i tre termini infissi \"nella regione di San Lazzaro denominata di Pomansone\". Il provvedimento non convinse i cittadini, e nel 1755 si torn\u00f2 all'antica posizione, questa volta segnalando in modo definitivo il luogo d'inizio della Corsa con \"...un pillone a mattoni cotti in figura quadrata tronca\" . Pochi anni dopo il semplice Pilone fu sostituito da un nuovo e pi\u00f9 elegante manufatto, che possiamo costruire perfettamente grazie alla precisa testimonianza dell'Incisa: esso aveva la forma di un obelisco a sezione triangolare, con i lati smussati, leggermente rastremato verso l'alto, terminato da una cuspide piramidale a sua volta coronata da una boccia di pietra del diametro di circa undici centimetri. L'obelisco era piazzato su uno zoccolo, e misurava in totale pi\u00f9 di tre metri, mentre i lati alla base misuravano quasi un metro, restringendosi poi proporzionatamente verso la sommit\u00e0.\nNel 1788 partivano i lavori della nuova Strada Reale verso Alessandria (l'attuale corso Alessandria), che rettificavano ed ampliavano l'antico percorso medievale della \"Strata Lombarda\"; i lavori comportarono la demolizione del bellissimo e solidissimo ponte romanico sul Versa, di cui in quell'anno l'Incisa scriveva \u00abappresso di noi assai rinomato; non si sa la di lui et\u00e0; alcuni lo vogliono vecchio di seicento anni circa, fatto per opera d\u00e8 Veneziani. \u00c8 di quattro arcate [...] a schiena d'asino, molto alto, e largo circa due trabucchi compresi i parapetti. L'arco centrale \u00e8 alto due trabucchi e largo cinque; l'altro verso nord un poco pi\u00f9 stretto, quello verso mezzogiorno ancora pi\u00f9 stretto di questo, l'ultimo infine molto pi\u00f9 piccolo. Demolendosi, si scopr\u00ec poi un quinto arco che pi\u00f9 non si vedeva. Tutta la citt\u00e0 grida contro questa distruzione, e sarebbe stato il caso conservarsi fino ai nostri quadrinipoti per la sua robustezza, e bellezza\u00bb.\nA causa dei lavori di ampliamento, anche il Pilone delle Mosse si ritrov\u00f2 proprio nel mezzo del nuovo sedime stradale, e dunque se ne decret\u00f2 nello stesso anno la demolizione, senza peraltro provvedere alla sua sostituzione. Negli anni successivi per determinare il luogo di partenza della Corsa si and\u00f2 a spanne e a memoria, e si pu\u00f2 ben immaginare come fioccassero ogni volta le polemiche e le proteste fra i nostri litigiosissimi antecessori, al punto che nel 1792 il comune decise di fissare nuovamente un segno visibile ed inequivocabile. Per economizzare, date le esauste finanze di quegli anni, si decise di utilizzare un'antica colonna di pietra bianca che da moltissimi anni era custodita nel chiostro della Collegiata di San Secondo. Questa colonna, e cio\u00e8 quella ancora esistente, \u00e8 in realt\u00e0 un frammento erratico di origine romana, che assieme ad altri del genere era infisso sulla Piazza del Santo davanti al palazzo comunale, da dove fu poi rimosso all'epoca della ristrutturazione alfieriana dell'edificio. Altri frammenti dello stesso tipo, da tempo immemorabile sono piantati sulla piazza del Duomo.\nDa quel lontano 1792 il Cippo della Corsa, rimasto prezioso ed unico testimone materiale del suo antico svolgimento, prese il nome di \"Pilone\" dall'obelisco di mattoni che lo aveva preceduto, trasmettendolo poi a sua volta all'area circostante ed al viale suggestivo che la collega al centro cittadino."}
{"id": "503206", "revid": "110157", "url": "https://it.wikipedia.org/wiki?curid=503206", "title": "Diocesi di Valle de Chalco", "text": "La diocesi di Valle de Chalco (in latino: \"Dioecesis Vallis Chalcensis\") \u00e8 una sede della Chiesa cattolica in Messico suffraganea dell'arcidiocesi di Tlalnepantla appartenente alla regione ecclesiastica Metro-Circundante. Nel 2017 contava 2.455.750 battezzati su 2.788.100 abitanti. \u00c8 retta dal vescovo V\u00edctor Ren\u00e9 Rodr\u00edguez G\u00f3mez.\nTerritorio.\nLa diocesi comprende i seguenti comuni nella parte orientale dello stato di Messico nell'omonima repubblica federale: Amecameca, Atlautla, Ayapango, Cocotitl\u00e1n, Chalco, Ecatzingo, Juchitepec, Ozumba, Temamatla, Tenango del Aire, Tepetlixpa, Tlalmanalco, Valle de Chalco, e la citt\u00e0 di Cuatro Vientos nel comune di Ixtapaluca.\nSede vescovile \u00e8 la citt\u00e0 di Chalco, dove si trova la cattedrale di San Juan Diego.\nIl territorio si estende su 1.238\u00a0km\u00b2 ed \u00e8 suddiviso in 54 parrocchie.\nStoria.\nLa diocesi \u00e8 stata eretta l'8 luglio 2003 con la bolla \"Venerabilis Frater\" di papa Giovanni Paolo II, ricavandone il territorio dalla diocesi di Netzahualc\u00f3yotl.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 2.788.100 persone contava 2.455.750 battezzati, corrispondenti all'88,1% del totale."}
{"id": "503207", "revid": "322321", "url": "https://it.wikipedia.org/wiki?curid=503207", "title": "Diocesi di Viana do Castelo", "text": "La diocesi di Viana do Castelo (in latino: \"Dioecesis Vianensis Castelli\") \u00e8 una sede della Chiesa cattolica in Portogallo suffraganea dell'arcidiocesi di Braga. Nel 2017 contava 239.600 battezzati su 245.600 abitanti. \u00c8 retta dal vescovo Jo\u00e3o Evangelista Pimentel Lavrador.\nTerritorio.\nLa diocesi comprende il distretto di Viana do Castelo, nell'estremo nord-ovest del Portogallo. Confina a nord e ad est con le diocesi spagnole di Tui-Vigo e di Orense, a sud con l'arcidiocesi di Braga e ad ovest con l'oceano Atlantico.\nSede vescovile \u00e8 la citt\u00e0 di Viana do Castelo, dove si trova la cattedrale di Santa Maria Maggiore.\nIl territorio si estende su 2.108\u00a0km\u00b2 ed \u00e8 suddiviso in 291 parrocchie, raggruppate in 10 arcipresbiterati, corrispondenti ai 10 comuni che costituiscono il distretto civile: Arcos de Valdevez, Caminha, Melga\u00e7o, Mon\u00e7\u00e3o, Paredes de Coura, Ponte da Barca, Ponte de Lima, Valen\u00e7a, Viana do Castelo e Vila Nova de Cerveira.\nStoria.\nIn antichit\u00e0, il territorio dell'odierna diocesi di Viana do Castelo apparteneva alla vasta arcidiocesi di Braga; alla fine del VI secolo, fu creata la diocesi di Tui, cui fu annesso il distretto attuale di Viana do Castelo. Con l'indipendenza del Portogallo, la diocesi di Tui si trov\u00f2 divisa fra due Stati. Alla fine del XIV secolo, la parte portoghese della diocesi, chiamata \"comarca ecclesiastica di Valen\u00e7a\", acquis\u00ec una certa autonomia ecclesiastica con la nomina di amministratori, che spesso avevano carattere episcopale ed il titolo di \"vescovi di Tui nella parte portoghese\". Nel 1421 questo territorio fu annesso alla nascente diocesi di Ceuta e vi rimase unita fino al 1512, quando pass\u00f2 all'arcidiocesi di Braga, mantenendo una sua fisionomia giuridica ed ecclesiastica con la nomina di un vicario speciale.\nA pi\u00f9 riprese furono attuate delle iniziative per la creazione di una diocesi a Viana, nel territorio conosciuto con il nome di Alto Minho. Il primo tentativo avvenne gi\u00e0 nel 1545; un altro fu messo in atto da alcuni sacerdoti e laici nel 1926, che inviarono una supplica alla Santa Sede; ancora nel 1941, nel 1943 e nel 1963 i tentativi di erigere una diocesi furono vanificati, come i precedenti.\nLa diocesi \u00e8 stata definitivamente eretta il 3 novembre 1977 con la bolla \"Ad aptiorem populi\" di papa Paolo VI, ricavandone il territorio dall'arcidiocesi di Braga.\nIl 20 gennaio 1982, con la lettera apostolica \"Quantum christianae\", papa Giovanni Paolo II ha confermato la Beata Maria Vergine, venerata con il titolo di \"Nossa Senhora da Assun\u00e7ao (Santa Maria Major)\", patrona principale della diocesi, e San Teutonio patrono secondario.\nNel 1983 \u00e8 stato istituito il seminario minore nell'antico collegio di Mon\u00e7\u00e3o, mentre il seminario maggiore \u00e8 stato solennemente inaugurato a Viana do Castelo il 25 marzo 1997. Nel 1991 \u00e8 stato eretto l'Istituto Cattolico, dove operano la scuola superiore di teologia e scienze umane, il dipartimento dell'archivio diocesano, il museo diocesano e il gabinetto diocesano di arte e cultura.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 245.600 persone contava 239.600 battezzati, corrispondenti al 97,6% del totale."}
{"id": "503208", "revid": "92723", "url": "https://it.wikipedia.org/wiki?curid=503208", "title": "Diocesi di Valle de la Pascua", "text": "La diocesi di Valle de la Pascua (in latino: \"Dioecesis Vallispaschalensis\") \u00e8 una sede della Chiesa cattolica in Venezuela suffraganea dell'arcidiocesi di Calabozo. Nel 2017 contava 429.390 battezzati su 437.610 abitanti. \u00c8 retta dal vescovo Ram\u00f3n Jos\u00e9 Aponte Fern\u00e1ndez.\nTerritorio.\nLa diocesi comprende comprende 9 comuni dello stato venezuelano di Gu\u00e1rico: Leonardo Infante, Chaguaramas, Las Mercedes, El Socorro, Jos\u00e9 F\u00e9lix Rivas, Pedro Zaraza, Jos\u00e9 Tadeo Monagas, San Jos\u00e9 de Guaribe, Santa Mar\u00eda de Ipire.\nSede vescovile \u00e8 la citt\u00e0 di Valle de la Pascua, dove si trova la cattedrale di Nostra Signora della Candelora.\nIl territorio \u00e8 suddiviso in 36 parrocchie.\nStoria.\nLa diocesi \u00e8 stata eretta il 25 luglio 1992 con la bolla \"Cum ad aptius\" di papa Giovanni Paolo II, ricavandone il territorio dalla diocesi di Calabozo.\nOriginariamente suffraganea dell'arcidiocesi di Caracas, il 17 giugno 1995 \u00e8 entrata a far parte della provincia ecclesiastica di Calabozo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 437.610 persone contava 429.390 battezzati, corrispondenti al 98,1% del totale."}
{"id": "503209", "revid": "110157", "url": "https://it.wikipedia.org/wiki?curid=503209", "title": "Diocesi di V\u00e9lez", "text": "La diocesi di V\u00e9lez (in latino: \"Dioecesis Velezana\") \u00e8 una sede della Chiesa cattolica in Colombia suffraganea dell'arcidiocesi di Bucaramanga. Nel 2017 contava 207.320 battezzati su 233.610 abitanti. \u00c8 retta dal vescovo Marco Antonio Merch\u00e1n Ladino.\nTerritorio.\nLa diocesi comprende 19 comuni nel dipartimento colombiano di Santander: Aguada, Albania, Barbosa, Bol\u00edvar, Chipat\u00e1, Flori\u00e1n, El Pe\u00f1\u00f3n, Guavat\u00e1, G\u00fcepsa, Jes\u00fas Mar\u00eda, Land\u00e1zuri, La Belleza, La Paz, Puente Nacional, Sucre, San Benito, Santa Helena del Op\u00f3n, V\u00e9lez e il distretto di Santa Rita del Op\u00f3n del comune di El Guacamayo.\nSede vescovile \u00e8 la citt\u00e0 di V\u00e9lez, dove si trova la cattedrale della Madonna delle Nevi (\"Nuestra Se\u00f1ora de las Nieves\").\nIl territorio si estende su una superficie di 4.957\u00a0km\u00b2 ed \u00e8 suddiviso in 33 parrocchie, raggruppate in 4 arcipreture.\nStoria.\nLa diocesi \u00e8 stata eretta il 14 maggio 2003 con la bolla \"Ad satius providendum\" di papa Giovanni Paolo II, ricavandone il territorio dalla diocesi di Socorro e San Gil.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 233.610 persone contava 207.320 battezzati, corrispondenti all'88,7% del totale."}
{"id": "503212", "revid": "92723", "url": "https://it.wikipedia.org/wiki?curid=503212", "title": "Diocesi di Vellore", "text": "La diocesi di Vellore (in latino: \"Dioecesis Vellorensis\") \u00e8 una sede della Chiesa cattolica in India suffraganea dell'arcidiocesi di Madras e Mylapore. Nel 2020 contava 194.700 battezzati su 6.417.220 abitanti. La sede \u00e8 vacante.\nTerritorio.\nLa diocesi comprende i distretti di Vellore e Tiruvannamalai nello stato indiano del Tamil Nadu.\nSede vescovile \u00e8 la citt\u00e0 di Vellore, dove si trova la cattedrale di Santa Maria Assunta.\nIl territorio \u00e8 suddiviso in 87 parrocchie.\nStoria.\nLa diocesi \u00e8 stata eretta il 13 novembre 1952 con la bolla \"Ex primaevae Ecclesiae\" di papa Pio XII, ricavandone il territorio dall'arcidiocesi di Madras.\nIl 13 dicembre 1957, con la lettera apostolica \"Maria parens\", papa Pio XII ha proclamato la Beata Maria Vergine, venerata con il titolo di \u00abAiuto dei cristiani\u00bb, patrona principale della diocesi.\nIl 1\u00ba settembre 1969 il territorio della diocesi fu modificato, con la cessione di un taluk all'arcidiocesi di Madras e Mylapore e l'acquisizione di altri due dall'arcidiocesi di Pondicherry e Cuddalore.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 6.417.220 persone contava 194.700 battezzati, corrispondenti al 3,0% del totale."}
{"id": "503214", "revid": "110157", "url": "https://it.wikipedia.org/wiki?curid=503214", "title": "Diocesi di Venice", "text": "La diocesi di Venice (in latino: \"Dioecesis Venetiae in Florida\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Miami appartenente alla regione ecclesiastica XIV (FL, GA, NC, SC). Nel 2017 contava 236.895 battezzati su 2.168.900 abitanti. \u00c8 retta dal vescovo Frank Joseph Dewane.\nTerritorio.\nLa diocesi comprende 10 contee della Florida, negli Stati Uniti d'America: Charlotte, Collier, DeSoto, Glades, Hardee, Hendry, Highlands, Lee, Manatee e Sarasota.\nSede vescovile \u00e8 la citt\u00e0 di Venice, dove si trova la cattedrale dell'Epifania (\"Epiphany Cathedral\").\nIl territorio si estende su 22.685\u00a0km\u00b2 ed \u00e8 suddiviso in 61 parrocchie.\nStoria.\nLa diocesi \u00e8 stata eretta il 16 giugno 1984 con la bolla \"Postulat quandoque\" di papa Giovanni Paolo II, ricavandone il territorio dall'arcidiocesi di Miami e dalle diocesi di Orlando e di Saint Petersburg.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 2.168.900 persone contava 236.895 battezzati, corrispondenti al 10,9% del totale."}
{"id": "503215", "revid": "110157", "url": "https://it.wikipedia.org/wiki?curid=503215", "title": "Diocesi di Veracruz", "text": "La diocesi di Veracruz (in latino: \"Dioecesis Verae Crucis\") \u00e8 una sede della Chiesa cattolica in Messico suffraganea dell'arcidiocesi di Jalapa appartenente alla regione ecclesiastica Golfo. Nel 2017 contava 2.020.360 battezzati su 2.246.600 abitanti. \u00c8 retta dal vescovo Carlos Brise\u00f1o Arch, O.A.R.\nTerritorio.\nLa diocesi comprende 22 comuni dello stato messicano Veracruz: Veracruz, Boca del R\u00edo, Medell\u00edn, La Antigua, Manlio Fabio Altamirano, Soledad de Doblado, Cotaxtla, Alvarado, Amatitl\u00e1n, Tlacotalpan, Carlos A. Carrillo, Cosamaloapan, Tres Valles, Tierra Blanca, Tlalixcoyan, Paso de Ovejas, Puente Nacional, Ignacio de la Llave, \u00darsulo Galv\u00e1n, Acula, Ixmatlahuacan e Jamapa.\nSede vescovile \u00e8 la citt\u00e0 di Veracruz, dove si trova la cattedrale dell'Assunzione di Maria Vergine.\nIl territorio si estende su una superficie di 9.227\u00a0km\u00b2 ed \u00e8 suddiviso in 76 parrocchie, raggruppate in 9 decanati: Asunci\u00f3n, Cristo Rey, San Felipe de Jes\u00fas, Santa Ana, San Jos\u00e9, Nuestra Se\u00f1ora de la Soledad, Nuestra Se\u00f1ora del Rosario, Nuestra Se\u00f1ora de Guadalupe, Inmaculada.\nStoria.\nLa diocesi \u00e8 stata eretta il 9 giugno 1962 con la bolla \"Populorum bono\" di papa Giovanni XXIII, ricavandone il territorio dalla diocesi di Veracruz o Jalapa (oggi arcidiocesi di Jalapa) e dalla diocesi di San Andr\u00e9s Tuxtla.\nIl 12 maggio 1967, con la lettera apostolica \"Duos novimus\", papa Paolo VI ha proclamato la Beata Maria Vergine Assunta in Cielo e San Giuseppe patroni principali della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 2.246.600 persone contava 2.020.360 battezzati, corrispondenti all'89,9% del totale."}
{"id": "503216", "revid": "92723", "url": "https://it.wikipedia.org/wiki?curid=503216", "title": "Arcidiocesi di Vercelli", "text": "Larcidiocesi di Vercelli () \u00e8 una sede metropolitana della Chiesa cattolica in Italia appartenente alla regione ecclesiastica Piemonte. Nel 2020 contava 157.358 battezzati su 170.911 abitanti. \u00c8 retta dall'arcivescovo Marco Arnolfo.\nTerritorio.\nL'arcidiocesi comprende l'area centro-meridionale della provincia di Vercelli (la Valsesia e il comune di Villata appartengono invece alla diocesi di Novara), eccetto i comuni di Carisio (diocesi di Biella) e Alice Castello (diocesi di Ivrea). Sono inoltre compresi alcuni comuni delle province di Biella (Ailoche, Brusnengo, Caprile, Castelletto Cervo, Crevacuore, Curino, Masserano, Sostegno e Villa del Bosco), di Novara (Biandrate, Casalbeltrame, Casaleggio Novara, Landiona, Recetto, San Nazzaro Sesia, Vicolungo e Vinzaglio) e di Pavia (Candia Lomellina, Castelnovetto, Confienza, Cozzo, Langosco, Palestro, Robbio), nonch\u00e9 le frazioni (Due Sture e Pobietto) del comune di Morano sul Po in provincia di Alessandria.\nL'arcidiocesi confina a nord con le diocesi di Novara e Biella, ad est confina ancora con la diocesi di Novara e con la diocesi di Vigevano, a sud confina con la diocesi di Casale Monferrato e a ovest con la diocesi di Ivrea.\nSede arcivescovile \u00e8 la citt\u00e0 di Vercelli, dove si trova la cattedrale di Sant'Eusebio.\nIl territorio si estende su 1.658\u00a0km\u00b2 ed \u00e8 suddiviso in 117 parrocchie raggruppate in 6 vicariati: Vercelli, Buronzo-Arborio, Gattinara-Serravalle-Sostegno, Robbio-Biandrate, Santhi\u00e0 e Trino.\nStoria.\nLa diocesi di Vercelli fu eretta nel III secolo. Primo vescovo di Vercelli fu Eusebio, uno dei padri della Chiesa. Fu il primo a intraprendere la traduzione in latino dei Vangeli e ancora oggi la Biblioteca capitolare di Vercelli conserva il \"Codex Vercellensis\", manoscritto pergamenaceo del IV secolo. Eusebio \u00e8 iniziatore della piet\u00e0 mariana in Piemonte: forse a lui direttamente o almeno alla sua opera di evangelizzazione si devono numerose fondazioni mariane come Crea e Oropa. Originariamente Vercelli era suffraganea dell'arcidiocesi di Milano.\nFino al XVIII secolo nella cattedrale vercellese si potevano ammirare i dipinti, accompagnati dai nomi, dei primi quaranta vescovi della diocesi, in ordine cronologico da sant'Eusebio a Nottingo nel IX secolo. Secondo Lanzoni, questa serie, degna di fede, ripeteva in immagini i dittici diocesani.\nNell'Alto Medioevo il territorio della diocesi era molto vasto e comprendeva anche Biella, Casale Monferrato e parte della Lomellina fino a Robbio. Ricevette da Carlo Magno numerosi diritti e privilegi, in cui si pu\u00f2 ravvisare l'inizio del potere temporale.\nIl 13 dicembre 899 gli ungari, pagani, saccheggiarono la citt\u00e0 e fecero strage del clero locale.\nNel 912 papa Anastasio III concesse al vescovo Regemberto l'uso del pallio.\nNel 997 fu ucciso il vescovo Pietro, sostenitore degli imperatori, che aveva difeso i diritti della Chiesa contro le ingerenze di Arduino, marchese d\u2019Ivrea. Alla fine del X secolo risale l'origine del prezioso \"Vercelli book\", un codice inglese ancor oggi conservato nella biblioteca capitolare.\nNel 1014 i vescovi di Vercelli ricevettero ampie donazioni da parte dell'imperatore Arrigo II, che sono alla base del potere civile che i vescovi eserciteranno nei secoli successivi come vescovi-conti.\nNel 1148 papa Eugenio III, che transitava da Vercelli di ritorno da un viaggio in Francia, consacr\u00f2 personalmente la chiesa di santa Maria Maggiore, alla presenza di san Bernardo di Chiaravalle.\nNel 1160 il vescovo Uguccione eresse a Biella il castello del Piazzo, origine del borgo medievale.\nA cavallo tra XII e XIII secolo, fu presente in diocesi il beato Oglerio, abate di Lucedio, che appian\u00f2 alcune controversie tra il Comune e la diocesi. Il culto sar\u00e0 confermato nel 1875: le sue reliquie sono tuttora venerate a Trino.\nAgli inizi del XIII secolo il vescovo sant'Alberto Avogadro ottenne per s\u00e9 e per i suoi successori l'uso della porpora, normalmente riservata ai cardinali, in alcuni giorni dell'anno, diritto che hanno tuttora gli arcivescovi vercellesi, purch\u00e9 entro i confini della propria sede.\nNel 1220 il cardinale Guala Bicchieri, vercellese, fond\u00f2 il monastero di sant'Andrea, presso l'omonima chiesa, a spese del re d'Inghilterra Enrico II, come atto di espiazione dell'assassinio del santo vescovo Tommaso di Canterbury.\nNegli anni trenta del XIII secolo il vescovo Jacopo fu costretto all'esilio dalla fazione ghibellina e trov\u00f2 rifugio nel castello di Santhi\u00e0. Con l'atto del 24 aprile 1243 e il cardinale Gregorio da Montelongo, legato pontificio, aveva ceduto al Comune la giurisdizione su tutti i territori appartenenti alla diocesi di Vercelli, in quel momento vacante, conservando a quest'ultima la giurisdizione minore; la cessione, di considerevole entit\u00e0, fu impugnata dai vescovi successivi, con alterno successo.\nIl diritto di elezione del vescovo era esercitato dal capitolo. Nel 1268 i canonici si trovarono divisi in due fazioni, intervenne allora papa Clemente IV, che elesse Aimone di Challant, che nel 1294 consacrer\u00e0 la chiesa di Santa Maria di Oropa. Papa Bonifacio VIII avoc\u00f2 alla Sede Apostolica il diritto di elezione del vescovo, ma in deroga a questa disposizione, approv\u00f2 l'elezione fatta dal capitolo di Raniero Avogadro, che il 23 marzo 1307, armi alla mano, sconfisse l'eretico Dolcino e la sua setta.\nEsule, questa volta a Biella, fu anche il vescovo Lombardino della Torre, prima della met\u00e0 del XIV secolo, avversato dalla fazione scismatica seguace di Ludovico il Bavaro. Nello stesso periodo Vercelli pass\u00f2 sotto il controllo dei Visconti. Nella seconda met\u00e0 del secolo e agli inizi del successivo Vercelli ebbe molto a soffrire per i contrasti tra i sostenitori di papi diversi. Due vescovi aderirono allo scisma e furono privati dell'incarico.\nPapa Urbano VI nel 1384 definitivamente riserv\u00f2 alla Santa Sede il diritto di elezione dei vescovi. L'ultima iniziativa dei canonici per l'elezione del vescovo si ebbe ancora nel 1437, quando papa Eugenio IV impose il vescovo Guglielmo Didier.\nNel 1427 Vercelli divenne dominio di Casa Savoia, posto sul confine orientale dello stato, segnato fino al 1734 dal fiume Sesia.\nIl 18 aprile 1474 cedette una porzione del suo territorio a vantaggio dell'erezione della diocesi di Casale Monferrato.\nIl 2 gennaio 1566, in attuazione del Concilio di Trento, il cardinale Guido Luca Ferrero istitu\u00ec il seminario diocesano. Altra conseguenza del Concilio di Trento, seppure indiretta, fu la soppressione dell'antico rito eusebiano, sancita il 30 marzo 1575, che era proprio della diocesi. Infatti, la bolla \"Quo primum tempore\" di papa Pio V con la quale si approvava il nuovo Messale romano, aboliva soltanto i riti che non avessero duecento anni di antichit\u00e0, quindi il rito eusebiano si sarebbe potuto conservare: la sua soppressione per\u00f2 \u00e8 inquadrata in un ambito di progressiva egemonia del rito romano in tutto l'Occidente.\nIl lungo episcopato di Giacomo Goria nel XVII secolo fu particolarmente difficile. Visto con sospetto dal duca Vittorio Amedeo I per una presunta vicinanza agli spagnoli, per aver rifiutato di scambiare la cattedra di Vercelli con un'altra diocesi e per avere imposto scomuniche, pass\u00f2 lunghi periodi fuori dalla diocesi, anche prolungando le visite ad limina. Vide aggravarsi la sua situazione con lo scoppio della guerra franco-spagnola e risiedette per lungo tempo nella parte della diocesi che era nel ducato di Milano, particolarmente a Bolgaro e a Vicolungo. I contrasti giunsero a tal punto che il vicario generale da lui nominato fu estromesso, Vittorio Amedeo I scrisse al capitolo della cattedrale per chiedere l'elezione - illecita secondo il diritto canonico - di un nuovo vicario generale, il capitolo rifiut\u00f2 protestando di non avere questo diritto, ma un nuovo vicario fu imposto dal nunzio apostolico Fausto Caffarelli. In seguito tutti i parenti del vescovo furono espulsi da Vercelli. La situazione del vescovo miglior\u00f2 dopo la morte di Vittorio Amedeo I, quando Vercelli fu occupata dagli spagnoli e, poi con l'appoggio della fazione dei \"principisti\" che si opponevano alla reggenza di Madama Cristina, riusc\u00ec a spostare la sua residenza a Salussola e a Biella, dove assistette alla morte della venerabile Francesca Caterina di Savoia. Dopo oltre otto anni di assenza rientr\u00f2 in Vercelli il 14 dicembre 1640: in quell'occasione il maestro di cappella della cattedrale Marco Antonio Centorio compose \"In reditu Episcopi ad cives\". L'episcopato di monsignor Goria, che nonostante i travagli e gli ostacoli aveva potuto compiere pi\u00f9 volte la visita pastorale, fu ricco di iniziative, soprattutto a beneficio del santuario di Oropa, fra cui spicca la prima solenne incoronazione del Simulacro della Vergine nel 1620, dell'istruzione laica e dei seminari e vide anche l'unione dei capitoli della cattedrale e di Santa Maria Maggiore. Proprio a causa dell'occupazione spagnola, la diocesi rimase vacante per dodici anni, fino al 1660.\nCon il vescovo Vittorio Agostino Ripa (1679-1691) Vercelli divenne uno dei centri di diffusione del semiquietismo di origine francese. Il vescovo aveva infatti ospitato in diocesi il padre La Combe, barnabita, che fu raggiunto da Jeanne Guyon, e autorizz\u00f2 la stampa delle loro opere. Intervennero anche nelle visite pastorali e nelle conferenze spirituali destinate al clero. Lo stesso vescovo Ripa fu autore del trattato di preghiera \"L\u2019orazione del cuore\" (1686), in cui presenta l'orazione passiva.\nIl 1\u00ba giugno 1772 cedette un'altra porzione del suo territorio a vantaggio dell'erezione della diocesi di Biella, che fu poi soppressa durante il periodo napoleonico dal 1803 al 1817, ritornando ad essere compresa nella diocesi vercellese.\nNel 1803 Vercelli entr\u00f2 a far parte della provincia ecclesiastica dell'arcidiocesi di Torino. Nel convulso periodo napoleonico la diocesi fu guidata da Giovanni Battista Canaveri, piuttosto incline ad ossequiare le autorit\u00e0 civili e per questo gradito al ministro dei culti Jean-\u00c9tienne-Marie Portalis. Nel 1810 si pieg\u00f2 a fare insegnare a Vercelli gli articoli del Clero gallicano del 1682, che erano gi\u00e0 stati condannati dai papi. Dopo la morte del vescovo Canaveri, Napoleone elesse nel 1813 come vescovo di Vercelli il canonico Carlo Giuseppe Tard\u00ec, che il capitolo riconobbe come vicario capitolare. L'eletto non fu riconosciuto dal papa e si dimise nel 1814.\nIl 17 luglio 1817 \u00e8 stata elevata al rango di arcidiocesi metropolitana con la bolla \"Beati Petri\" di papa Pio VII, ed aveva come suffraganee Alessandria, Biella e Casale Monferrato. Gi\u00e0 originariamente vi era da parte di Pio VII il progetto di aggiungere alle suffraganee le diocesi di Novara e di Vigevano, reso esecutivo il 26 novembre dello stesso anno.\nDurante il periodo risorgimentale l'arcidiocesi fu a lungo retta da Alessandro d'Angennes, vescovo di tendenza liberale, che tenne un sinodo diocesano nel 1842 e nel 1852 promosse la nascita di una societ\u00e0 operaia di ispirazione cattolica.\nIl 15 luglio 1923 papa Pio XI diede ai canonici del capitolo metropolitano di Sant'Eusebio il privilegio di essere prelati domestici di Sua Santit\u00e0.\nLa diocesi di Vigevano \u00e8 entrata a far parte della provincia ecclesiastica dell'arcidiocesi di Milano il 17 luglio 1974.\nSono originarie dell'arcidiocesi di Vercelli le Suore di Santa Maria di Loreto, sorte a Saluggia nel 1891, e le Figlie di Sant'Eusebio, istituite nel 1899 per l'assistenza ai disabili.\nPapa Giovanni Paolo II visit\u00f2 Vercelli nel 1998 e vi beatific\u00f2 don Secondo Pollo, cappellano degli alpini, caduto in Montenegro nel 1941.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 170.911 persone contava 157.358 battezzati, corrispondenti al 92,1% del totale."}
{"id": "503217", "revid": "767487", "url": "https://it.wikipedia.org/wiki?curid=503217", "title": "Bill Monroe", "text": "\u00c8 considerato uno dei maggiori rappresentanti della country music, nonch\u00e9 padre del bluegrass.\nBiografia.\nPrimi anni.\nMonroe nasce nella piccola comunit\u00e0 rurale di Jerusalem Ridge presso Rosine, nel Kentucky. Figlio pi\u00f9 giovane di Buck Monroe e Malissa Vandiver, fa parte di una famiglia di agricoltori e amanti della musica. Viene incoraggiato a suonare per partecipare all'attivit\u00e0 musicale della famiglia e ne diviene giocoforza il mandolinista. Egli infatti amava il violino tradizionale, suonato tra l'altro dalla madre Malissa e dallo zio materno Pendleton (\"Pen\") Vandiver, popolare violinista di old-time music, ma tale strumento era gi\u00e0 stato imbracciato dal fratello maggiore Birch. Anche la chitarra era gi\u00e0 nelle mani di un altro fratello, Charlie. Forse per ricostruire il legame con il mandolino, ben presto si fece strada una leggenda secondo la quale, poco prima del parto, la madre, per distrarsi dai dolori, si fosse seduta sulla veranda di casa suonando intensamente il mandolino, cosicch\u00e9 le vibrazioni dello strumento finirono per segnare la vita di Bill, il quale comincia, ad ogni modo, l'attivit\u00e0 musicale sin da giovane, coltivandola grazie all'aiuto e all'influenza dello zio Pen.\nPoich\u00e9 la natura lo aveva dotato di un timbro di voce particolarmente alto, non gli fu difficile mantenere nel canto il timbro tutto femminile delle canzoni della sua infanzia. La sua voce venne definita un \"high lonesome sound\", cio\u00e8 un suono caratterizzato da timbriche alte e solitarie. L'elemento \"solitudine\", nella musica di Monroe, \u00e8 probabilmente riconducibile alla sua infanzia. Egli, infatti, fu ben presto emarginato da amici e familiari, anche per un leggero strabismo all'occhio destro. Bill crebbe cos\u00ec isolato, vagando tra le colline del Kentucky e cavalcando l'amato cavallo King Wilkie lungo i binari ferroviari. Ebbe cos\u00ec modo di ascoltare altri generi musicali, tra i quali il blues del chitarrista nero Arnold Schultz, del quale non esistono testimonianze musicali registrate.\nCarriera professionale.\nWilliam inizia la sua carriera di professionista suonando e cantando con i fratelli Charlie e Birch. Pochi anni dopo, Birch lascia il gruppo per unirsi ad una band di western-swing ed, in seguito, per abbandonare la carriera musicale professionista, limitandosi a sporadiche apparizioni al violino ed al contrabbasso con i Blue Grass Boys. \nBill e Charlie, conosciuti come i Monroe Brothers, suonano e compongono moltissimo materiale ormai considerato parte integrante del repertorio classico del bluegrass e della \"old time music\", come \"Roll In My Sweet Baby's Arms\" e \"My Saviour's Train\". La loro attivit\u00e0 si concentra dapprima nei dintorni di Chicago. Con il passare degli anni, i fratelli si fanno conoscere ed apprezzare in molti stati, viaggiando dalla Carolina del Nord allo Iowa, dalla Virginia Occidentale al Colorado e partecipando a numerosi programmi radiofonici.\nNel 1938, in seguito ad alcune divergenze, i Monroe decidono di intraprendere strade separate, non senza avere avuto gi\u00e0 modo di influenzare in modo profondo la \"old time music\". Charlie d\u00e0 vita alla formazione dei Kentucky Pardners, nei quali militeranno anche Red Rector, Curly Seckler ed un giovanissimo Lester Flatt al mandolino. \nBill, dal canto suo, cerca di ricreare quel magico sound tipico dei Monroe con il chitarrista Cleo Davis, sotto il nome dei \"Kentuckians\". Poi, nel 1939, alla formazione si aggiungono Art Wooten (\"fiddle\") e Tommy Millard (cucchiai), presto sostituito da Amos Garen al contrabbasso. Bill battezzer\u00e0 la nuova formazione Bill Monroe and his Blue Grass Boys, in onore del \"Blue Grass State of Kentucky\", sua terra natale.\nLo stesso anno la banda appare per la prima volta alla \"Grand Ole Opry\". La canzone che per prima suonarono fu \"Mule Skinner Blues\", pezzo scritto e reso celebre da Jimmy Rodgers, pioniere della country music. Monroe, che in quell'occasione suon\u00f2 la chitarra, aveva elaborato un arrangiamento del tutto innovativo, con il suo timbro di voce assai peculiare e il ritmo incalzante fornito dalla band. Fu un successo immediato. Quella sera, la band ebbe tre bis. Ma ancora Monroe non aveva trovato il sound che aveva in mente da molti anni.\nSi susseguono diverse modifiche nell'organico nella band, sino all'arrivo di David \"Stringbean\" Akeman come banjoista. Era la prima volta che Monroe includeva quello strumento, sino allora considerato goliardico, e patrimonio dei \"ministrel shows\", alla sua band.\nIl 1945, oltre che l'abbandono di Akeman, vede l'arrivo di Lester Flatt ed, un anno dopo, di Earl Scruggs. Flatt era gi\u00e0 stato membro della band di Charlie Monroe, come cantante e mandolinista. Bill lo volle come frontman e chitarrista dei Blue Grass Boys.\nQuanto a Earl Scruggs, egli suonava il banjo in un particolare stile detto \"three fingers style\", tecnica appresa da pionieri della sua terra natale, la Carolina del Nord, come Snuffy Jenkins e Smith Hammett. Scruggs aveva perfezionato quello stile, implementando complessi arpeggi e licks innovativi.\nBill Monroe era riluttante all'inclusione di un altro banjoista nella sua band, ma dopo una sessione di prova nei backstage della Grand Ole Opry, nella quale Scruggs esegu\u00ec il suo stupefacente arrangiamento del tradizionale Sally Ann, Flatt lo convinse ad includerlo nei Blue Grass Boys.\nLa band ebbe un grande successo e suon\u00f2 per quasi tre anni insieme (1946-1948), con l'ausilio di Chubby Wise al violino ed Howard Watts al contrabbasso. In questo periodo furono incise registrazioni leggendarie come \"I'm Going Back To Old Kentucky\", \"Why Did You Wander\" ed il poderoso strumentale \"Blue Grass Breakdown\". Le registrazioni radiofoniche dell'epoca dimostrano il successo riportato dalla band: il pubblico dell'Opry \u00e8 a dir poco eccitato, con urla e schiamazzi dopo ogni assolo.\nNel 1948, tutti i musicisti della band decisero di lasciare Monroe. Flatt, Scruggs e Wise decisero di dar vita ad una nuova band, i Foggy Mountain Boys.\nMonroe rimarr\u00e0 estremamente adirato da questo abbandono e si riconcilier\u00e0 con il duo solo negli anni settanta. \nNonostante ci\u00f2, egli non perse tempo e riform\u00f2 i Blue Grass Boys con il banjoista Don Reno, Mac Wiseman alla chitarra e voce ed il leggendario violinista Benny Martin. \nLa band, che divenne la pi\u00f9 longeva nella storia del genere, \u00e8 rimasta attiva per 57 anni (fino al 1996, anno della morte di Bill), annoverando tra le proprie file alcuni grandi del genere (oltre ai gi\u00e0 citati): Jimmy Martin, Edd Mayfield, Kenny Baker, Peter Rowan, Sonny Osborne, Rudy Lyle, Joe Stuart, Bobby Hicks, Clarence Tate, Bob Black, Butch Robins, Bill Keith, Del McCoury e moltissimi altri. \nNonostante le pressioni commerciali derivanti dal boom del rock and roll della seconda met\u00e0 degli anni cinquanta, Monroe rimarr\u00e0 fedele al genere da lui plasmato per tutta la vita.\nNel 1976, Bill Monroe posa per la prima volta per il pittore Kenneth Hari. Seguir\u00e0 una serie di pi\u00f9 di venticinque ritratti del cantante lungo la sua carriera.\nMorte.\nNell'Aprile del 1996, venne colpito da ictus. Ci\u00f2 mise effettivamente fine alla sua carriera di musicista. Mor\u00ec il 9 settembre 1996, a soli quattro giorni di distanza dal suo ottantacinquesimo compleanno."}
{"id": "503218", "revid": "110157", "url": "https://it.wikipedia.org/wiki?curid=503218", "title": "Diocesi di Verdun", "text": "La diocesi di Verdun (in latino: \"Dioecesis Virodunensis\") \u00e8 una sede della Chiesa cattolica in Francia suffraganea dell'arcidiocesi di Besan\u00e7on. Nel 2017 contava 169.789 battezzati su 193.696 abitanti. \u00c8 retta dal vescovo Jean-Paul Gusching.\nTerritorio.\nLa diocesi comprende il dipartimento francese della Mosa.\nSede vescovile \u00e8 la citt\u00e0 di Verdun, dove si trova la cattedrale di Nostra Signora; a Avioth si erge la basilica minore di \"Notre-Dame\".\nIl territorio \u00e8 suddiviso in 515 parrocchie, raggruppate in 5 decanati.\nStoria.\nLa diocesi fu eretta nel IV secolo. Primo vescovo storicamente documentato \u00e8 Santino, la cui firma si trova nel documento redatto nel 346 con il quale, nello pseudo-concilio di Colonia, un gruppo di vescovi fece sua la decisione del concilio di Sardica a favore di sant'Atanasio. Dopo di lui gli antichi cataloghi episcopali riportano una serie di vescovi conosciuti solo per le \"Gesta episcoporum Virdunensium\" (inizio del IX secolo); dopo di questi \u00e8 noto il vescovo san Desiderato, che prese parte ai concili dell'Alvernia nel 535 e di Orl\u00e9ans nel 549.\n\"Virodunum\" era la capitale e il centro amministrativo della \"civitas Virodunensium\" nella provincia romana della Gallia Belgica prima, come testimoniato dalla \"Notitia Galliarum\" dell'inizio del V secolo. Dal punto di vista religioso, come di quello civile, Verdun dipendeva dalla provincia ecclesiastica dell'arcidiocesi di Treviri, sede metropolitana provinciale. Verso la fine del VI secolo il cristianesimo pot\u00e9 diffondersi e consolidarsi grazie all'opera dei monaci missionari irlandesi, tra i quali l'abate san Colombano fondatore dell'abbazia di Luxeuil nel 590, una delle pi\u00f9 importanti e conosciute della Francia e matrice di centinaia di monasteri nel regno Franco grazie ai suoi monaci, fra cui spicca san Gallo.\nA partire dall'inizio del X secolo Verdun e la sua diocesi entrarono a far parte del Sacro Romano Impero Germanico. Nel 997 l'imperatore Ottone III concesse ai vescovi di Verdun il titolo di principi-vescovi dell'Impero; tuttavia i vescovi cedettero l'amministrazione temporale del principato ecclesiastico ai conti di Verdun, funzione questa che col tempo divenne ereditaria. Il principato sopravvisse fino al 1552, quando fu occupato dalle truppe francesi, e in seguito annesso al regno francese con la pace di Vestfalia del 1648.\nNel 990 il vescovo Heimon fece costruire una nuova cattedrale, che fu ingrandita nel XII secolo e consacrata da papa Eugenio III nel 1147.\nSi deve al vescovo Armand de Monchy d'Hocquincourt la fondazione del seminario diocesano; i corsi di teologia si aprirono nel palazzo episcopale nel mese di dicembre del 1678.\nAll'insorgere della rivoluzione, la diocesi comprendeva circa 194 parrocchie, raggruppate in 4 arcidiaconati (la Princerie, Argonne, la Wo\u00ebvre e la Rivi\u00e8re) e 9 decanati.\nIn seguito al concordato il 29 novembre 1801 con la bolla \"Qui Christi Domini\" di papa Pio VII la diocesi fu soppressa e il suo territorio fu accorpato a quello della diocesi di Nancy.\nNel giugno 1817 fra Santa Sede e governo francese fu stipulato un nuovo concordato, cui fece seguito il 27 luglio la bolla \"Commissa divinitus\", con la quale il papa restaurava la sede di Verdun. Tuttavia, poich\u00e9 il concordato non entr\u00f2 in vigore in quanto non ratificato dal Parlamento di Parigi, questa erezione non ebbe effetto; di conseguenza il vescovo gi\u00e0 nominato, Guillaume-Aubin de Vill\u00e8le, non pot\u00e9 mai prendere possesso della sua sede.\nLa diocesi fu ristabilita definitivamente, come suffraganea dell'arcidiocesi di Besan\u00e7on, il 6 ottobre 1822 con la bolla \"Paternae charitatis\" di papa Pio VII. L'antico territorio diocesano fu fatto coincidere con il territorio del dipartimento della Mosa; per questo furono cedute 15 parrocchie alla diocesi di Metz, ma contestualmente furono acquisite un alto numero di parrocchie dalle diocesi di Toul (199 parrocchie), Metz (12 parrocchie), Treviri (45 parrocchie), Reims (40 parrocchie) e Ch\u00e2lons (17 parrocchie). La nuova diocesi si trov\u00f2 perci\u00f2 notevolmente ingrandita rispetto a quella dell\"'ancien r\u00e9gime\", raggiungendo la cifra di quasi 500 parrocchie.\nPapa Pio X con un breve del 19 dicembre 1906 concesse al vescovo di Verdun e ai suoi successori il privilegio di indossare il pallio.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 193.696 persone contava 169.789 battezzati, corrispondenti all'87,7% del totale."}
{"id": "503219", "revid": "92723", "url": "https://it.wikipedia.org/wiki?curid=503219", "title": "Diocesi di Verona", "text": "La diocesi di Verona (in latino: \"Dioecesis Veronensis\") \u00e8 una sede della Chiesa cattolica in Italia suffraganea del patriarcato di Venezia appartenente alla regione ecclesiastica Triveneto. Nel 2017 contava 869.384 battezzati su 940.289 abitanti. \u00c8 retta dal vescovo Giuseppe Zenti.\nPalazzo vescovile.\nPi\u00f9 volte modificato, pare iniziato gi\u00e0 nel X secolo. Precedente al vescovo Ognibene, nel 1172, \u00e8 la grande torre tufacea (la parte pi\u00f9 antica attuale), mentre il porticato interno risale al XV secolo con colonne di spoglio del 1120 - 1130. Una scultura della Vergine, gi\u00e0 sulla facciata interna del palazzo, \u00e8 di ignoto autore veneziano del XIII secolo e si ammira ora al museo canonicale. Teobaldo III ai tempi di Cangrande fece l'ala meridionale con bifore ove furono collocati gli alloggi del vescovo. Nel 1453 fu rimodernata l'ala meridionale, mentre Ermolao Barbaro fece costruire la Sala dei Sinodi.\nVi lavorarono anche Domenico Brusasorzi nel 1566, Agostino Ugolini, Leonardo Manzati.\nUn'altra loggia nel XVII secolo venne edificata sul lato orientale del cortile di accesso dell'edificio, in forme ancora sammicheliane.\nTerritorio.\nLa diocesi comprende la grande maggioranza della provincia di Verona e una piccola porzione della provincia di Brescia (zona sud e sud-ovest del Lago di Garda); inoltre una parrocchia si trova in provincia di Rovigo. Confina a nord con l'arcidiocesi di Trento, ad est con la diocesi di Vicenza, a sud con le diocesi di Padova e di Adria-Rovigo, e a ovest con quelle di Mantova e di Brescia.\nSede vescovile \u00e8 la citt\u00e0 di Verona, dove si trova la cattedrale di Santa Maria Matricolare.\nIl territorio \u00e8 suddiviso in 380 parrocchie, raggruppate in 14 vicariati: Verona centro, Verona nord-ovest, Verona nord-est, Verona sud, Lago veronese, Lago bresciano, Caprino, Valpolicella, Valpantena-Lessinia centrale, Bussolengo, Villafranca, Est Veronese, Bovolone-Cerea, Isola della Scala-Nogara, Legnago.\nStoria.\nOrigini della diocesi.\nLe origini della Chiesa a Verona sono conosciute grazie al \"Carmen Pipinianum\" del IX secolo, che comprende un elenco dei primi otto vescovi, da sant'Euprepio di Verona a san Zeno, morto tra il 372 e il 380, il quale, secondo la tradizione, \"\u00abreduxit Veronam ad baptismum\u00bb\". Degna di nota \u00e8 anche la famosa \"Pianeta\" di Ravenna (chiamato \"Velo di Classe\"), in cui sono segnalati non solo i vescovi di Verona, ma anche santi e vescovi di altre diocesi, venerati a Verona nel IX secolo. Secondo Lanzoni, questi due documenti trasmettono un catalogo di vescovi \"\u00abda ritenersi, attesa l'alta antichit\u00e0 del medesimo, derivante dai dittici, integro e genuino\u00bb\". Primo vescovo storicamente documentato \u00e8 Lucillo, il sesto del catalogo, che prese parte al concilio di Sardica nel 342/343.\nL'episcopato di Euprepio viene collocato non prima del temporaneo periodo di pace dato alla Chiesa sotto l'imperatore Gallieno (260). Nello stesso \"Carmen\" sono menzionati i santi Fermo e Rustico, martirizzati a Verona secondo una tradizione di dubbio valore storico. L'esistenza di san Zeno, che fu un contemporaneo di sant'Ambrogio di Milano e autore di una serie di scritti religiosi, \u00e8 storicamente attestata da antichi documenti. Si sa inoltre che, al tempo di san Zeno, il paganesimo era ancora profondamente radicato a Verona, in particolare nel contado. Dopo il vescovo Siagrio, la diocesi veronese pass\u00f2 dalla metropoli di Milano a quella di Aquileia. A met\u00e0 del VI secolo condivise, come tutte le diocesi suffraganee, le posizioni assunte nei riguardi dei Tre Capitoli dalla Chiesa di Aquileia.\nMedioevo.\nRatoldo, vescovo all'inizio del IX secolo, impose vita comunitaria ai canonici (806) e riorganizz\u00f2 il clero. Tra i maestri della sua scuola ci fu il diacono Pacifico, grande conoscitore del greco e dell'ebraico. Raterio (met\u00e0 del X secolo) fu invece un illustre autore, che favor\u00ec l'apprendimento e la fondazione della scuola della cattedrale.\nPapa Lucio III mor\u00ec a Verona nel 1183 dopo avere incontrato in citt\u00e0 Federico Barbarossa e avervi celebrato un sinodo, durante l'episcopato di Ognibene, noto canonista. Sempre a Verona si tenne il conclave che elesse papa Urbano III, che pass\u00f2 quasi tutto il suo breve pontificato a Verona.\nIn questo stesso periodo, durante l'episcopato del cardinale Adelardo, la citt\u00e0 di Verona venne divisa in parrocchie. Nel 1336 il numero delle parrocchie cittadine era di 52.\nNel XIII secolo i vescovi Iacopo di Braganze e Gerardo Cossadoca furono entrambi esiliati da Ezzelino da Romano. Anche il vescovo Manfredo Roberti sub\u00ec insulti e persecuzioni da parte dei ghibellini. Nel 1276 si svolse un sinodo contro i catari, che erano numerosi anche fra il clero. Poco pi\u00f9 di vent'anni prima era stato assassinato (1252) e canonizzato (1253) Pietro da Verona, un inquisitore domenicano veronese che aveva condotto con energia una repressione dell'eresia.\nNel 1338 il vescovo Bartolomeo della Scala fu assassinato dal nipote Mastino, signore di Verona. Ci\u00f2 condusse papa Benedetto XII a revocare ai signori scaligeri il privilegio di nominare i vescovi. Nello stesso secolo il vescovo Pietro della Scala cerc\u00f2 invano di riportare i canonici che obbedivano al patriarca di Aquileia sotto il controllo del loro vescovo. Quando per\u00f2 i Visconti conquistarono Verona, il vescovo Pietro fu bandito.\nNel XV secolo il vescovo Francesco Condulmer istitu\u00ec una scuola degli accoliti per dare lustro al culto e per dare una formazione al clero. La nuova scuola sostituiva l'antica scuola della cattedrale, che era stata soppressa con l'istituzione dell'universit\u00e0. Verso la fine del secolo il cardinale Giovanni Michiel restaur\u00f2 la cattedrale e il palazzo episcopale.\nEpoca moderna.\nNel 1751 la soppressione del patriarcato di Aquileia, da cui Verona aveva sempre dipeso, pose fine alle contese fra il vescovo e i canonici, che fino ad allora erano stati soggetti al patriarca. Contestualmente Verona divenne suffraganea dell'arcidiocesi di Udine.\nIl 1\u00ba maggio 1818, in forza della bolla \"De salute Dominici gregis\" di papa Pio VII, Udine divenne semplice vescovato e Verona divenne suffraganea della sede metropolitana di Venezia.\nNel XIX secolo fu fondata a Verona la Congregazione degli Stimmatini. Nello stesso secolo molto importante fu anche l'attivit\u00e0 di san Daniele Comboni, che fond\u00f2 a Verona un istituto missionario e poi una congregazione religiosa dedicate alle missioni africane. L'istituto comboniano trasse origine da un preesistente istituto fondato da don Nicola Mazza.\nNel 2006 Verona ospit\u00f2 il IV convegno ecclesiale nazionale e ricevette la visita di papa Benedetto XVI.\nL'8 agosto 2014, in forza del decreto \"Quo aptius\" della Congregazione per i vescovi, cedette la parrocchia di Caselle di Pressana alla diocesi di Vicenza.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 940.289 persone contava 869.384 battezzati, corrispondenti al 92,5% del totale."}
{"id": "503221", "revid": "92723", "url": "https://it.wikipedia.org/wiki?curid=503221", "title": "Diocesi di Verapaz", "text": "La diocesi di Verapaz (in latino: \"Dioecesis Verae Pacis\") \u00e8 una sede della Chiesa cattolica in Guatemala suffraganea dell'arcidiocesi di Santiago di Guatemala. Nel 2020 contava 1.411.930 battezzati su 1.660.115 abitanti. \u00c8 retta dal vescovo Rodolfo Valenzuela N\u00fa\u00f1ez.\nTerritorio.\nLa diocesi comprende i dipartimenti guatemaltechi di Alta Verapaz e di Baja Verapaz.\nSede vescovile \u00e8 la citt\u00e0 di Cob\u00e1n, dove si trova la cattedrale di San Domenico.\nIl territorio \u00e8 suddiviso in 37 parrocchie.\nStoria.\nLa prima diocesi di Verapaz fu eretta il 27 giugno 1561 con la bolla \"Super specula militantis ecclesiae\" di papa Pio IV ad istanza di una cedola reale di Filippo II del 1554. La diocesi, il cui territorio era stato ricavato dalla diocesi di Santiago di Guatemala (oggi arcidiocesi), comprendeva gli attuali dipartimenti guatemaltechi di Alta Verapaz e di Baja Verapaz, aveva sede nella citt\u00e0 imperiale di Cob\u00e1n ed era suffraganea dell'arcidiocesi di Citt\u00e0 del Messico. \nIl territorio era stato evangelizzato dai domenicani, compresa la zona di Tezulutl\u00e1n, considerata zona di guerra, in cui i frati avevano preceduto la presenza dell'esercito e dei coloni spagnoli. Per la diocesi furono sempre nominati vescovi domenicani. Dopo la morte del primo vescovo eletto Pedro de Angulo, che non riusc\u00ec a essere consacrato, vi fu il breve episcopato di Pedro de la Pe\u00f1a, talch\u00e9 il primo episcopato effettivo fu quello di Tom\u00e1s de C\u00e1rdenas, che resse la diocesi otto anni. Gli succedette Antonio de Hervias, che a causa di gravi difficolt\u00e0 fu costretto a risiedere fuori della diocesi, a Citt\u00e0 del Guatemala, dal 1584 al 1587. Anche Juan Fern\u00e1ndez Rosillo per dissidi con i frati dovette risiedere a Citt\u00e0 del Guatemala. Fu questi l'ultimo vescovo di Verapaz, perch\u00e9 due anni dopo il suo trasferimento alla diocesi di Michoac\u00e1n, l'odierna arcidiocesi di Morelia, avvenuto nel 1603, la diocesi fu soppressa per scarsit\u00e0 della popolazione e delle rendite e per la relativa prossimit\u00e0 con la diocesi di Santiago di Guatemala, e a quest'ultima diocesi il suo territorio fu aggregato.\nIl vicariato apostolico di Verapaz e Pet\u00e9n fu eretto il 27 luglio 1921 con la bolla \"Suprema\" di papa Pio XI, ricavandone il territorio dall'arcidiocesi di Santiago di Guatemala.\nIl 14 gennaio 1935 in forza della bolla \"Quoties in regionibus\" dello stesso papa Pio XI il vicariato apostolico \u00e8 stato elevato a diocesi e ha assunto il nome attuale.\nIl 10 marzo 1951 ha ceduto una porzione del suo territorio a vantaggio dell'erezione dell'amministrazione apostolica di El Pet\u00e9n (oggi vicariato apostolico).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.660.115 persone contava 1.411.930 battezzati, corrispondenti all'85,1% del totale."}
{"id": "503222", "revid": "110157", "url": "https://it.wikipedia.org/wiki?curid=503222", "title": "Diocesi di Versailles", "text": "La diocesi di Versailles (in latino: \"Dioecesis Versaliensis\") \u00e8 una sede della Chiesa cattolica in Francia suffraganea dell'arcidiocesi di Parigi. Nel 2017 contava 913.449 battezzati su 1.405.306 abitanti. \u00c8 retta dal vescovo Luc Crepy, C.I.M.\nTerritorio.\nLa diocesi comprende il territorio del dipartimento francese degli Yvelines, eccetto i comuni di Bonnelles e Sainte-Mesme (che appartengono alla diocesi di \u00c9vry-Corbeil-Essonnes).\nSede vescovile \u00e8 la citt\u00e0 di Versailles, dove si trova la cattedrale di San Luigi.\nIl territorio si estende su 2.270\u00a0km\u00b2 ed \u00e8 suddiviso in 286 parrocchie, raggruppate in 12 decanati.\nStoria.\nLa diocesi \u00e8 stata eretta il 29 novembre 1801, a seguito del concordato, con la bolla \"Qui Christi Domini\" di papa Pio VII; suffraganea dell'arcidiocesi di Parigi, inizialmente comprendeva due dipartimenti francesi, quello della Seine-et-Oise e quello dell'Eure-et-Loir, per l'annessione del territorio della diocesi di Chartres, contestualmente soppressa.\nIl 6 ottobre 1822 la diocesi di Chartres fu ristabilita, ricavandone il territorio dalla diocesi di Versailles. Il territorio diocesano fu dunque ridotto al solo dipartimento della Seine-et-Oise, che si componeva di porzioni considerevoli delle antiche diocesi di Parigi, di Chartres, di Rouen e di Sens e di qualche cantone preso alle diocesi di Beauvais, di Senlis e di \u00c9vreux.\nFu eretta a cattedrale diocesana la chiesa di San Luigi, edificata a partire dal 1743 e consacrata nell'agosto del 1754. In questa chiesa il primo vescovo di Versailles, Louis Charrier de La Roche, accolse nel 1805 papa Pio VII, venuto a Versailles per incoronare imperatore Napoleone I.\nIl vescovo \u00c9tienne-Jean-Fran\u00e7ois Borderies dot\u00f2 la diocesi di un catechismo e uniform\u00f2 la liturgia a quella romana. Il suo successore, Louis-Marie-Edmont Blanquart de Bailleul, istitu\u00ec il seminario e riconsacr\u00f2 la cattedrale nel 1843. Jean-Nicaise Gros indisse il primo sinodo diocesano e stabil\u00ec i corsi di formazione per i sacerdoti, le cosiddette \"conf\u00e9rences eccl\u00e9siastiques\"; cre\u00f2 una casa di riposo per i preti anziani e rese obbligatoria in tutta la diocesi la liturgia romana; stabil\u00ec inoltre l'adorazione perpetua e l'opera della propagazione della fede.\nA seguito della riorganizzazione amministrativa della regione parigina, il 9 ottobre 1966 Versailles cedette larghe porzioni del suo territorio a vantaggio dell'erezione delle diocesi di Corbeil, di Cr\u00e9teil, di Nanterre, di Pontoise e di Saint-Denis; contestualmente il territorio diocesano fu ridotto a quello del nuovo dipartimento degli Yvelines.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.405.306 persone contava 913.449 battezzati, corrispondenti al 65,0% del totale."}
{"id": "503223", "revid": "1543377", "url": "https://it.wikipedia.org/wiki?curid=503223", "title": "Sede suburbicaria di Velletri-Segni", "text": "La sede suburbicaria di Velletri-Segni (in latino: \" Veliterna-Signina\") \u00e8 una sede della Chiesa cattolica in Italia suffraganea della diocesi di Roma appartenente alla regione ecclesiastica Lazio. Nel 2020 contava 126.992 battezzati su 135.592 abitanti. \u00c8 retta dal vescovo Vincenzo Apicella, mentre il titolo \u00e8 del cardinale Francis Arinze.\nTerritorio.\nLa sede suburbicaria di Velletri-Segni confina a nord con la diocesi di Palestrina, ad est con la Diocesi di Anagni-Alatri, a sud con quella di Latina-Terracina-Sezze-Priverno, e ad ovest con le diocesi di Albano e di Frascati.\nLa diocesi comprende i territori dei comuni di Velletri, Segni, Artena, Colleferro, Gavignano, Lariano, Montelanico, Valmontone nonch\u00e9 una parte del territorio dei comuni di Genzano e Lanuvio.\nSede vescovile \u00e8 la citt\u00e0 di Velletri, dove si trova la cattedrale di San Clemente. A Segni sorge la concattedrale di Santa Maria Assunta.\nParrocchie.\nIl territorio si estende su 397 km\u00b2 ed \u00e8 suddiviso, nel 2017, in 28 parrocchie:\nStoria.\nL'odierna diocesi nasce nel 1986 dall'unione di due antiche sedi vescovili, Velletri e Segni, entrambe attestate a partire dal V secolo.\nVelletri.\nLe origini della diocesi di Velletri sono molto antiche. Secondo una tradizione papa Clemente I, titolare della cattedrale, sarebbe stato vescovo di Velletri nel I secolo. Adeodato \u00e8 il primo vescovo di cui si serba sicura menzione, avendo partecipato al concilio romano indetto da papa Ilario nel 465.\nIl successivo vescovo noto \u00e8 Bonifacio (o Celio Bonifacio), che visse alla fine del V secolo; in una lettera indirizzatagli da papa Gelasio I si fa menzione per la prima volta della \"ecclesia sancti Clementis\", sede episcopale della diocesi. Suo immediato successore fu il vescovo Silvino, che prese parte ai concili simmachiani del 501 e del 502. Alla fine del VI secolo, papa Gregorio I ordin\u00f2 al vescovo Giovanni di trasferire momentaneamente la propria sede \"in loco qui appellatur arenata ad sanctum Andream Apostolum\" per sfuggire alle scorrerie dei Longobardi; lo stesso vescovo partecip\u00f2 al concilio del 595 indetto dallo stesso pontefice.\nGli altri vescovi di Velletri del primo millennio sono noti per la loro partecipazione ai concili celebrati dai papi a Roma. Tra questi si distinse in particolare Gauderico, il quale, \u00abinsieme con alcuni altri personaggi, quali Anastasio Bibliotecario, il diacono Giovanni Immonide, e, in posizione meno facilmente definibile, Zaccaria vescovo di Anagni e lo stesso Formoso, vescovo di Porto, che dovevano essere pressappoco tutti suoi coetanei, si pone come uno dei personaggi di spicco del mondo romano della seconda met\u00e0 del sec. IX, esprimendo, come questi ultimi, un'attivit\u00e0 politico-diplomatica che si svolge parallelamente a un impegno, a vari livelli, in campo culturale e letterario\u00bb.\nNella seconda met\u00e0 del IX secolo fu incorporata in Velletri l'antica sede di Tre Taverne, che le era gi\u00e0 stata unita una prima volta da papa Gregorio I nel 592. Verso la fine del X secolo anche la piccola diocesi di Norma fu unita a Velletri: di questa sede si conosce il nome di un solo vescovo, Giovanni, documentato nei concili del 963, 964 e 967/968.\nA partire dalla met\u00e0 dell'XI secolo, con san Pier Damiani, i cardinali vescovi di Ostia ebbero anche il titolo di vescovi di Velletri. Questa unione \"de facto\" fu ufficializzata da papa Eugenio III nel 1150.\n\u00abIl titolo di \"episcopus Ostiensis et Veliternus\" non indicava, peraltro, uguale peso giurisdizionale: infatti, mentre, da una parte Ostia non ebbe pi\u00f9 n\u00e9 capitolo n\u00e9 canonici, dall'altra crebbe maggiormente l'importanza di Velletri. L'arciprete di Velletri aveva il diritto di intervenire alla consacrazione del papa, qualora fosse irreperibile il cardinale vescovo; il vicario capitolare esercitava giurisdizione ordinaria in Ostia. Gli stessi vescovi considerarono sempre Velletri come sede primaria: vi tenevano le principali funzioni, vi trovava sede il tribunale, vi riunivano i sinodi.\u00bb\nTra i vescovi delle sedi unite ricordiamo: il beato Oddone I di Lagery (1078-1088), il primo vescovo a diventare papa con il nome di Urbano II; il beato Latino Malabranca Orsini (1278-1294), grande statista e diplomatico; Niccol\u00f2 Alberti (1303-1321), noto come il pacificatore della Toscana; e numerosi cardinali-vescovi che divennero in seguito papi. Nel 1181 si svolse a Velletri il conclave che port\u00f2 al soglio pontificio il vescovo veliterno Ubaldo Allucingoli, che prese il nome di Lucio III.\nDurante la cattivit\u00e0 avignonese, tutti i vescovi di Ostia e Velletri furono francesi, residenti ad Avignone o in servizio come legati; il pi\u00f9 famoso fra loro fu Pierre d'Estaing (1373-1377) che persuase papa Urbano V a tornare a Roma. Durante il grande scisma, ognuno dei papi rivali nomin\u00f2 un proprio vescovo. Fra i vescovi legittimi possono essere menzionati Guillaume d'Estouteville (1461-1483) e Giuliano della Rovere (1483-1503, futuro papa Giulio II), che si impegnarono per la ricostruzione di Ostia.\nA causa delle continue assenze dei cardinali-vescovi, a partire dal cardinalato di Francesco Pisani (1564-1570) la sede di Velletri ebbe un proprio vescovo suffraganeo per il governo pastorale della diocesi. Il successivo cardinale Giovanni Gerolamo Morone istitu\u00ec il seminario veliterno e celebr\u00f2 nel 1573 il primo sinodo diocesano per l'attuazione dei decreti di riforma del concilio di Trento.\nIl 5 maggio 1914, con il motu proprio \"Edita a nobis\", papa Pio X separ\u00f2 le sedi di Ostia e di Velletri.\nNel 1950 la Congregazione concistoriale stabil\u00ec che i confini tra i comuni di Latina e di Sabaudia fossero anche quelli tra le diocesi di Velletri e di Terracina, Sezze e Priverno; questo port\u00f2 ad uno scambio di territori fra le diocesi coinvolte. Nel 1967 ci fu una drastica riduzione del territorio della diocesi di Velletri, quando, con decreto del 12 settembre 1967, la diocesi veliterna perse tutti i territori in provincia di Latina a favore della diocesi di Terracina, che assunse contestualmente il nome di Terracina-Latina. Furono cos\u00ec ceduti i comuni di Latina, Cisterna di Latina, Cori, Norma e Rocca Massima; alla diocesi veliterna rimase una manciata di parrocchie nel comune di Velletri, a Lariano, che all'epoca era ancora una frazione di Velletri, e nel territorio di Landi, frazione di Genzano di Roma.\nVelletri ha dato alla Chiesa universale ben 14 pontefici compreso Benedetto XVI, che ha ceduto il titolo di Velletri-Segni al cardinale Francis Arinze.\nSegni.\nIncerte sono le origini della diocesi di Segni, documentata solo a partire dalla fine del V secolo con il vescovo Santolo, che prese parte al concilio romano indetto da papa Simmaco nel marzo 499 e che probabilmente fu anche tra i padri del concilio celebrato da papa Gelasio I nel 495.\nPochi sono i vescovi riportati nella cronotassi episcopale per il primo millennio cristiano, noti per lo pi\u00f9 per la loro presenza ai concili indetti dai pontefici: Giusto (501 e 502), Albino (649), Gaudioso (679 e 680), Giovanni I (721 e 743), Giordano (761 e 769), Adriano (826), Boniperto (853) e Giovanni II (861 e 869). Secondo il \"Liber Pontificalis\", papa Vitaliano, che govern\u00f2 la Chiesa di Roma dal 657 al 672, era originario di Segni.\nTra i vescovi che dettero maggior prestigio alla sede segnina ci fu san Bruno (1079-1123), ricordato il 18 luglio nel martirologio romano come \"vescovo e confessore\"; cancelliere e bibliotecario della Santa Sede, si segnal\u00f2 per la grande competenza teologica e per i suoi numerosi scritti.\nNel 1182 papa Lucio III, come gi\u00e0 aveva fatto il suo predecessore Alessandro III, conferm\u00f2 al vescovo Pietro l'immediata soggezione della sua Chiesa alla Santa Sede e tutti i possedimenti che dipendevano dalla sua giurisdizione spirituale, che vengono espressamente menzionati nella bolla \"Et ordo rationis expostulat\" del 2 dicembre; facevano parte della diocesi, \u00aboltre la citt\u00e0 di Segni, diversi castelli, dei quali alcuni decaddero e finirono diruti (Collemezzo, Sacco e Piombinara) e altri si sono sviluppati in seguito nei comuni di Colleferro, Valmontone, Artena (gi\u00e0 Montefortino), Gavignano e Montelanico\u00bb.\nTra XII e XIII secolo Segni visse il suo momento di maggior splendore. Papa Eugenio III (1145-1153) fece costruire a Segni il suo palazzo estivo; Alessandro III vi dimor\u00f2 per un certo periodo e nel 1173 canonizz\u00f2 solennemente nella cattedrale san Tommaso Becket, arcivescovo di Canterbury; nel 1183 a Segni papa Lucio III canonizzo il santo vescovo Bruno; tre anni dopo lo stesso papa fu nuovamente a Segni per consacrare la nuova cattedrale. Infine Gavignano, territorio della diocesi, diede i natali a Innocenzo III, papa dal 1198 al 1216.\nNel XVII secolo, dopo i danneggiamenti causati dal sacco di Segni del 1557, venne ricostruita l'antica cattedrale romanica in forme barocche. I lavori, iniziati all'epoca del vescovo Ludovico degli Atti (1625-1631), furono portati a termine nel 1657; il nuovo edificio venne consacrato dal vescovo Francesco Maria Giannotti il 23 aprile 1684.\nDal 1708 al 1726 la diocesi fu retta dal benedettino Philip Michael Ellis, nobile inglese e cappellano dell'ultimo re cattolico Giacomo II. Egli dette avvio ad una serie di riforme per l'attuazione dei decreti del concilio di Trento; indisse un sinodo, l'unico di cui restano gli atti stampati, fece diverse volte la visita pastorale della diocesi, e fond\u00f2 il seminario diocesano all'interno del palazzo fatto erigere nel XII secolo come palazzo apostolico e in seguito diventata residenza episcopale. Oggi questo palazzo ospita l\"'Archivio storico Innocenzo III\", in cui sono state riunite le carte degli archivi della cancelleria vescovile di Segni, del capitolo della cattedrale, del seminario e di alcune parrocchie.\nNel corso del XX secolo, alcuni cardinali nativi della diocesi, si sono distinti per il loro servizio svolto nella Chiesa: \u00abPericle Felici (1911-1982), segretario generale del concilio ecumenico Vaticano II; Vincenzo Fagiolo (1918-2000), arcivescovo emerito di Chieti-Vasto, presidente della Pontificia Commissione per l\u2019interpretazione autentica del Codice di diritto canonico; Angelo Felici (1919-2007), nunzio apostolico a Parigi, successivamente prefetto della Congregazione per le cause dei santi.\u00bb\nAl momento dell'unione con Velletri, la diocesi di Segni comprendeva i comuni di Segni, Artena, Colleferro, Gavignano, Montelanico e Valmontone.\nVelletri-Segni.\nCon la riforma delle sedi suburbicarie voluta da papa Giovanni XXIII nel 1962, ai cardinali di Velletri rimase solo il titolo della sede suburbicaria, mentre il governo pastorale della diocesi venne affidato ad un vescovo residenziale \"pleno iure\". Questa disposizione entr\u00f2 in vigore alla morte del cardinale Clemente Micara (1965): tuttavia fino al 1975 Velletri, a causa della ristrettezza del suo territorio, ebbe solo degli amministratori apostolici.\nSolo il 10 luglio 1975 fu nominato un nuovo vescovo di Velletri nella persona di Dante Bernini, che fu contestualmente nominato anche vescovo di Segni, unendo cos\u00ec \"in persona episcopi\" le due sedi, preludio per l'unione \"aeque principaliter\" stabilita il 20 ottobre 1981 con la bolla \"In illius patris\" di papa Giovanni Paolo II. Infine, il 30 settembre 1986, con il decreto \"Instantibus votis\" della Congregazione per i vescovi, l'unione \u00e8 diventata piena e la nuova circoscrizione ecclesiastica sorta dall'unione ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 135.592 persone contava 126.992 battezzati, corrispondenti al 93,7% del totale."}
{"id": "503225", "revid": "834", "url": "https://it.wikipedia.org/wiki?curid=503225", "title": "Santa Maria degli Ammalati (Acireale)", "text": ""}
{"id": "503226", "revid": "1086375", "url": "https://it.wikipedia.org/wiki?curid=503226", "title": "Arcidiocesi di Veszpr\u00e9m", "text": "Larcidiocesi di Veszpr\u00e9m (in latino: \"Archidioecesis Veszprimiensis\") \u00e8 una sede metropolitana della Chiesa cattolica in Ungheria. Nel 2017 contava 330.000 battezzati su 459.000 abitanti. \u00c8 retta dall'arcivescovo Gy\u00f6rgy Udvardy.\nTerritorio.\nL'arcidiocesi comprende la provincia di Veszpr\u00e9m e la parte orientale della provincia di Zala, in Ungheria.\nSede arcivescovile \u00e8 la citt\u00e0 di Veszpr\u00e9m, dove si trova la cattedrale di San Michele.\nIl territorio \u00e8 suddiviso in 180 parrocchie.\nStoria.\nLa diocesi di Veszpr\u00e9m fu eretta nel 1009 da santo Stefano, re d'Ungheria. Originariamente era suffraganea dell'arcidiocesi di Esztergom (oggi arcidiocesi di Esztergom-Budapest). Per volere della beata Gisella di Baviera, moglie di santo Stefano e regina d'Ungheria fu costruita la prima cattedrale. La stessa Gisella volle essere sepolta a Veszpr\u00e9m e forse da questo fatto deriv\u00f2 il privilegio del vescovo di Veszpr\u00e9m di incoronare le regine di Ungheria e di fungere da loro cancelliere.\nNel 1276 la citt\u00e0 fu distrutta nel corso di una guerra tra i signori di N\u00e9metujv\u00e1r e quelli di Cs\u00e1k. La cattedrale fu distrutta da un incendio e furono distrutti anche la scuola di teologia e di diritto e la biblioteca. Durante l'attacco, 68 persone, tra canonici e sacerdoti furono uccisi, molti altri furono torturati e derubati, mentre tutti i tesori del capitolo della cattedrale furono saccheggiati.\nNel 1526 la vittoria turca nella battaglia di Moh\u00e1cs segn\u00f2 l'inizio del declino della diocesi, aggravato poco dopo dalla Riforma protestante e dalle battaglie tra ungheresi e turchi che ebbero per teatro il territorio diocesano.\nFino all'edizione del Messale post-tridentino di San Pio V nell'arcidiocesi era in uso il rito strigoniense, il cui Messale trae origine da un Sacramentario composto nel capitolo di Veszpr\u00e9m fra il 1192 e il 1195. Anche dopo l'introduzione del Messale Romano, nella diocesi fu in uso il \"Rituale strigoniense\" stampato nel 1625 e in successive edizioni fino al 1909, che sebbene si richiamasse al \"Rituale Romanum\" del 1614, accoglieva le consuetudini proprie del Regno d'Ungheria.\nSolo dopo il 1686 con la riconquista di Buda e la fine del dominio su buona parte dell'Ungheria la diocesi torn\u00f2 a prosperare. Nel 1711 incominciarono i lavori di ricostruzione, portati a compimento nei decenni successivi.\nIl 17 giugno 1777 cedette porzioni del suo territorio a vantaggio dell'erezione delle diocesi di Szombathely e di Sz\u00e9kesfeh\u00e9rv\u00e1r.\nIl 31 maggio 1993 \u00e8 stata elevata ad arcidiocesi metropolitana con la bolla \"Hungarorum gens\" di papa Giovanni Paolo II. Contestualmente ha ceduto parte del proprio territorio a vantaggio dell'erezione della diocesi di Kaposv\u00e1r; e altre modifiche territoriali hanno portato l'arcidiocesi ad assumere l'attuale fisionomia territoriale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 459.000 persone contava 330.000 battezzati, corrispondenti al 72,5% del totale."}
{"id": "503227", "revid": "322321", "url": "https://it.wikipedia.org/wiki?curid=503227", "title": "Diocesi di Venado Tuerto", "text": "La diocesi di Venado Tuerto (in latino: \"Dioecesis Cervi Lusci\") \u00e8 una sede della Chiesa cattolica in Argentina suffraganea dell'arcidiocesi di Rosario. Nel 2017 contava 221.600 battezzati su 231.860 abitanti. \u00c8 retta dal vescovo Han Lim Moon.\nTerritorio.\nLa diocesi comprende nella provincia di Santa Fe il dipartimento di General L\u00f3pez per intero e parte dei dipartimenti di Caseros e di Constituci\u00f3n.\nSede vescovile \u00e8 la citt\u00e0 di Venado Tuerto, dove si trova la cattedrale dell'Immacolata Concezione.\nIl territorio si estende su 14.000\u00a0km\u00b2 ed \u00e8 suddiviso in 43 parrocchie.\nStoria.\nLa diocesi \u00e8 stata eretta il 12 agosto 1963 con la bolla \"Summorum Pontificum\" di papa Paolo VI, ricavandone il territorio dalla diocesi di Rosario, che fu contestualmente elevata al rango di arcidiocesi metropolitana.\nIl 29 maggio 1979, con la lettera apostolica \"Die undetricesimo\", papa Giovanni Paolo II ha confermato la Beata Maria Vergine, venerata con il titolo dell'Immacolata Concezione, patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 231.860 persone contava 221.600 battezzati, corrispondenti al 95,6% del totale."}
{"id": "503228", "revid": "322321", "url": "https://it.wikipedia.org/wiki?curid=503228", "title": "Diocesi di Viana (Brasile)", "text": "La diocesi di Viana (in latino: \"Dioecesis Vianensis\") \u00e8 una sede della Chiesa cattolica in Brasile suffraganea dell'arcidiocesi di S\u00e3o Lu\u00eds do Maranh\u00e3o appartenente alla regione ecclesiastica Nordeste 5. Nel 2017 contava 529.000 battezzati su 663.000 abitanti. \u00c8 retta dal vescovo Evaldo Carvalho dos Santos, C.M.\nTerritorio.\nLa diocesi comprende 22 comuni nella parte centro-settentrionale dello stato brasiliano di Maranh\u00e3o: Bacurituba, Cajapi\u00f3, S\u00e3o Vicente Ferrer, S\u00e3o Jo\u00e3o Batista, Olinda Nova do Maranh\u00e3o, Matinha, Penalva, Pedro do Ros\u00e1rio, Viana, Cajari, Vit\u00f3ria do Mearim, Concei\u00e7\u00e3o do Lago-A\u00e7u, Igarap\u00e9 do Meio, Bela Vista do Maranh\u00e3o, Mon\u00e7\u00e3o, Pindar\u00e9-Mirim, Santa In\u00eas, Tufil\u00e2ndia, Santa Luzia, Alto Alegre do Pindar\u00e9, Buriticupu e Bom Jesus das Selvas.\nSede vescovile \u00e8 la citt\u00e0 di Viana, dove si trova la cattedrale dell'Immacolata Concezione (\"Nossa Senhora da Concei\u00e7\u00e3o\").\nIl territorio si estende su 26.000\u00a0km\u00b2 ed \u00e8 suddiviso in 27 parrocchie.\nStoria.\nLa diocesi \u00e8 stata eretta il 30 ottobre 1962 con la bolla \"De Christi fidelium\" di papa Giovanni XXIII, ricavandone il territorio dall'arcidiocesi di S\u00e3o Lu\u00eds do Maranh\u00e3o.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 663.000 persone contava 529.000 battezzati, corrispondenti al 79,8% del totale."}
{"id": "503229", "revid": "92723", "url": "https://it.wikipedia.org/wiki?curid=503229", "title": "Diocesi di Victoria", "text": "La diocesi di Victoria (in latino: \"Dioecesis Victoriensis in Insula Vancouver\") \u00e8 una sede della Chiesa cattolica in Canada suffraganea dell'arcidiocesi di Vancouver appartenente alla regione ecclesiastica West (Ouest). Nel 2020 contava 102.150 battezzati su 791.900 abitanti. \u00c8 retta dal vescovo Gary Michael Gordon.\nTerritorio.\nLa diocesi comprende l'isola di Vancouver (\"Vancouver Island\"), le isole fuori del litorale ad ovest e le isole ad ovest della terraferma della Columbia Britannica in Canada.\nSede vescovile \u00e8 la citt\u00e0 di Victoria, la capitale della provincia della Columbia Britannica, dove si trova la cattedrale di Sant'Andrea (\"Saint Andrew's\").\nIl territorio si estende su 33.197\u00a0km\u00b2 ed \u00e8 suddiviso in 30 parrocchie.\nStoria.\nLa diocesi dell'Isola di Vancouver (nota semplicemente come diocesi di Vancouver) fu eretta il 24 luglio 1846 con il breve \"Decet sane\" di papa Pio IX, ricavandone il territorio dal vicariato apostolico del Territorio dell'Oregon, contestualmente elevato al rango di sede metropolitana con il nome di arcidiocesi di Oregon City (oggi arcidiocesi di Portland), di cui la nuova diocesi divenne suffraganea.\nIl 14 dicembre 1863 cedette una porzione del suo territorio a vantaggio dell'erezione del vicariato apostolico della Columbia Britannica (oggi arcidiocesi di Vancouver).\nNel 1884 il vescovo Seghers inizi\u00f2 l'opera di evangelizzazione dell'Alaska, impegnandosi in prima persona come missionario in quella terra. Durante uno dei suoi viaggi, fu assassinato da un suo domestico, Frank Fuller, nei pressi di Nulato.\nIl 27 luglio 1894 cedette un'altra porzione di territorio a vantaggio dell'erezione della prefettura apostolica dell'Alaska (oggi diocesi di Fairbanks).\nIl 19 giugno 1903 fu elevata al rango di arcidiocesi metropolitana con la bolla \"Cum ex apostolico\" di papa Leone XIII con il nome di arcidiocesi di Vancouver; le furono assegnate come suffraganee la diocesi di New Westminster (oggi arcidiocesi di Vancouver) e il vicariato apostolico di Mackenzie (oggi diocesi di Mackenzie-Fort Smith).\nIl 6 settembre 1904 assunse il nome di arcidiocesi di Victoria.\nIl 19 settembre 1908 fu privata del rango arcivescovile e metropolitano ed \u00e8 divenuta diocesi suffraganea dell'arcidiocesi di Vancouver.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 791.900 persone contava 102.150 battezzati, corrispondenti al 12,9% del totale."}
{"id": "503230", "revid": "92723", "url": "https://it.wikipedia.org/wiki?curid=503230", "title": "Diocesi di Vic", "text": "La diocesi di Vic (in latino: \"Dioecesis Vicensis\") \u00e8 una sede della Chiesa cattolica in Spagna suffraganea dell'arcidiocesi di Tarragona. Nel 2020 contava 422.614 battezzati su 464.440 abitanti. \u00c8 retta dal vescovo Rom\u00e1n Casanova Casanova.\nTerritorio.\nLa diocesi comprende parte della provincia di Barcellona.\nSede vescovile \u00e8 la citt\u00e0 di Vic, dove si trova la cattedrale di San Pietro.\nIl territorio si estende su 4.184\u00a0km\u00b2 ed \u00e8 suddiviso in 249 parrocchie, raggruppate in 10 arcipresbiterati: Vic, Ripoll\u00e8s, Ter Collsacabra, Llu\u00e7anes, Guilleries Congost, Moian\u00e8s, Bages nord, Bages sud, Manresa e Anoia Segarra.\nStoria.\nIn epoca romana la citt\u00e0 di Vich, nota con il nome di Ausa, era la capitale del popolo degli Ausetani nella provincia romana della Tarraconense. La diocesi fu eretta probabilmente nella seconda met\u00e0 del V secolo. Il primo vescovo conosciuto \u00e8 Cinidi, che partecip\u00f2 al concilio di Tarragona nel 516 e a quello di Gerona dell'anno seguente; gli altri vescovi noti presero parte ai concili nazionali in epoca visigotica. La diocesi era parte della provincia ecclesiastica dell'arcidiocesi di Tarragona.\nA partire dall'anno 713 fu interrotta la successione episcopale a causa dell'invasione araba. Tuttavia, gi\u00e0 sul finire dell'VIII secolo la citt\u00e0 e la regione furono riconquistate dai Franchi, che posero le basi per l'istituzione della Marca di Spagna, divenuta stabilmente feudataria dei Carolingi nella seconda met\u00e0 del IX secolo. L'antica Ausa cominci\u00f2 ad assumere il nome di \"Vicus Ausonae\", da cui l'odierno nome di Vic.\nLe conquiste di Carlo Magno e di Ludovico il Pio posero sotto il controllo dei Franchi diverse antiche citt\u00e0 episcopali ispaniche, vacanti o soppresse da tempo; questo permise la loro restaurazione. La sede di Vic fu ristabilita attorno all'886 e fu nominato come primo vescovo Gotmar. A causa dell'occupazione franca, la sede di Vic fu sottoposta alla provincia ecclesiastica dell'arcidiocesi di Narbona, assieme ad altre tre diocesi spagnole (Gerona, Urgell e Barcellona).\nNel corso del X secolo ci furono dei tentativi, da parte delle diocesi spagnole, di separarsi dalla metropolia di Narbona e di creare una provincia ecclesiastica indipendente. Il vescovo At\u00f3 di Vic ottenne da papa Giovanni XIII nel 971 il trasferimento nella sua sede dei diritti metropolitici di Tarragona; ma l'operazione non ebbe seguito. Vic e le altre diocesi transpirenaiche rimasero sottomesse all'arcivescovo di Narbona fino al ristabilimento della sede di Tarragona all'inizio del XII secolo.\nNel 1154 la diocesi cedette alcune parrocchie all'arcidiocesi di Tarragona.\nIl 19 luglio 1593 cedette una porzione del suo territorio a vantaggio dell'erezione della diocesi di Solsona.\nNel 1874 il monastero di Montserrat e alcune parrocchie furono cedute alla diocesi di Barcellona (oggi arcidiocesi).\nNel 1957, facendo seguito al concordato del 1953 che stabiliva di far coincidere i limiti delle diocesi con quelli delle province civili, le parrocchie che si trovavano nella provincia di Lleida sono state cedute alla diocesi di Solsona e quelle che si trovavano nella provincia di Tarragona all'arcidiocesi di Tarragona; in compenso otto parrocchie della diocesi di Barcellona e sei della diocesi di Gerona furono acquisite dalla diocesi di Vic.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nIstituti religiosi presenti in diocesi.\nNel 2013 contavano case in diocesi i seguenti istituti religiosi:\nStatistiche.\nLa diocesi nel 2020 su una popolazione di 464.440 persone contava 422.614 battezzati, corrispondenti al 91,0% del totale."}
{"id": "503232", "revid": "110157", "url": "https://it.wikipedia.org/wiki?curid=503232", "title": "Diocesi di Victoria in Texas", "text": "La diocesi di Victoria in Texas (in latino: \"Dioecesis Victoriensis in Texia\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Galveston-Houston, appartenente alla regione ecclesiastica X (AR, OK, TX). Nel 2017 contava 104.730 battezzati su 292.229 abitanti. \u00c8 retta dal vescovo Brendan John Cahill.\nTerritorio.\nLa diocesi comprende 9 contee del Texas, negli Stati Uniti d'America: Calhoun, Colorado, DeWitt, Goliad, Jackson, Lavaca, Matagorda, Victoria e Wharton. Comprende inoltre la parte della Contea di Fayette (Texas) a sud del fiume Colorado.\nSede vescovile \u00e8 la citt\u00e0 di Victoria, dove si trova la cattedrale di Nostra Signora della Vittoria (\"Our Lady of Victory Cathedral\").\nIl territorio si estende su 23.573\u00a0km\u00b2 ed \u00e8 suddiviso in 50 parrocchie, raggruppate in 6 decanati: Cuero, Edna, El Campo, Hallettsville, Schulenburg e Victoria.\nStoria.\nLa diocesi \u00e8 stata eretta il 13 aprile 1982 con la bolla \"Libenter quidem\" di papa Giovanni Paolo II, ricavandone il territorio dalle diocesi di Corpus Christi e di Galveston-Houston (oggi arcidiocesi) e dall'arcidiocesi di San Antonio.\nOriginariamente suffraganea di San Antonio, il 29 dicembre 2004 \u00e8 entrata a far parte della provincia ecclesiastica di Galveston-Houston.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 292.229 persone contava 104.730 battezzati, corrispondenti al 35,8% del totale."}
{"id": "503233", "revid": "110157", "url": "https://it.wikipedia.org/wiki?curid=503233", "title": "Arcidiocesi di Vit\u00f3ria da Conquista", "text": "Larcidiocesi di Vit\u00f3ria da Conquista (in latino: \"Archidioecesis Victoriensis de Conquista\") \u00e8 una sede metropolitana della Chiesa cattolica in Brasile appartenente alla regione ecclesiastica Nordeste 3. Nel 2017 contava 608.207 battezzati su 809.570 abitanti. \u00c8 retta dall'arcivescovo Josaf\u00e1 Menezes da Silva.\nTerritorio.\nL'arcidiocesi comprende 20 comuni nella parte meridionale dello Stato brasiliano di Bahia: Vit\u00f3ria da Conquista, Anag\u00e9, Barra do Cho\u00e7a, Belo Campo, Bom Jesus da Serra, Caatiba, Caetanos, C\u00e2ndido Sales, Encruzilhada, Ibicu\u00ed, Igua\u00ed, Itamb\u00e9, Itapetinga, Itarantim, Macarani, Maiquinique, Nova Cana\u00e3, Planalto, Po\u00e7\u00f5es e Ribeir\u00e3o do Largo.\nSede arcivescovile \u00e8 la citt\u00e0 di Vit\u00f3ria da Conquista, dove si trova la cattedrale di Nostra Signora delle Vittorie.\nIl territorio si estende su 25.089\u00a0km\u00b2 ed \u00e8 suddiviso in 31 parrocchie, raggruppate in 4 vicariati, che prendono il nome dai quattro evangelisti: San Matteo, San Marco, San Luca e San Giovanni.\nProvincia ecclesiastica.\nLa provincia ecclesiastica di Vit\u00f3ria da Conquista, istituita nel 2002, comprende 4 suffraganee nella parte sud-occidentale dello Stato di Bahia:\nStoria.\nLa diocesi di Vit\u00f3ria da Conquista fu eretta il 27 luglio 1957 con la bolla \"Christus Iesus\" di papa Pio XII, ricavandone il territorio dalla diocesi di Amargosa. Originariamente era suffraganea dell'arcidiocesi di San Salvador di Bahia.\nIl 7 novembre 1978 ha ceduto una porzione del suo territorio a vantaggio dell'erezione della diocesi di Jequi\u00e9.\nIl 16 gennaio 2002 \u00e8 stata elevata al rango di arcidiocesi metropolitana con la bolla \"Sacrorum Antistites\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 809.570 persone contava 608.207 battezzati, corrispondenti al 75,1% del totale."}
{"id": "503234", "revid": "110157", "url": "https://it.wikipedia.org/wiki?curid=503234", "title": "Diocesi di Viedma", "text": "La diocesi di Viedma (in latino: \"Dioecesis Viedmensis\") \u00e8 una sede della Chiesa cattolica in Argentina suffraganea dell'arcidiocesi di Bah\u00eda Blanca. Nel 2017 contava 118.361 battezzati su 183.860 abitanti. \u00c8 retta dal vescovo Esteban Mar\u00eda Laxague, S.D.B.\nTerritorio.\nLa diocesi comprende 7 dipartimenti della provincia di R\u00edo Negro: Avellaneda, Pichi Mahuida, Conesa, Adolfo Alsina, San Antonio e Valcheta.\nSede vescovile \u00e8 la citt\u00e0 di Viedma, dove si trova la cattedrale di Nostra Signora della Mercede.\nIl territorio si estende su 89.000\u00a0km\u00b2 ed \u00e8 suddiviso in 15 parrocchie.\nStoria.\nLa diocesi \u00e8 stata eretta il 20 aprile 1934 con la bolla \"Nobilis Argentinae nationis\" di papa Pio XI, ricavandone il territorio dall'arcidiocesi di Buenos Aires. Originariamente era suffraganea dell'arcidiocesi di La Plata.\nL'11 febbraio 1957 ha ceduto una porzione del suo territorio a vantaggio dell'erezione della diocesi di Comodoro Rivadavia, si \u00e8 ingrandita con la provincia di Neuqu\u00e9n acquisita dalla diocesi di Mendoza, e contestualmente \u00e8 entrata a far parte della provincia ecclesiastica dell'arcidiocesi di Bah\u00eda Blanca.\nIl 19 aprile 1960 con il breve \"Auxiliatricem Virginem Mariam\" papa Giovanni XXIII ha dichiarato la Beata Vergine Maria aiuto dei cristiani patrona principale della diocesi.\nIl 10 aprile 1961 ha ceduto un'altra porzione di territorio a vantaggio dell'erezione della diocesi di Neuqu\u00e9n.\nIl 22 luglio 1993 ha ceduto ulteriori porzioni di territorio per l'erezione delle diocesi di Alto Valle del R\u00edo Negro e di San Carlos de Bariloche.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 183.860 persone contava 118.361 battezzati, corrispondenti al 64,4% del totale."}
{"id": "503235", "revid": "110157", "url": "https://it.wikipedia.org/wiki?curid=503235", "title": "Diocesi di Vigevano", "text": "La diocesi di Vigevano (in latino: \"Dioecesis Viglevanensis\") \u00e8 una sede della Chiesa cattolica in Italia suffraganea dell'arcidiocesi di Milano appartenente alla regione ecclesiastica Lombardia. Nel 2017 contava 182.200 battezzati su 191.800 abitanti. \u00c8 retta dal vescovo Maurizio Gervasoni.\nSanti patroni.\nI santi patroni della diocesi sono Sant'Ambrogio e San Carlo Borromeo, mentre la Madonna della Bozzola \u00e8 la compatrona.\nTerritorio.\nLa diocesi comprende gran parte della Lomellina, in provincia di Pavia. Confina a nord con la diocesi di Novara; a est con l'arcidiocesi di Milano e la diocesi di Pavia; a sud con la diocesi di Tortona e la diocesi di Alessandria; a ovest con la diocesi di Casale Monferrato e l'arcidiocesi di Vercelli. Nel territorio di quest'ultima si trova un'exclave della diocesi di Vigevano, costituita dalla parrocchia di Rosasco.\nSede vescovile \u00e8 la citt\u00e0 di Vigevano, dove si trova la cattedrale di Sant'Ambrogio. A Mortara sorge la basilica minore di San Lorenzo. Tra i molti santuari presenti in diocesi, si ricordano in particolare: il santuario della Madonna della Bozzola a Garlasco, compatrona della diocesi; il santuario della Madonna di Pompei a Vigevano, riconosciuto come santuario diocesano della famiglia; e il santuario del Sacro Cuore alle Sacramentine a Vigevano, riconosciuto come santuario diocesano dell'eucaristia.\nVicariati e parrocchie.\nIl territorio si estende su 1.509 km\u00b2 ed \u00e8 suddiviso in 87 parrocchie, raggruppate in 5 vicariati:\nIstituti religiosi.\nNel 2018 la diocesi ospita le seguenti comunit\u00e0 religiose:\nStoria.\nLa diocesi fu eretta da papa Clemente VII il 16 marzo 1530 con la bolla \"Pro excellenti\", ricavandone il territorio dalle diocesi di Novara e di Pavia. Originariamente comprendeva soltanto tre parrocchie (Vigevano, Mortara e Gambol\u00f2) ed era suffraganea dell'arcidiocesi di Milano. La diocesi si ingrand\u00ec nel 1532 con l'erezione di altre due parrocchie in citt\u00e0, e nel 1535 con l'annessione dell'abbazia di Santa Maria di Acqualunga, in precedenza appartenente alla diocesi di Pavia.\nIl primo vescovo fu Galeazzo Pietra, che fece il suo ingresso solenne il 6 dicembre 1530 e che ben presto istitu\u00ec il capitolo dei canonici della cattedrale. Il suo successore, e nipote, Maurizio Pietra, in ottemperanza alle decisioni del concilio di Trento, indisse nel 1572 il primo sinodo diocesano ed eresse il 1\u00ba gennaio 1566 il seminario vescovile, rifondato da Pier Marino Sormani nel 1695.\nNel Seicento la diocesi fu governata da una serie di vescovi di origine spagnola. Alcuni di essi furono assenti dalla vita della diocesi; altri invece si distinsero per la seriet\u00e0 nella cura pastorale. Particolare rilievo nella vita culturale dell'Europa del tempo l'ebbe il vescovo Juan Caramuel y Lobkowitz, acceso polemista e accanito antigiansenista.\nIl passaggio di Vigevano prima all'Austria e poi al regno sabaudo determin\u00f2 anche la scelta dei vescovi. Nella prima met\u00e0 del Settecento la diocesi fu retta da vescovi milanesi, Pier Marino Sormani (1688-1702), Gerolamo Archinto (1703-1710), Giorgio Cattaneo (1712-1730) e Carlo Bossi (1731-1753), cui seguirono i vescovi di origine piemontese, a partire da Francesco Agostino Dalla Chiesa nel 1755.\nIn epoca napoleonica fu eletto vescovo Nicola Saverio Gamboni, che tuttavia non fu mai confermato dalla Santa Sede.\nIl 17 luglio 1817 la diocesi di Vercelli fu elevata al rango di arcidiocesi metropolitana e il 26 novembre dello stesso anno, con il breve \"Cum per nostras litteras\", Vigevano ne divenne suffraganea. Contestualmente papa Pio VII ampli\u00f2 notevolmente la diocesi di Vigevano, assegnandole tutte le parrocchie della diocesi di Pavia a destra del Ticino e altre cinque, che prima appartenevano alla diocesi di Novara. Queste decisioni furono determinate dal nuovo assetto politico della regione dopo la restaurazione e dal nuovo confine tra il Regno lombardo-veneto e il Regno di Sardegna che correva lungo il fiume Ticino.\nIl primo vescovo dell'Ottocento fu Giovanni Francesco Toppia (1818-1828) che si adoper\u00f2 per rivitalizzare la vita diocesana dopo i danni provocati dall'occupazione francese; ripristin\u00f2 le visite pastorali, indisse un sinodo, cur\u00f2 con particolare attenzione la formazione dei sacerdoti nel seminario e rifond\u00f2 le confraternite e le pie associazioni soppresse durante il regime napoleonico.\nNel 1829 la diocesi cedette la parrocchia di Gravellona Lomellina alla diocesi di Novara, a cui Gravellona era gi\u00e0 appartenuta fino al 1817, ricevendo in cambio la parrocchia di Sozzago.\nLa seconda parte dell'Ottocento \u00e8 segnata dall'episcopato di Pietro Giuseppe de Gaudenzi (1871-1891), uno dei pi\u00f9 significativi del secolo: diffuse la devozione del Sacro Cuore, si impegn\u00f2 nella formazione culturale e pastorale della sua diocesi con la pubblicazione di ben 155 lettere pastorali, indisse tre sinodi diocesani, promosse attivit\u00e0 cattoliche in campo assistenziale, fond\u00f2 i comitati parrocchiali e le societ\u00e0 di mutuo soccorso, diffuse la stampa cattolica e fond\u00f2 il settimanale diocesano, \"L'opportuno\", che nel 1900 mut\u00f2 nome in \"L'Araldo lomellino\".\nIl 25 aprile 1939, con la lettera apostolica \"Viglevanensium Episcopus\", papa Pio XII ha proclamato San Carlo Borromeo e Sant'Ambrogio patroni principali della diocesi.\nIl 17 luglio 1974 con il decreto \"Concilii Oecumenici\" della Congregazione per i vescovi \u00e8 tornata a far parte della provincia ecclesiastica dell'arcidiocesi di Milano e della conferenza episcopale lombarda, lasciando quella piemontese.\nNell'aprile del 2007 la diocesi ha ricevuto la visita pastorale di papa Benedetto XVI.\nIl 26 giugno 2016, in forza del decreto \"Quo aptius\" della Congregazione per i vescovi, ha ceduto la parrocchia di Sozzago alla diocesi di Novara, ricevendo in cambio la parrocchia di Gravellona Lomellina, ripristinando cos\u00ec i confini anteriori al 1829.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 191.800 persone contava 182.200 battezzati, corrispondenti al 95,0% del totale."}
{"id": "503236", "revid": "110157", "url": "https://it.wikipedia.org/wiki?curid=503236", "title": "Diocesi di Vijayapuram", "text": "La diocesi di Vijayapuram (in latino: \"Dioecesis Viiayapuramensis\") \u00e8 una sede della Chiesa cattolica in India suffraganea dell'arcidiocesi di Verapoly. Nel 2017 contava 91.861 battezzati su 4.226.601 abitanti. \u00c8 retta dal vescovo Sebastian Thekethecheril.\nTerritorio.\nLa diocesi comprende per intero i distretti di Kottayam e Idukki e in parte i distretti di Alappuzha, Ernakulam e Pathanamthitta nello stato del Kerala, nel sud-ovest dell'India.\nSede vescovile \u00e8 la citt\u00e0 di Kottayam, dove si trova la cattedrale del Cuore Immacolato di Maria.\nIl territorio \u00e8 suddiviso in 84 parrocchie.\nStoria.\nLa diocesi \u00e8 stata eretta il 14 luglio 1930 con la bolla \"Ad Christi nomen\" di papa Pio XI, ricavandone il territorio dall'arcidiocesi di Verapoly.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 4.226.601 persone contava 91.861 battezzati, corrispondenti al 2,2% del totale."}
{"id": "503237", "revid": "92723", "url": "https://it.wikipedia.org/wiki?curid=503237", "title": "Diocesi di Vilkavi\u0161kis", "text": "La diocesi di Vilkavi\u0161kis (in latino: \"Dioecesis Vilkaviskensis\") \u00e8 una sede della Chiesa cattolica in Lituania suffraganea dell'arcidiocesi di Kaunas. Nel 2017 contava 311.000 battezzati su 319.126 abitanti. \u00c8 retta dal vescovo Rimantas Norvila.\nTerritorio.\nLa diocesi comprende la contea di Marijampol\u0117 e parte delle contee di Alytus e di Kaunas.\nSede vescovile \u00e8 la citt\u00e0 di Vilkavi\u0161kis, dove si trova la cattedrale della Beata Vergine Maria, ma la residenza dei vescovi \u00e8 a Marijampol\u0117.\nIl territorio \u00e8 suddiviso in 6 decanati e in 104 parrocchie.\nStoria.\nLa diocesi \u00e8 stata eretta il 4 aprile 1926 con la bolla \"Lituanorum gente\" di papa Pio XI, ricavandone il territorio dalla diocesi di \u0141om\u017ca e dall'arcidiocesi di Kaunas.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 319.126 persone contava 311.000 battezzati, corrispondenti al 97,5% del totale."}
{"id": "503238", "revid": "92723", "url": "https://it.wikipedia.org/wiki?curid=503238", "title": "Arcidiocesi di Vilnius", "text": "Larcidiocesi di Vilnius (in latino: \"Archidioecesis Vilnensis\") \u00e8 una sede metropolitana della Chiesa cattolica in Lituania. Nel 2020 contava 655.229 battezzati su 844.585 abitanti. \u00c8 retta dall'arcivescovo Gintaras Gru\u0161as.\nTerritorio.\nL'arcidiocesi si estende nella parte orientale della Lituania e comprende per intero i comuni di Druskininkai, Var\u0117na, \u0160al\u010dininkai, Vilnius (comune urbano), Vilnius (comune distrettuale), \u0160ven\u010dionys, Ignalina; e in parte i comuni di \u0160irvintos, Trakai, Mol\u0117tai e Zarasai.\nSede arcivescovile \u00e8 la citt\u00e0 di Vilnius, dove si trova la cattedrale dei Santi Stanislao e Ladislao. Vilnius \u00e8 ricca di chiese dalla storia travagliata e interessante. Meta di pellegrinaggi \u00e8 la Cappella della Porta dell'Aurora, che contiene un'effigie della Vergine Maria Madre della Misericordia venerata in tutta la Lituania e in Polonia. In diocesi sorge anche la basilica della Visitazione della Beata Vergine Maria a Trakai.\nIl territorio \u00e8 suddiviso in 97 parrocchie.\nStoria.\nErezione.\nL'erezione della diocesi si deve a Jogaila, che evangelizz\u00f2 la Lituania nel 1387 e invi\u00f2 Dobrogost, arcivescovo di Pozna\u0144 come ambasciatore presso il papa Urbano VI con una petizione per l'erezione di una sede episcopale a Vilnius e per la nomina di Andrzej Wasilko (gi\u00e0 vescovo di Siret e confessore della regina Elisabetta d'Ungheria). Tutto fu concesso e fu autorizzata l'istituzione di un capitolo di dieci canonici. Sotto l'episcopato di Wasilko, furono costruite le chiese di san Giovanni, che divenne la parrocchiale della citt\u00e0, di san Martino e sant'Anna (rispettivamente nei castelli superiore e inferiore).\nAlla morte di Wasilko nel 1398, gli succedette un francescano, Jakub Plichta (1398-1407), durante il cui episcopato la cattedrale di Vilnius fu distrutta da un incendio. Fra i suoi successori furono: Piotr Krakowczyk di Kustynia (1414-1421), che fu investito da papa Martino V di pieni poteri per convertire gli ortodossi di Lituania alla Chiesa cattolica; Matthias di Trakai (1421-1453), lituano, che invi\u00f2 propri rappresentanti al Concilio di Basilea e si serv\u00ec l'Inquisizione per combattere gli Ussiti, fond\u00f2 molte chiese e difese strenuamente i diritti e i privilegi dei lituani.\nCon Jan \u0141osowicz (1467-1481) molti ruteni furono convertiti al cattolicesimo e i francescani bernardini si stabilirono a Vilnius. Albert Tabor, lituano, invit\u00f2 i domenicani a Vilnius e affid\u00f2 loro la chiesa dello Spirito Santo; Albert Radziwi\u0142\u0142 (1508-1519) mor\u00ec in odore di santit\u00e0; a Giovanni di Lituania (1519-1537) succedette il principe Pawe\u0142 Holsza\u0144ski (1534-1555) restaur\u00f2 la cattedrale in stile gotico; Walerian Protasewicz Suszkowski (1556-1580) dovette combattere per il celibato ecclesiastico e per l'uso del latino come lingua liturgica; introdusse a Vilnius i gesuiti, fra i quali vi era Piotr Skarga.\nI vescovi di Vilnius, presiedendo una vasta diocesi e godendo della carica temporale di senatori di Lituania, non potevano dedicare tutta la loro attenzione alle necessit\u00e0 spirituali del loro gregge; per ovviare al problema, dal XV secolo si avvalsero di vescovi coadiutori o ausiliari. Molti di questi, particolarmente nel XVI e XVII secolo, erano vescovi titolari di Methone (nel Peloponneso). Fra i pi\u00f9 celebri si pu\u00f2 menzionare Jurgis Kazimieras Ancuta (1723-1737, autore dell'opera \"Jus plenum religionis catholicae in regno Poloniae\", che mostrava che protestanti e ortodossi non avevano gli stessi diritti dei cattolici. A partire dal XVII secolo erano anche ausiliari per la Bielorussia\nL'epoca della Riforma.\nIl principe vescovo Jerzy Radziwi\u0142\u0142 (1579-1591) diede impulso all'Universit\u00e0 di Vilnius, fond\u00f2 il seminario diocesano, e lo pose sotto la direzione dei gesuiti, introdusse i decreti del Concilio di Trento, e dopo essere stato creato cardinale, fu trasferito alla diocesi di Cracovia nel 1591. Il capitolo di conseguenza incaric\u00f2 dell'amministrazione della diocesi il vescovo ausiliare, Ciprian. Alla sua morte nel 1594, il clero si divise in fazioni per la scelta del successore, fino a che Sigismondo III nomin\u00f2 Benedykt Wojna (1600-1615), che s'impegn\u00f2 efficacemente per la canonizzazione del re san Casimiro, ad onore del quale nel 1604 fu posata la prima pietra di una chiesa a Vilnius. Ebbero successo i suoi sforzi per avere san Casimiro come santo patrono della Lituania. Il suo successore, Eustachy Wollowicz (1616-1630), fond\u00f2 ospedali, invit\u00f2 i Canonici regolari lateranensi a Vilnius, e combatt\u00e9 energicamente i protestanti e gli ortodossi. Abraham Wojna (1631-1649) introdusse i Fatebenefratelli e si oppose strenuamente al Calvinismo. Jerzy Tyszkiewicz (1650-1656) annesse tutta la Curlandia alla diocesi. Aleksander Sapieha (1666-1671) eresse la chiesa dei santi Pietro e Paolo a Vilnius, prendendo a modello la Basilica di San Pietro. La diocesi comprendeva a quel tempo 25 decanati con 410 chiese. Konstanty Kazimierz Brzostowski (1687-1722) introdusse a Vilnius gli scolopi e incoraggi\u00f2 lo sviluppo degli ordini religiosi. Durante l'episcopato di Miko\u0142aj Jan Zenkowicz (1730-1762), sorsero conflitti fra i gesuiti e gli scolopi, che risultarono nelle chiusura delle scuole degli scolopi. Il principe Ignacy Jakub Massalski (1762-1794) promosse la riforma del clero e devolse il suo immenso patrimonio alle chiese della diocesi.\nLa fiorente vita religiosa nella diocesi di Vilnius \u00e8 attestata dal grande numero di sinodi che vi si tennero. Il primo ebbe luogo nel 1502, convocato dal vescovo Tabor. Fecero seguito i sinodi del 1526; del 1528, per raccogliere fondi per il restauro della cattedrale; del 1555, per opporsi alla diffusione del Luteranesimo; del 1582; del 1607, che eman\u00f2 molti regolamenti per l'amministrazione dei sacramenti e la disciplina del clero; del 1630, per regolare l'amministrazione dei beni ecclesiastici; del 1654, per soccorrere lo stato con nuove imposte; del 1669 con i suoi regolamenti disciplinari; del 1685, con ordinanze relative all'amministrazione dei sacramenti e alla vita del clero; del 1744, con regolamenti riguardo al catechismo, ai matrimoni misti e agli esercizi spirituali. Dopo il sinodo del 1744, non ne furono tenuti altri, ma i vescovi indirezzeranno al clero lettere pastorali, di cui alcune notevoli per importanza.\nSotto il dominio dell'Impero russo.\nDopo l'annessione della Lituania all'Impero russo, la diocesi di Vilnius non god\u00e9 pi\u00f9 di libert\u00e0 di relazioni con la Santa Sede. Nel 1795 il capitolo nomin\u00f2 David Pilchowski vicario \"in spiritualibus\". La diocesi di Inflanty fu accorpata a Vilnius e Jan Nepomucen Kossakowski (1798-1808) fu nominato vescovo. Fece molto per la prosperit\u00e0 del seminario. Alla sua morte il capitolo fu coinvolto in un conflitto con il metropolita cattolico di San Pietroburgo Siestrzencewicz, che usurp\u00f2 diritti esclusivamente spettanti alla Santa Sede. Siestrzencewicz impose al di sopra del capitolo, come amministratore della diocesi, Hieronim Strojonowski (1808-1815), dopo la cui morte si arrog\u00f2 il governo della diocesi attribuendosi il titolo di primate di Lituania. Nel 1798 la diocesi, fino ad allora suffraganea di Gniezno, entr\u00f2 a far parte della provincia ecclesiastica dell'arcidiocesi di Mahil\u00ebu.\nNel 1827, dopo la morte di Siestrzencewicz, il vicario capitolare, Milucki, amministr\u00f2 la diocesi per un breve periodo. Nel 1828 Andreas Klagiewicz fu nominato amministratore; fu inviato nell'interno della Russia durante l'Insurrezione del 1831, ritorn\u00f2 nel 1832, fu eletto vescovo di Vilnius nel 1839 e prese possesso della sede il 28 giugno 1841. Mor\u00ec lo stesso anno, dopo aver assistito alla rovina della Chiesa greco-cattolica ucraina nella sua diocesi e ad una feroce persecuzione del Cattolicesimo. Il capitolo elesse allora Jan Cywinski come vicario, che ebbe il dolore di veder chiusa l'Universit\u00e0 di Vilnius, il clero e le chiese della diocesi completamente spogliate delle loro propriet\u00e0. Mor\u00ec il 17 novembre 1846. Nel 1848 gli successe Wac\u0142aw Zylinski, che fu trasferito alla sede metropolitana di Mahil\u00eb\u016d nel 1856, ma continu\u00f2 a governare la diocesi fino al 1858.\nAdam Stanis\u0142aw Krasi\u0144ski fu espulso dalla diocesi in conseguenza dell'Insurrezione del 1863, ciononostante continu\u00f2 a governare la diocesi fino al 1883, quando si rifugi\u00f2 a Cracovia. Il suo successore, Karol Hrynieweki, fu esiliato a Jaroslavl' dopo due anni di episcopato, e nel 1890 rinunci\u00f2 alla cattedra vescovile e si ritir\u00f2 in Galizia. Durante il suo esilio govern\u00f2 la diocese come vicario patriarcale Liudvikas Zdanovi\u010dius. Nel 1889 fu eletto vescovo Antanas Pranci\u0161kus Audzevi\u010dius, canonico di San Pietroburgo e dotto teologo. Mor\u00ec nel 1895; la diocesi allora fu governata da Louis Zdanowicz, vescovo titolare di Dionysias. Nel 1897 gli successe il canonico Steponas Aleksandras \u017dv\u0117ravi\u010dius, e fu trasferito nel 1902 alla sede di Sandomierz. Prese il suo posto il barone Eduard von der Ropp, che si dedic\u00f2 ad organizzare il movimento cattolico nella diocesi, incorrendo per questo nell'ostilit\u00e0 del governo russo. Esiliato a Pskov il vescovo Ropp, la diocesi fu affondata Kazimieras Mikalojus Michalkevi\u010dius come amministratore apostolico.\nL'antica diocesi di Livonia, soppressa nel 1797, era stata incorporata nella diocesi di Vilnius, e nel 1798 ebbe come primo vescovo Adam Kossiafkowski (morto nel 1828), ma nel 1848 fu annessa alla diocesi di Samogizia (oggi arcidiocesi di Kaunas). Il 16 marzo 1799, in forza della bolla \"Saepe factum est\" di papa Pio VI, cedette 90 parrocchie a vantaggio dell'erezione della diocesi di Wigry (oggi diocesi di \u0141om\u017ca).\nXX secolo.\nIl 28 ottobre 1925 con la bolla \"Vixdum Poloniae unitas\" di papa Pio XI furono riorganizzate le circoscrizioni ecclesiastiche polacche di rito latino: la diocesi di Vilnius, che era suffraganea dell'arcidiocesi di Mahil\u00ebu (oggi arcidiocesi di Minsk-Mahil\u00eb\u016d), fu elevata al rango di arcidiocesi metropolitana ed ebbe come suffraganee le diocesi di \u0141om\u017ca e Pinsk.\nIl 4 aprile 1926 in forza della bolla \"Lituanorum gente\" di papa Pio XI cedette una porzione del suo territorio a vantaggio dell'erezione della diocesi di Kai\u0161iadorys.\nDurante gli anni dell'occupazione sovietica i cattolici soffrirono la feroce persecuzione del potere statale. L'arcivescovo coadiutore Me\u010dislovas Reinys fu incarcerato e mor\u00ec in prigione nel 1953. Molti dei suoi parenti furono incarcerati e durante gli interrogatori gli offrirono la liberazione in cambio della sottomissione a Mosca, senza risultato. Il suo successore, Julijonas Steponavi\u010dius, nel 1961 fu deportato fuori dai confini dell'arcidiocesi. Trascorse 28 anni da deportato. Pi\u00f9 di venti sacerdoti furono imprigionati. La vita della Chiesa sub\u00ec pesanti restrizioni: furono proibiti l'insegnamento della Bibbia nelle scuole, il catechismo dei bambini, la pubblicazione di periodici e libri religiosi, il culto pubblico. Tutti i monasteri vennero chiusi, la maggior parte dei beni della Chiesa furono confiscati e ventitr\u00e9 chiese furono chiuse, compresa la cattedrale di Vilnius, trasformata in pinacoteca.\nNel 1991 i territori della diocesi che si trovavano all'estero furono ceduti a nuove diocesi: il 13 aprile i territori bielorussi furono ceduti alla nuova diocesi di Hrodna e il 5 giugno i territori polacchi alla nuova diocesi di Bia\u0142ystok, che l'anno successivo \u00e8 stata elevata ad arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 844.585 persone contava 655.229 battezzati, corrispondenti al 77,6% del totale."}
{"id": "503239", "revid": "110157", "url": "https://it.wikipedia.org/wiki?curid=503239", "title": "Diocesi di Villa Mar\u00eda", "text": "La diocesi di Villa Mar\u00eda (in latino: \"Dioecesis Civitatis Mariae\") \u00e8 una sede della Chiesa cattolica in Argentina suffraganea dell'arcidiocesi di C\u00f3rdoba. Nel 2017 contava 326.850 battezzati su 410.603 abitanti. \u00c8 retta dal vescovo Samuel Jofr\u00e9.\nTerritorio.\nLa diocesi comprende alcuni dipartimenti della provincia di C\u00f3rdoba in Argentina: General San Mart\u00edn, Marcos Ju\u00e1rez (met\u00e0 settentrionale fino al confine nord delle parrocchie di Corral de Bustos e Isla Verde, che appartengono alla diocesi di Villa de la Concepci\u00f3n del R\u00edo Cuarto), R\u00edo Segundo (parte sudorientale, inclusa la parrocchia di Pozo del Molle), Tercero Arriba (eccetto la zona di Corralito), Uni\u00f3n (met\u00e0 settentrionale fino al confine nord delle parrocchie di Laborde, Monte Ma\u00edz e Pascanas, che appartengono alla diocesi di Villa de la Concepci\u00f3n de R\u00edo Cuarto) e Calamuchita (met\u00e0 meridionale).\nSede vescovile \u00e8 la citt\u00e0 di Villa Mar\u00eda, dove si trova la cattedrale dell'Immacolata Concezione.\nIl territorio si estende su 28.000\u00a0km\u00b2 ed \u00e8 suddiviso in 50 parrocchie.\nStoria.\nLa diocesi \u00e8 stata eretta l'11 febbraio 1957 con la bolla \"Quandoquidem adoranda\" di papa Pio XII, ricavandone il territorio dall'arcidiocesi di C\u00f3rdoba.\nIl 18 luglio 1960 in virt\u00f9 del decreto \"Maiori animarum\" della Sacra Congregazione Concistoriale acquis\u00ec la parrocchia de La Cruz dall'arcidiocesi di C\u00f3rdoba.\nIl 15 ottobre 1962 papa Giovanni XIII con il breve \"Civitas Mariae\" ha dichiarato la Beata Maria Vergine Immacolata patrona principale della diocesi, e San Giuseppe lavoratore e San Pio X patroni secondari.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 410.603 persone contava 326.850 battezzati, corrispondenti al 79,6% del totale."}
{"id": "503240", "revid": "92723", "url": "https://it.wikipedia.org/wiki?curid=503240", "title": "Diocesi di Vinh", "text": "La diocesi di Vinh (in latino: \"Dioecesis Vinhensis\") \u00e8 una sede della Chiesa cattolica in Vietnam suffraganea dell'arcidiocesi di Hanoi. Nel 2020 contava 291.946 battezzati su 3.327.791 abitanti. \u00c8 retta dal vescovo Alphonse Nguy\u00ean Huu Long, P.S.S.\nTerritorio.\nLa diocesi comprende la citt\u00e0 di Vinh.\nSede vescovile \u00e8 la citt\u00e0 di X\u00e3 \u0110o\u00e0i, dove si trova la cattedrale dell'Assunzione di Maria Vergine.\nIl territorio \u00e8 suddiviso in 117 parrocchie.\nStoria.\nIl vicariato apostolico del Tonchino meridionale fu eretto il 27 marzo 1846 con il breve \"Ex debito\" di papa Gregorio XVI, ricavandone il territorio dal vicariato apostolico del Tonchino occidentale (oggi arcidiocesi di Hanoi).\nIl 3 dicembre 1924 assunse il nome di vicariato apostolico di Vinh in forza del decreto \"Ordinarii Indosinensis\" della Congregazione di Propaganda Fide.\nIl 24 novembre 1960 il vicariato apostolico fu elevato a diocesi con la bolla \"Venerabilium Nostrorum\" di papa Giovanni XXIII.\nIl 22 dicembre 2018 ha ceduto una porzione di territorio a vantaggio dell'erezione della diocesi di H\u00e0 T\u0129nh.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 3.327.791 persone contava 291.946 battezzati, corrispondenti all'8,8% del totale."}
{"id": "503241", "revid": "339392", "url": "https://it.wikipedia.org/wiki?curid=503241", "title": "Agnese moglie di Alessio II e Andronico I Comneni", "text": ""}
{"id": "503242", "revid": "92723", "url": "https://it.wikipedia.org/wiki?curid=503242", "title": "Diocesi di V\u0129nh Long", "text": "La diocesi di V\u0129nh Long (in latino: \"Dioecesis Vinhlongensis\") \u00e8 una sede della Chiesa cattolica in Vietnam suffraganea dell'arcidiocesi di H\u00f4 Ch\u00ed Minh. Nel 2017 contava 204.908 battezzati su 4.065.200 abitanti. \u00c8 retta dal vescovo Pierre Hu\u1ef3nh V\u0103n Hai.\nTerritorio.\nLa diocesi comprende le province vietnamite di Ben Tre, Tra Vinh, V\u0129nh Long e parte di quella di Dong Thap.\nSede vescovile \u00e8 la citt\u00e0 di V\u0129nh Long, dove si trova la cattedrale di Sant'Anna.\nIl territorio \u00e8 suddiviso in 216 parrocchie.\nStoria.\nIl vicariato apostolico di V\u0129nh Long fu eretto l'8 gennaio 1938 con la bolla \"In remotas\" di papa Pio XI, ricavandone il territorio dal vicariato apostolico di Saigon (oggi arcidiocesi di H\u00f4 Ch\u00ed Minh).\nIl 24 novembre 1960 il vicariato apostolico \u00e8 stato elevato a diocesi con la bolla \"Venerabilium Nostrorum\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 4.065.200 persone contava 204.908 battezzati, corrispondenti al 5,0% del totale."}
{"id": "503244", "revid": "92723", "url": "https://it.wikipedia.org/wiki?curid=503244", "title": "Diocesi di Virac", "text": "La diocesi di Virac (in latino: \"Dioecesis Viracensis\") \u00e8 una sede della Chiesa cattolica nelle Filippine suffraganea dell'arcidiocesi di C\u00e1ceres. Nel 2017 contava 252.590 battezzati su 265.885 abitanti. \u00c8 retta dal vescovo Manolo Alarcon de los Santos.\nTerritorio.\nLa diocesi comprende la provincia filippina di Catanduanes.\nSede vescovile \u00e8 la citt\u00e0 di Virac, dove si trova la cattedrale dell'Immacolata Concezione.\nIl territorio si estende su 1.511\u00a0km\u00b2 ed \u00e8 suddiviso in 26 parrocchie.\nStoria.\nLa diocesi \u00e8 stata eretta il 27 maggio 1974 con la bolla \"Divino Christi\" di papa Paolo VI, ricavandone il territorio dalla diocesi di Legazpi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 265.885 persone contava 252.590 battezzati, corrispondenti al 95,0% del totale."}
{"id": "503246", "revid": "110157", "url": "https://it.wikipedia.org/wiki?curid=503246", "title": "Diocesi di Villarrica", "text": "La diocesi di Villarrica (in latino: \"Dioecesis Villaricensis\") \u00e8 una sede della Chiesa cattolica in Cile suffraganea dell'arcidiocesi di Concepci\u00f3n. Nel 2017 contava 250.400 battezzati su 419.064 abitanti. \u00c8 retta dal vescovo Francisco Javier Stegmeier Schmidlin.\nTerritorio.\nLa diocesi comprende tredici comuni nella provincia di Caut\u00edn (regione dell'Araucan\u00eda): Villarrica, Curarrehue, Cunco, Freire, Gorbea, Vilc\u00fan, Loncoche, Padre Las Casas, Pitrufqu\u00e9n, Puc\u00f3n, Puerto Saavedra, Teodoro Schmidt e Tolt\u00e9n e quattro comuni nella provincia di Valdivia (regione di Los Lagos): Lanco, M\u00e1fil, Panguipulli e San Jos\u00e9 de la Mariquina.\nSede vescovile \u00e8 la citt\u00e0 di Villarrica, dove si trova la cattedrale del Sacro Cuore di Ges\u00f9.\nIl territorio si estende su 14.544\u00a0km\u00b2 ed \u00e8 suddiviso in 30 parrocchie.\nStoria.\nLa prefettura apostolica di Araucan\u00eda fu eretta il 16 luglio 1901 con il decreto \"Quum ad majus\" di Propaganda Fide, ricavandone il territorio dalla diocesi di Concepci\u00f3n (oggi arcidiocesi).\nIl 28 marzo 1928 la prefettura apostolica fu elevata a vicariato apostolico in forza del breve \"Sublimi veluti\" di papa Pio XI.\nL'8 luglio 1944 cedette una porzione di territorio a vantaggio dell'erezione della diocesi di Valdivia.\nIl 5 gennaio 2002 per effetto della bolla \"Studiosam omnino\" di papa Giovanni Paolo II ha ceduto la giurisdizione sull'Isola di Pasqua alla diocesi di Valpara\u00edso e il vicariato apostolico \u00e8 stato elevato al rango di diocesi e ha contestualmente assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 419.064 persone contava 250.400 battezzati, corrispondenti al 59,8% del totale."}
{"id": "503247", "revid": "110157", "url": "https://it.wikipedia.org/wiki?curid=503247", "title": "Diocesi di Viseu", "text": "La diocesi di Viseu (in latino: \"Dioecesis Visensis\") \u00e8 una sede della Chiesa cattolica in Portogallo suffraganea dell'arcidiocesi di Braga. Nel 2017 contava 257.000 battezzati su 265.331 abitanti. \u00c8 retta dal vescovo Ant\u00f3nio Luciano dos Santos Costa.\nTerritorio.\nLa diocesi comprende la parte meridionale del distretto di Viseu.\nSede vescovile \u00e8 la citt\u00e0 di Viseu, dove si trova la cattedrale di Santa Maria.\nIl territorio si estende su 3.400\u00a0km\u00b2 ed \u00e8 suddiviso in 208 parrocchie, raggruppate in 17 arcipresbiterati, a loro volta raggruppati in 5 zone pastorali:\nStoria.\nNon \u00e8 possibile determinare quando il cristianesimo raggiunse la regione di Viseu e quando furono istituite le strutture ecclesiastiche. La diocesi \u00e8 attestata a partire dalla seconda met\u00e0 del VI secolo, durante la dominazione sueba. I primi riscontri documentali risalgono al 572, anno in cui il vescovo Remissol prese parte al concilio di Braga; \u00e8 possibile tuttavia supporre che la diocesi esistesse gi\u00e0 anche nel 561, anno del primo concilio di Braga. Originariamente era suffraganea dell'arcidiocesi di Augusta Emerita, capitale dell'antica provincia romana della Lusitania.\nIl territorio originario era abbastanza vasto ed arrivava a comprendere anche la citt\u00e0 di August\u00f3briga, l'odierna citt\u00e0 spagnola di Ciudad Rodrigo. Nel VII secolo Viseu cedette una porzione del proprio territorio a vantaggio dell'erezione della diocesi di Caliabria.\nNel 713/714 la citt\u00e0 di Viseu fu conquistata dagli Arabi, che distrussero l'antica cattedrale diocesana. Scavi archeologici condotti nel 1987 hanno riportato alla luce resti di questo antico edificio del V-VI secolo. La citt\u00e0 fu riconquistata dai cristiani nella seconda met\u00e0 del IX secolo; in questa occasione fu ricostruita la cattedrale e restaurata la diocesi; in questo periodo riprende anche la serie dei vescovi, che era stata interrotta all'inizio dell'VIII secolo. Alla fine del X secolo Viseu venne nuovamente occupata dai Mussulmani e definitivamente liberata dai cristiani nel 1058.\nIl 24 marzo 1101, a causa dell'estrema miseria del territorio dopo la \"reconquista\", papa Pasquale II un\u00ec la diocesi di Viseu con quella di Coimbra in forza della bolla \"Apostolicae sedis\", affidandola alle cure del vescovo Maur\u00edcio, futuro antipapa con il nome di Gregorio VIII. La diocesi era di fatto governata da priori, delegati dal vescovo coimbricense; tra questi si ricordano Teod\u00f3nio, che mor\u00ec nel 1112; san Teotonio, attuale patrono della diocesi; infine Hon\u00f3rio e Od\u00f3rio. Quest'ultimo divenne vescovo di Viseu, quando il re Afonso Henriques ristabil\u00ec nel 1147 la diocesi, separata da Coimbra.\nNel frattempo, il 27 febbraio 1120 la diocesi era entrata a far parte della provincia ecclesiastica dell'arcidiocesi di Braga per decisione di papa Innocenzo III, che aveva posto fine ad una lunga controversia tra i metropoliti di Braga e di Santiago.\nSi deve al vescovo Egas (1288-1313) la ricostruzione della cattedrale nelle sue forme attuali. Il vescovo Lu\u00eds do Amaral si distinse al concilio di Basilea per la sua adesione alle idee conciliariste, che gli cost\u00f2 la deposizione dalla sede di Viseu nel 1439. Nel Cinquecento si distinse il particolare il vescovo Miguel da Silva, grande erudito, ambasciatore del governo portoghese a Roma, creato infine cardinale. I vescovi Jorge de Ata\u00edde e Nuno de Noronha furono i primi ad attuare le decisioni riformatrici del concilio di Trento; a Nuno de Noronha si deve inoltre l'istituzione del seminario diocesano, il primo del Portogallo (1587).\nLa diocesi rimase vacante per lungo tempo tra il 1639 ed il 1670, a causa delle difficolt\u00e0 che incontr\u00f2 la Santa Sede a riconoscere l'indipendenza del Portogallo nel 1640, per le pressioni del governo spagnolo. Altri due periodi di sede vacante si produssero nel Settecento, per un totale di 25 anni, a causa di disaccordi tra la Santa Sede ed il governo portoghese.\nIl 10 luglio 1770 Viseu cedette una porzione del suo territorio, comprensiva degli arcipresbiterati di Castelo Mendo, Pinhel e Trancoso per un totale di 92 parrocchie, a vantaggio dell'erezione della diocesi di Pinhel.\nIl 24 agosto 1938 ha ceduto un'ulteriore porzione di territorio, il comune di Sever do Vouga, a vantaggio della restaurazione della diocesi di Aveiro.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 265.331 persone contava 257.000 battezzati, corrispondenti al 96,9% del totale."}
{"id": "503248", "revid": "110157", "url": "https://it.wikipedia.org/wiki?curid=503248", "title": "Diocesi di Vicebsk", "text": "La diocesi di Vicebsk (in latino: \"Dioecesis Vitebscensis\") \u00e8 una sede della Chiesa cattolica in Bielorussia suffraganea dell'arcidiocesi di Minsk-Mahil\u00eb\u016d. Nel 2017 contava 170.000 battezzati su 1.433.600 abitanti. \u00c8 retta dal vescovo Aleh Butkevi\u010d.\nTerritorio.\nLa diocesi comprende la voblasc' di Vicebsk, nella parte nord-orientale della Bielorussia.\nSede vescovile \u00e8 la citt\u00e0 di Vicebsk, dove si trova la cattedrale di Ges\u00f9 Misericordioso.\nIl territorio \u00e8 suddiviso in 9 decanati e in 94 parrocchie.\nStoria.\nLa diocesi \u00e8 stata eretta il 13 ottobre 1999 con la bolla \"Ad aptius consulendum\" di papa Giovanni Paolo II, ricavandone il territorio dall'arcidiocesi di Minsk-Mahil\u00eb\u016d. Originariamente la cattedrale era la chiesa di Santa Barbara.\nIl 18 giugno 2011 la chiesa di Ges\u00f9 Misericordioso \u00e8 divenuta cattedrale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.433.600 persone contava 170.000 battezzati, corrispondenti all'11,9% del totale."}
{"id": "503249", "revid": "110157", "url": "https://it.wikipedia.org/wiki?curid=503249", "title": "Diocesi di Viterbo", "text": "La diocesi di Viterbo (in latino: \"Dioecesis Viterbiensis\") \u00e8 una sede della Chiesa cattolica in Italia immediatamente soggetta alla Santa Sede, appartenente alla regione ecclesiastica Lazio. Nel 2017 contava 175.000 battezzati su 181.000 abitanti. \u00c8 retta dal vescovo Lino Fumagalli.\nAlla diocesi \u00e8 unito il titolo abbaziale di San Martino al Cimino.\nTerritorio.\nLa diocesi comprende 35 comuni della provincia di Viterbo: Acquapendente, Arlena di Castro, Bagnoregio, Barbarano Romano, Blera, Bomarzo, Canepina, Canino, Capodimonte, Castiglione in Teverina, Celleno, Cellere, Civitella d'Agliano, Farnese, Graffignano, Grotte di Castro, Gradoli, Ischia di Castro, Latera, Lubriano, Marta, Montefiascone, Onano, Oriolo Romano, Piansano, Proceno, San Lorenzo Nuovo, Tessennano, Tuscania, Valentano, Vejano, Vetralla, Villa San Giovanni in Tuscia, Viterbo e Vitorchiano.\nSede vescovile \u00e8 la citt\u00e0 di Viterbo, dove si trova la cattedrale di San Lorenzo. Nel territorio diocesano sorgono anche cinque concattedrali: Santa Margherita a Montefiascone, San Giacomo a Tuscania, Santi Nicola e Donato a Bagnoregio, Santo Sepolcro ad Acquapendente, e San Martino a San Martino al Cimino.\nSono riconosciute come basiliche minori, oltre alla cattedrale e alle concattedrali, le seguenti chiese: San Flaviano a Montefiascone, San Francesco alla Rocca a Viterbo, Santa Maria della Quercia nella frazione La Quercia di Viterbo, e Santa Maria del Suffragio a Grotte di Castro. Queste ultime due chiese sono annoverate anche fra i santuari diocesani, assieme a quelli del Santissimo Crocifisso a Castro, della Madonna del Monte a Marta, della Madonna del Castellonchio a Graffignano e del santuario della Santa Corona a Canepina.\nIl territorio si estende su 2.161\u00a0km\u00b2 ed \u00e8 suddiviso in 97 parrocchie, raggruppate in 6 zone pastorali: Acquapendente, Bagnoregio, Montefiascone, Tuscania/Valentano, Vetralla, Viterbo.\nStoria.\nA partire dal XII secolo crebbe l'importanza economica e politica di Viterbo, da sempre parte della diocesi di Tuscania, ma gi\u00e0 da tempo capoluogo di un distretto civile (il \"comitatus Viterbiensis\"); nel 1116 accolse per un breve periodo papa Pasquale II; nel 1118 l'imperatore Enrico V dichiar\u00f2 Viterbo \"citt\u00e0 libera\" e conferm\u00f2 tutte le istituzioni comunali; nel 1145 papa Eugenio III, in fuga da Roma, trov\u00f2 rifugio a Viterbo, dove rimase per otto mesi; alla stessa scelta ricorse in pi\u00f9 occasioni papa Adriano IV (1154-1159); la citt\u00e0 si trov\u00f2 spesso al centro delle lotte tra papato e impero nel corso della seconda met\u00e0 del XII secolo. \u00abLa prevalenza della citt\u00e0 nella regione era assoluta ed elevarla a sede vescovile non solo era divenuto opportuno, ma necessario\u00bb.\nLa diocesi di Viterbo \u00e8 stata eretta da papa Celestino III fra il 3 agosto ed il 4 ottobre 1192. La bolla di erezione \u00e8 andata persa, ma il successore di Celestino, papa Innocenzo III, con la bolla \"Ex privilegio\" del 12 ottobre 1207 confermava le decisioni del predecessore, e cio\u00e8 che \"\u00abViterbiense oppidum onorabile civitatis nomine insignivit et pontificalis cathedrae honore decoravit\u00bb\", ed inoltre che la nuova diocesi restasse \"\u00abspecialiter unita\u00bb\" alla diocesi di Tuscania.\nPrimo vescovo delle sedi unite fu Giovanni, dal 1189 cardinale del titolo di San Clemente, che port\u00f2 il doppio appellativo di \"episcopus Viterbiensis et Tuscanensis\". Le due sedi rimasero unite fino al 1986, cio\u00e8 per quasi ottocento anni. Tuttavia il clero e il capitolo di Tuscania sollevarono periodicamente difficolt\u00e0 ad accettare l'unione con Viterbo. Nel 1294 papa Celestino V dovette confermare nuovamente le decisioni prese dai suoi predecessori. In seguito fu deciso che per gli atti vescovili redatti a Tuscania, il titolo fosse \"episcopus Tuscanensis et Viterbiensis\", mentre per gli atti redatti a Viterbo \"episcopus Viterbiensis et Tuscanensis\". La querelle fu riaccesa nel XVII secolo; la Rota Romana nel 1614 \u00abstabil\u00ec che \"cathedras Tuscanenses et Viterbienses esse aeque principaliter unitas\"\u00bb, ossia che le cattedre di Tuscania e di Viterbo erano unite \"aeque principaliter\".\nNella seconda met\u00e0 del Duecento, fra il 1254 e il 1280, Viterbo fu sede dei papi e della Curia romana. Per questo motivo il palazzo vescovile fu trasformato in residenza pontificia, che ospit\u00f2, pi\u00f9 o meno stabilmente, otto pontefici, da Alessandro IV a Niccol\u00f2 III. In questo periodo a Viterbo si svolsero diversi conclavi, tra cui il pi\u00f9 lungo della storia, quello durato ben 1006 giorni, tra il 1268 e il 1271, per l'elezione di papa Gregorio X.\nPer consolidare ed affermare la propria effettiva giurisdizione sul territorio, i vescovi di Viterbo celebrarono fin dagli inizi dei sinodi diocesani; le pi\u00f9 antiche costituzioni, probabilmente frutto di un sinodo, furono quelle pubblicate nel 1254 dal vescovo Alferio; del XIV secolo sono noti quattro sinodi, tre celebrati da Angelo Tignosi (1320, 1323 e 1339) e uno da Niccol\u00f2 de' Vetuli, a Montalto nel 1356.\nNel 1523 la diocesi di Nepi, che era unita alla diocesi di Sutri, fu conferita in amministrazione apostolica al vescovo di Viterbo, il cardinale Egidio da Viterbo; ma alla sua morte, nel 1532, fu ripristinata l'unione di Nepi con Sutri.\nNel periodo post-tridentino, i vescovi si impegnarono attivamente nell'attuazione dei decreti del concilio, attraverso una serie di sinodi diocesani, il primo dei quali indetto da Sebastiano Gualterio (1551-1566), e di visite pastorali, di cui la prima fu quella attuata nel 1573-1574. \u00abNel corso di questa visita le chiese collegiate, parrocchiali, di confraternite e di monasteri (compresi quelli maschili) sono 171 ma solo 19 erano qualificate collegiate e parrocchiali. Nel censimento del 1639, ordinato da Brancaccio, le parrocchie della citt\u00e0 erano diciassette, con una popolazione di 11.671 anime; nel resto della diocesi vi erano probabilmente altre sedici chiese parrocchiali oltre a un centinaio di chiese di monasteri e luoghi pii.\u00bb\nA met\u00e0 dell'Ottocento fu annesso alla diocesi viterbese il territorio di Canepina, che faceva parte della diocesi di Civita Castellana, Orte e Gallese.\nIl 2 maggio 1936 con la bolla \"Ad maius christiani\" di papa Pio XI le fu unita in perpetuo ed \"aeque principaliter\" l'abbazia territoriale di San Martino al Cimino.\nL'8 giugno 1970 Luigi Boccadoro, gi\u00e0 vescovo di Montefiascone e di Acquapendente, fu nominato anche vescovo di Viterbo e Tuscania e abate di San Martino al Cimino, unendo cos\u00ec \"in persona episcopi\" le cinque sedi. L'anno seguente lo stesso vescovo fu nominato amministratore apostolico della diocesi di Bagnoregio. Questo fu il primo passo di un lungo processo che port\u00f2 all'unificazione di tutte le diocesi del viterbese. Con la bolla \"Qui non sine\" del 27 marzo 1986 papa Giovanni Paolo II soppresse le diocesi di Tuscania, di Montefiascone, di Bagnoregio, di Acquapendente e l'abbazia territoriale di san Martino al Cimino e stabil\u00ec che i relativi territori fossero aggregati alla diocesi di Viterbo. Con la stessa bolla il pontefice diede alla diocesi come patrona Maria Santissima venerata con il titolo di \"Madonna della Quercia\".\nNel 1998 \u00e8 sorto a Viterbo l'\u00abIstituto Filosofico-Teologico San Pietro\u00bb, con le due facolt\u00e0 di filosofia e di teologia, affiliate al Pontificio ateneo Sant'Anselmo di Roma. L'Istituto riunisce in s\u00e9 tre precedenti istituzioni: la scuola di teologia del seminario interdiocesano viterbese, l'istituto filosofico-teologico dei Cappuccini e l'analoga istituzione dei Giuseppini del Murialdo. L'Istituto ha sede nell'ex monastero annesso alla basilica di Santa Maria della Quercia.\nIl 26 maggio 2004 \u00e8 stato inaugurato il \u00abCentro diocesano di documentazione per la storia e la cultura religiosa di Viterbo\u00bb (CE.DI.DO.), che raccoglie in un unico complesso gli archivi storici della diocesi, del capitolo, delle singole parrocchie e delle confraternite diocesane, nonch\u00e9 le biblioteche del capitolo e degli antichi seminari di Viterbo e di Tuscania.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 181.000 persone contava 175.000 battezzati, corrispondenti al 96,7% del totale."}
{"id": "503250", "revid": "92723", "url": "https://it.wikipedia.org/wiki?curid=503250", "title": "Arcidiocesi di Vit\u00f3ria", "text": "Larcidiocesi di Vit\u00f3ria (in latino: \"Archidioecesis Victoriensis Spiritus Sancti\") \u00e8 una sede metropolitana della Chiesa cattolica in Brasile appartenente alla regione ecclesiastica Leste 2. Nel 2020 contava 913.980 battezzati su 2.193.000 abitanti. \u00c8 retta dall'arcivescovo Dario Campos, O.F.M.\nTerritorio.\nL'arcidiocesi comprende 15 comuni dello stato brasiliano di Esp\u00edrito Santo: Vit\u00f3ria, Afonso Cl\u00e1udio, Alfredo Chaves, Anchieta, Brejetuba, Cariacica, Domingos Martins, Fund\u00e3o, Guarapari, Marechal Floriano, Santa Leopoldina, Santa Maria de Jetib\u00e1, Serra, Viana e Vila Velha.\nSede arcivescovile \u00e8 la citt\u00e0 di Vit\u00f3ria, dove si trova la cattedrale di Nostra Signora della Vittoria. Nella stessa citt\u00e0 sorge la basilica minore di Sant'Antonio, mentre ad Anchieta si trova il santuario nazionale di San Giuseppe (Santu\u00e1rio Nacional do S\u00e3o Jos\u00e9 de Anchieta).\nIl territorio si estende su 7.234\u00a0km\u00b2 ed \u00e8 suddiviso in 90 parrocchie.\nProvincia ecclesiastica.\nLa provincia ecclesiastica di Vit\u00f3ria, istituita nel 1958, comprende 3 suffraganee:\nStoria.\nLa diocesi di Esp\u00edrito Santo fu eretta il 15 novembre 1895 con la bolla \"Sanctissimo Domino Nostro\" di papa Leone XIII, ricavandone il territorio dalla diocesi di Niter\u00f3i (oggi arcidiocesi). Originariamente era suffraganea dell'arcidiocesi di Rio de Janeiro.\nIl 28 ottobre 1952 con la bolla \"Quantae et semper\" di papa Pio XII fu istituito il capitolo dei canonici della cattedrale.\nIl 16 febbraio 1958 ha ceduto porzioni del suo territorio a vantaggio dell'erezione delle diocesi di Cachoeiro de Itapemirim e di S\u00e3o Mateus. Contestualmente in forza della bolla \"Cum territorium\" dello stesso papa Pio XII \u00e8 stata elevata al rango di arcidiocesi metropolitana e ha assunto il nome attuale.\nIl 23 aprile 1990 ha ceduto un'altra porzione di territorio a vantaggio dell'erezione della diocesi di Colatina.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 2.193.000 persone contava 913.980 battezzati, corrispondenti al 41,7% del totale."}
{"id": "503252", "revid": "92723", "url": "https://it.wikipedia.org/wiki?curid=503252", "title": "Diocesi di Vitoria", "text": "La diocesi di Vitoria (in latino: \"Dioecesis Victoriensis\") \u00e8 una sede della Chiesa cattolica in Spagna suffraganea dell'arcidiocesi di Burgos. Nel 2017 contava 237.000 battezzati su 330.116 abitanti. \u00c8 retta dal vescovo Juan Carlos Elizalde Espinal.\nTerritorio.\nLa diocesi comprende la provincia di \u00c1lava.\nSede vescovile \u00e8 la citt\u00e0 di Vitoria, dove si trovano la cattedrale di Santa Maria Immacolata e l'ex cattedrale di Santa Maria.\nIl territorio \u00e8 suddiviso in 423 parrocchie.\nStoria.\nLa diocesi \u00e8 stata eretta l'8 settembre 1861 con la bolla \"In celsissima\" di papa Pio IX, ricavandone il territorio dall'arcidiocesi di Burgos e dalle diocesi di Calahorra e La Calzada (oggi diocesi di Calahorra e La Calzada-Logro\u00f1o), di Pamplona (oggi arcidiocesi di Pamplona e Tudela) e di Santander. Comprendeva in origine le tre province basche.\nNel 1880 \u00e8 stato inaugurato il seminario diocesano, cui nel 1930 ha fatto seguito il seminario attuale.\nIl 2 novembre 1949, in forza della bolla \"Quo commodius\" ha ceduto le province di Biscaglia e di Guip\u00fazcoa a vantaggio dell'erezione rispettivamente delle diocesi di Bilbao e di San Sebasti\u00e1n; inoltre ha acquisito il territorio del comune di Condado de Trevi\u00f1o, in precedenza appartenuto alla diocesi di Calahorra e La Calzada. Contestualmente San Prudenzio di Armentia \u00e8 stato proclamato patrono principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 330.116 persone contava 237.000 battezzati, corrispondenti al 71,8% del totale."}
{"id": "503253", "revid": "110157", "url": "https://it.wikipedia.org/wiki?curid=503253", "title": "Diocesi di Viviers", "text": "La diocesi di Viviers (in latino: \"Dioecesis Vivariensis\") \u00e8 una sede della Chiesa cattolica in Francia suffraganea dell'arcidiocesi di Lione. Nel 2017 contava 285.154 battezzati su 327.000 abitanti. \u00c8 retta dal vescovo Jean-Louis Balsa.\nTerritorio.\nLa diocesi corrisponde al dipartimento francese dell'Ard\u00e8che.\nSede vescovile \u00e8 la citt\u00e0 di Viviers, dove si trova la cattedrale di San Vincenzo. A Lablach\u00e8re si trova la basilica minore di Nostra Signora del Buon Soccorso, mentre a Lalouvesc si trova un'altra basilica, quella di San Francesco R\u00e9gis.\nIl territorio si estende su 5.556\u00a0km\u00b2 ed \u00e8 suddiviso in 3 zone pastorali (Aubenas et Bas-Vivarais; Bouti\u00e8res et Haut-Vivarais, e Vall\u00e9e du Rh\u00f4ne). A partire dal 2003 l'organizzazione territoriale \u00e8 stata completamente rivista ed il numero delle parrocchie, che nel 2000 ammontava a 368, \u00e8 stato ridotto a 24.\nParrocchie.\nLe 24 \"nuove\" parrocchie:\nStoria.\nSecondo la tradizione, il territorio dell'attuale dipartimento dell'Ard\u00e8che fu evangelizzato da un gruppo di missionari, inviati in Gallia da Policarpo di Smirne, tra i quali si distinse il suddiacono sant'Andeolo, ricordato nel Martirologio Romano alla data del 1\u00ba maggio; i missionari subirono il martirio all'epoca dell'imperatore Settimio Severo (fine II - inizio III secolo).\nLa diocesi fu eretta nel IV secolo. Prima sede episcopale fu la citt\u00e0 di \"Alba Helviorum\", corrispondente all'odierna Alba-la-Romaine. Le fonti ricordano come primo vescovo \"Januarius\". Quando i barbari misero a ferro e a fuoco Alba, i vescovi trasferirono la loro sede nella citt\u00e0 di Viviers, presumibilmente nella seconda met\u00e0 del V secolo. Il primo vescovo documentato con certezza \u00e8 san Venanzio, che prese parte al concilio di Epaon nel 517.\nOriginariamente la diocesi era suffraganea dell'arcidiocesi di Arles, come stabilito da una decretale di papa Zosimo (417-418), confermata da Leone Magno nel 450. La situazione rimase invariata fino alla decisione di papa Callisto II nella prima met\u00e0 dell'XII secolo, che assegn\u00f2 la sede di Viviers alla provincia ecclesiastica dell'arcidiocesi di Vienne.\nIn seguito al concordato con la bolla \"Qui Christi Domini\" di papa Pio VII del 29 novembre 1801 la diocesi fu soppressa ed il suo territorio accorpato a quello della diocesi di Mende.\nNel giugno 1817 fra Santa Sede e governo francese fu stipulato un nuovo concordato, cui fece seguito il 27 luglio la bolla \"Commissa divinitus\", con la quale il papa restaurava la sede di Viviers. Tuttavia, poich\u00e9 il concordato non entr\u00f2 in vigore in quanto non ratificato dal Parlamento di Parigi, questa decisione non ebbe alcun effetto.\nIl 6 ottobre 1822 la diocesi fu definitivamente ristabilita con la bolla \"Paternae charitatis\" dello stesso papa Pio VII e da allora comprende quasi tutto il territorio dell'antica diocesi di Viviers cos\u00ec come porzioni delle diocesi di Valence, di Vienne, di Le-Puy e di Uz\u00e8s e divenne suffraganea dell'arcidiocesi di Avignone.\nNel 1901 nella cappella del seminario di Viviers venne ordinato sacerdote Charles de Foucauld, beatificato da papa Benedetto XVI nel 2005.\nL'8 dicembre 2002 la diocesi \u00e8 tornata a far parte della provincia ecclesiastica dell'arcidiocesi di Lione.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nIl pi\u00f9 antico catalogo dei vescovi di Viviers \u00e8 contenuto in un documento della met\u00e0 del X secolo, attribuito al vescovo Tommaso II e chiamato con il nome di \"Charta vetus\". Il documento \u00e8 ritenuto attendibile bench\u00e9 dei 18 vescovi ivi contenuti pochi sono quelli attestati da documenti esterni alla \"Charta\".\nStatistiche.\nLa diocesi nel 2017 su una popolazione di 327.000 persone contava 285.154 battezzati, corrispondenti all'87,2% del totale."}
{"id": "503254", "revid": "92723", "url": "https://it.wikipedia.org/wiki?curid=503254", "title": "Arcidiocesi di Villavicencio", "text": "Larcidiocesi di Villavicencio (in latino: \"Archidioecesis Villavicentiensis\") \u00e8 una sede metropolitana della Chiesa cattolica in Colombia. Nel 2020 contava 697.200 battezzati su 715.700 abitanti. \u00c8 retta dall'arcivescovo \u00d3scar Urbina Ortega.\nTerritorio.\nL'arcidiocesi comprende 17 comuni di 2 dipartimenti nel centro della Colombia:\nSede arcivescovile \u00e8 la citt\u00e0 di Villavicencio, dove si trova la cattedrale di Nostra Signora del Carmelo (\"Nuestra Se\u00f1ora del Carmen\").\nIl territorio si estende su una superficie di 53.560\u00a0km\u00b2 ed \u00e8 suddiviso in 130 parrocchie, raggruppate in 16 decanati: Nuestra Se\u00f1ora del Carmen, Nuestra Se\u00f1ora del Perpetuo Socorro, Santis\u00edma Trinidad, San Benito, Esp\u00edritu Santo, San Luis Mar\u00eda de Monfort, San Marcos, Nuestra Se\u00f1ora de Nazareth, Divino Maestro, Sagrada Familia, Sagrado Coraz\u00f3n de Jes\u00fas, San Mart\u00edn de Tours, San Roque, Nuestra Se\u00f1ora de la Candelaria, Nuestra Se\u00f1ora de Chiquinquir\u00e1 e San Juan Bautista.\nProvincia ecclesiastica.\nLa provincia ecclesiastica di Villavicencio, istituita nel 2004, comprende due suffraganee:\nSono ascritti alla provincia ecclesiastica anche i vicariati apostolici di Puerto Carre\u00f1o, Puerto Gait\u00e1n, In\u00edrida, Mit\u00fa e Leticia, formalmente dipendenti dalla Santa Sede.\nStoria.\nIl 23 giugno 1903 con il decreto \"Cum perplures\" della Congregazione per gli affari ecclesiastici straordinari fu eretta la prefettura apostolica delle \"Intendencias Orientales\", ricavandone il territorio dall'arcidiocesi di Bogot\u00e0. La nuova prefettura fu affidata ai missionari monfortani, ai quali fu data in amministrazione anche la prefettura apostolica di Los Llanos de San Mart\u00edn, eretta il 18 gennaio dell'anno successivo. La missione era guidata da padre Eugenio Mor\u00f3n, superiore dei Monfortani.\nIl 16 marzo 1908 le due prefetture apostoliche furono unite, e la nuova circoscrizione fu elevata al rango di vicariato apostolico con il nome di vicariato apostolico di Los Llanos de San Mart\u00edn (\"Vicariatus apostolicus Planorum Sancti Martini\").\nIl 9 giugno 1949 in forza della bolla \"Evangelizationis operi\" di papa Pio XII cedette una porzione del suo territorio a vantaggio dell'erezione della prefettura apostolica di Mit\u00fa (oggi vicariato apostolico) e nel contempo assunse il nome di vicariato apostolico di Villavicencio.\nIl 7 aprile 1956 cedette un'altra porzione di territorio a vantaggio dell'erezione della prefettura apostolica di Vichada, successivamente soppressa.\nIl 16 gennaio 1964 cedette ancora una porzione di territorio a vantaggio dell'erezione della prefettura apostolica di Ariari (oggi diocesi di Granada in Colombia) e l'11 febbraio dello stesso anno, con la bolla \"Universae regimen\" di papa Paolo VI, fu elevata al rango di diocesi, divenendo suffraganea dell'arcidiocesi di Bogot\u00e1.\nIl 22 dicembre 1999 cedette il comune di Puerto Gait\u00e1n a vantaggio dell'erezione del vicariato apostolico di Puerto Gait\u00e1n.\nIl 3 luglio 2004 \u00e8 stata ulteriormente elevata al rango di arcidiocesi metropolitana con la bolla \"Ad totius dominici\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nell'anno 2020 su una popolazione di 715.700 persone contava 697.200 battezzati, corrispondenti al 97,4% del totale."}
{"id": "503255", "revid": "287204", "url": "https://it.wikipedia.org/wiki?curid=503255", "title": "Diocesi di Vladivostok", "text": "La diocesi di Vladivostok (in latino: \"Dioecesis Vladivostokensis\") \u00e8 stata una sede della Chiesa cattolica.\nTerritorio.\nLa diocesi comprendeva le antiche Oblast' dell'Impero russo di Primor'e e dell'Amur, delimitati dal fiume Amur, nell'est della Siberia, nonch\u00e9 la parte russa dell'isola di Sachalin.\nSede vescovile era la citt\u00e0 di Vladivostok, capoluogo della \"Primorskaja Oblast\"', dove fungeva da cattedrale la chiesa della Madre di Dio.\nStoria.\nIl vicariato apostolico della Siberia fu eretto il 1\u00ba dicembre 1921, ricavandone il territorio dall'arcidiocesi di Mahil\u00eb\u016d. In origine, comprendeva le regioni di Vladivostok, Irkutsk, Omsk, Tomsk e Tashkent.\nIl 2 febbraio 1923 in forza della bolla \"Semper Romani\" di papa Pio XI il vicariato apostolico fu elevato a diocesi e assunse il nome di diocesi di Vladivostok.\nIl 28 maggio 1931 cedette una porzione del suo territorio a vantaggio dell'erezione dell'amministrazione apostolica di Harbin.\nIl 13 aprile 1991 il territorio della diocesi fu affidato all'amministrazione apostolica di Novosibirsk (oggi diocesi della Trasfigurazione a Novosibirsk), sopprimendo \"de facto\" la diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati."}
{"id": "503256", "revid": "1782831", "url": "https://it.wikipedia.org/wiki?curid=503256", "title": "Hawkman", "text": "Hawkman \u00e8 un personaggio dei fumetti creato da Gardner Fox (testi) e Dennis Neville (disegni) sull'albo \"Flash Comics\" n. 1 (gennaio 1940), pubblicato da DC Comics. Sullo stesso albo vengono creati il primo Flash e Johnny Thunder.\nIn Italia, negli anni sessanta e settanta, \u00e8 stato conosciuto anche come Falco.\nCome gran parte dei personaggi della DC ha avuto diverse incarnazioni, con caratteristiche anche molto differenti tra loro. \u00c8 stato uno dei componenti della Justice Society of America e della Justice League in diverse formazioni.\nQuasi ogni versione di Hawkman \u00e8 caratterizzata dall'uso di grandi ali artificiali, fissate a una bardatura di un metallo speciale che consente di volare, e da un casco a forma di testa di falco. La maggior parte dei vari Hawkman ha come spalla una supereroina chiamata Hawkgirl (in Italia ribattezzata \"Alata\") o Hawkwoman, con cui \u00e8 sposato o ha comunque una relazione sentimentale.\nDurante la \"Golden Age\" Hawkman fu \"Carter Hall\", un archeologo che era la reincarnazione di un principe dell'Antico Egitto. Hall e Hawkgirl usano gli stessi strumenti esposti nel museo che curano per combattere il crimine.\nCome molti supereroi della Golden Age Hawkman scompare dalle pubblicazioni dopo la seconda guerra mondiale. Durante la \"Silver Age\", negli anni sessanta, la DC introdusse, insieme con numerose altre, anche la nuova versione di questo personaggio. I nuovi Hawkman e Hawkgirl sono agenti di polizia del pianeta Thanagar trasferitisi sulla Terra per aiutare le forze di polizia umane e la Justice League a occuparsi dei supercriminali.\nDa quando la \"continuity\" DC fu riscritta nel 1986 con \"Crisi sulle Terre infinite\" la storia di Hawkman \u00e8 diventata confusa tra le numerose nuove versioni del personaggio apparse nel corso degli anni, alcune associate all'Antico Egitto altre a Thanagar. Queste versioni comparvero in diverse serie di breve durata.\nStoria editoriale.\nHawkman apparve la prima volta su \"Flash Comics\" n. 1 nel 1940, e continu\u00f2 a comparirvi durante gli anni quaranta. Questo primo Hawkman era Carter Hall, reincarnazione di un principe egizio, che aveva scoperto che il misterioso \"nono metallo\" poteva annullare gli effetti della gravit\u00e0 permettendogli di volare. Appront\u00f2 un costume con delle ampie ali che gli consentirono di avere il controllo sul suo volo e di diventare un avversario del crimine.\nHawkman fu uno dei fondatori della Justice Society of America, a partire da \"All Star Comics\" n. 3 (inverno 1940). Nel numero 8 divenne presidente della JSA, posizione che avrebbe ricoperto fino alla fine delle apparizioni del gruppo su \"All Star Comics\". Fu l'unico membro a comparire in tutte le avventure della JSA durante la \"Golden Age\".\nCarter Hall ebbe una relazione con la sua sposa reincarnata, Shiera Sanders, che divenne la supereroina Hawkgirl.\nLe prime tre avventure di Hawkman furono disegnate da Dennis Neville, che per il costume prese a modello gli uomini falco del Flash Gordon di Alex Raymond, quindi da Sheldon Moldoff e poi da Joe Kubert, il quale modific\u00f2 leggermente la maschera in \"Flash Comics\" n. 85 (luglio 1947) e successivamente rimpiazz\u00f2 la maschera da falco alato con un pi\u00f9 semplice cappuccio giallo in \"Flash Comics\" n. 98 (agosto 1948).\nCome la maggior parte dei supereroi della \"Golden Age\", le sue avventure cessarono quando l'industria dei \"comic\" distolse la sua attenzione dal genere. La sua ultima apparizione fu su \"All Star Comics\" n. 57 nel 1951.\nUn decennio pi\u00f9 tardi la DC Comics diretta da Julius Schwartz decise di rivitalizzare alcuni eroi con versioni rinnovate, ma con gli stessi nomi e poteri. Sulla scia del successo di Flash, anche Hawkman fu oggetto di un \"revival\". Questa volta \u00e8 un poliziotto extraterrestre del pianeta Thanagar, ma i suoi poteri sono pressoch\u00e9 invariati. Creato da Gardner Fox e Joe Kubert, Katar Hol giunse sulla Terra con sua moglie \"Shayera\" inseguendo un fuorilegge e rimase a combattere il crimine. La coppia adott\u00f2 i nomi Carter e Shiera Hall e divenne curatrice di un museo.\nQuesto Hawkman \u00e8 membro della Justice League of America, dove ha spesso battibecchi con l'iconoclastico liberale Freccia Verde. Negli anni sessanta fu rivelato che l'Hawkman originale viveva sul mondo parallelo detto \"Terra-due\" mentre Katar Hol viveva su \"Terra-uno\". La Justice League e la Justice Society durante gli anni sessanta e settanta ebbero incontri a cadenza annuale durante i quali i due eroi si incontrarono spesso.\nL'Hawkman della \"Silver Age\" fu titolare di una serie personale per alcuni anni, ma con la riduzione delle vendite la testata fu unita con quella di Atomo (Ray Palmer). \"Atom and Hawkman\" dur\u00f2 solo un altro anno prima di essere chiuso.\nSul finire degli anni settanta su \"Showcase\" e \"World's Finest Comics\" Thanagar entr\u00f2 in guerra con il pianeta Rann (casa adottiva di Adam Strange). Ci\u00f2 condusse Hawkman e Hawkwoman a troncare i legami con il proprio pianeta natale e pi\u00f9 tardi a combattere una guerra con Thanagar che tentava segretamente di conquistare la Terra.\nNel 1985 con \"Crisi sulle Terre infinite\" vennero sostanzialmente riscritte e azzerate vita e origini di molti personaggi. Di questa operazione non si giov\u00f2 Hawkman che, anzich\u00e9 trovarsi una biografia riordinata, ebbe come risultato una ancor pi\u00f9 grande confusione tra le sue varie incarnazioni. Nella nuova sequenza temporale esiste una singola Terra che ha avuto la Justice Society negli anni quaranta e la Justice League decenni pi\u00f9 tardi. Revisioni successive cercarono di stabilire esattamente chi sono stati Hawkman e Hawkwoman nei vari periodi. Nei pochi anni in cui furono ancora usate versioni precedenti a \"Crisi\", queste ebbero un ruolo preminente nell'universo DC e si unirono alle incarnazioni pi\u00f9 recenti della Justice League.\nQuindi la DC decise di ripristinare completamente la \"continuity\" di Hawkman con una miniserie di tre numeri intitolata \"Hawkworld\", opera di Tim Truman. A quest'opera sarebbe seguita una serie regolare, con lo stesso titolo, di John Ostrander e Grant Miehm. La miniserie di Truman, pur considerata di ottima fattura, aggrav\u00f2 pesantemente i problemi di continuit\u00e0 temporale delle vicende del personaggio. Infatti non tenne conto degli eventi precedenti, riscrivendo completamente i retroscena biografici. Thanagar \u00e8 un pianeta con una rigida e classista strutturazione sociale, che va alla conquista di altri mondi per arricchirsi. Katar Hol \u00e8 il figlio di un alto ufficiale che si ribella contro lo \"status quo\". Insieme con la sua compagna Shayera viene mandato sulla Terra e vi rimane per molti anni finch\u00e9 non viene apparentemente ucciso.\nDal 2002 l'Hawkman attivo nell'universo DC \u00e8 Carter Hall, reincarnazione dell'antico principe egizio Khufu nel corpo di Katar Hol, che ha preso parte alla saga \"Crisi d'identit\u00e0\". \u00c8 stato protagonista di una miniserie (inedita in italiano) scritta da James Robinson e Geoff Johns e disegnata da Rags Morales, dove viene reintegrato nella \"continuity\" corrente.\nVarie identit\u00e0.\nLa Dc Comics accredita come canoniche 10 versioni del personaggio, in continuity con la linea temporale principale del Multiverso DC. Cronologicamente sono:\nCarter Hall.\nNell'antico Egitto il principe Khufu era impegnato in una faida con il suo rivale, il sacerdote egiziano Ha-Set.\nUsando un pugnale forgiato con il metallo alieno Nth (ricavato da un'astronave Thanagariana precipitata sulla terra), il sacerdote pugnala sia Khufu e la sua consorte Chay-Ara, uccidendoli.\nMa le particolari caratteristiche del metallo, unito alla forza del loro amore, trasform\u00f2 le anime dei due coniugi: per secoli, i due continuarono a reincarnarsi, destinati a rincontrarsi e a rinnovare il loro amore.\nMillenni pi\u00f9 tardi, nel 1940, Khufu si reincarna nell'archeologo americano Carter Hall, e Chay-Ara in Kendra Saunders.\nUsando il metallo Nth per forgiare una cintura anti-gravit\u00e0 e delle ali, Hall divenne il giustiziere volante noto come Hawkman, e Kendra lo accompagn\u00f2 in battaglia con il nome di Hawkgirl. Hawkman \u00e8 stato uno dei membri fondatori della Justice Society of America.\nScomparso nel limbo durante una missione con la JSA, durante Ora zero Hall torn\u00f2 in vita fondendosi con Katar Hol e Kendra per formare una creatura semidivina nota come Hawk-god (Dio - Falco).\nHawk-God, a causa delle diverse personalit\u00e0, divenne instabile, fino a sparire in un regno extradimensionale noto come \"regno del Dio-Falco\".\nAnni dopo il membro di JSA Kendra Saunders viene condotta su Thanagar in cerca di un campione per fermare il malvagio Onimar Synn dallo schiavizzare l'intero pianeta. I monaci thanagariani usarono la connessione, vecchia di secoli, di Kendra con Carter per riportarlo indietro sul piano mortale, fondendo la sua anima con il corpo di Katar Hol, l'Hawkman di Thanagar.\nA seguito di questa resurrezione non ortodossa Carter Hall mantiene tutti i ricordi delle sue vite passate, compresi quelli di Katar Hol.\nOggi Carter Hall opera nella citt\u00e0 di St. Roch, Louisiana, facendo coppia con Kendra Saunders, la nuova Hawkgirl, ed \u00e8 nuovamente un membro della JSA. Kendra, pur avendo tutte le memorie delle vite passate, non ha nessuna delle precedenti esperienze sentimentali, questo causer\u00e0 diverse tensioni tra lei e Hawkman, con cui collaborer\u00e0 spesso ma senza corrispondere al suo sentimento: Kendra infatti pare non credere alla storia della reincarnazione, non sentendo per Carter quello che l'uomo prova per lei. Tuttavia, durante la guerra tra Rann e Thanagar, i due inizieranno una relazione sentimentale.\nIn \"La notte pi\u00f9 profonda\" Hawkman e Hawkgirl vengono uccisi in una dura lotta con Elongated Man e Sue Dibny, divenuti membri del Corpo delle Lanterne Nere, e successivamente resuscitati a loro volta come Lanterne Nere.\nQuando, grazie al potere della potentissima Entit\u00e0 e la luce della Lanterna Bianca, ritornano in vita tutti i supereroi deceduti, anzich\u00e9 Kendra sorprendentemente insieme a Hawkman torna dall'aldil\u00e0 la rossa Shiera Hall, che ricorda ogni dettaglio delle loro vite passate e, soprattutto, il suo grande amore per Carter.\nKatar Hol.\nKatar Hol era un giovane ufficiale di polizia sul pianeta Thanagar, il rampollo di una famiglia privilegiata essendo il figlio di Paran Katar, creatore delle ali artificiali con i quali i Wingmen (cos\u00ec erano chiamati i poliziotti Thanagariani) riuscivano a volare.\nThanagar era un pianeta che conquistava e minava altri mondi per avere le loro risorse per mantenere cos\u00ec i suoi alti standard di vita e Hol cap\u00ec che ci\u00f2 era sbagliato. Si ribell\u00f2 contro il sistema e riport\u00f2 alla luce i vecchi giorni di Thanagar. Divent\u00f2 studente di storia e archeologia, provando una forte ammirazione per Kalmoran, eroe leggerndario di Thanagar.\nA causa della azioni violente a cui doveva partecipare come Wingman, Katar Hol divenne dipendente da una droga sintetica, e fu per questo che venne manipolato dal capo della polizia, il capitano Byth, in un complotto ideato allo scopo di uccidere suo padre, accusato di contrabbando di armi verso i ribelli, mentre in realt\u00e0 riforniva clandestinamente cibo e medicine per i poveri.\nDivenendo a sua insaputa un patricida venne poi incastrato da Byth e poi mandato in esilio sull'isola di Chance.\nIn questo periodo trov\u00f2 uno dei residenti dell'isola che costruiva un paio di al\u00ec. Disilluso, Katar Hol lo uccise e si impossess\u00f2 delle ali. Cap\u00ec poi che le ali erano state fatte apposta per lui e che l'uomo travestito aveva delle ali vere sulla sua schiena. Terrificato per quello che aveva fatto, venne avvicinato dal fratello dell'uomo che aveva ucciso, chelo aiut\u00f2 a combattere i sintomi di astienza della sua dipendenza da droga e fece pace con s\u00e9 stesso.\nQuando venne pronunciata la sentenza Hol venne mandato a Downside in prigione. Tuttavia, grazie all'aiuto della poliziotta Shayera Tai, una giovane donna originaria delle classi pi\u00f9 umili della societ\u00e0, riusc\u00ec a scappare e a trovare il modo di rivelare il complotto ai suoi danni ideato anni prima da Byth, che nel mentre aveva guadagnato poteri che gli consentivano di cambiare forma.\nKatar e Shayera sconfissero il criminale, ma egli scapp\u00f2 in direzione del pianeta Terra. Riabilitato il proprio onore e il proprio rango Katar e la sua nuova partner Shayera inseguirono Byth sul nostro pianeta, subito dopo che Fel Andar lasci\u00f2 la terra.\nKatar Hol e Shayera rimasero sulla Terra dove operarono come ambasciatori di buona volont\u00e0 del loro pianeta natale e combattereono i criminali, sia umani che alieni nella citt\u00e0 di Chicago. Katar si un\u00ec poi alla Justice League come tramite tra loro e la JSA; durante la permanenza nel team conobbe Freccia Verde le cui idee da liberal di estrema sinistra si scontravano con la personalit\u00e0 conservatrice di Katar, dando vita a infuocati dibattiti politici ed etici tra i due.\nCome scoperto durante \"Crisi d'identit\u00e0\" Katar, Ollie e altri Leaguer hanno per anni partecipato alla cancellazione dei ricordi di molti supercriminali che avevano appreso l'identit\u00e0 segreta di molti eroi.\nEtichettati dalla stampa come \"Hawkman III\" e come \"Hawkwoman II\", Katar e Shayera ebbero una relazione lavorativa piuttosto turbolenta e alla fine Shayera si separ\u00f2 da Katar, che continu\u00f2 da solo.\nKatar incontr\u00f2 Carter Hall e Sheira Sanders quando tornarono dal Limbo con il resto della Justice Society. Scopr\u00ec che suo padre Paran and\u00f2 sulla terra durante la seconda guerra mondiale; divenne amico di Carter e sua moglie, che furono gli ispiratori dei Wingmen.\nDurante l'evento \"Ora zero\" Katar Hol venne fuso a Carter e Sheira, creando una creatura nota come \"Hawk God\", una nuova versione di Hawkman, un avatar vivente del Dio Falco che continu\u00f2 per un breve periodo ad avere avventure, dare la caccia ai criminali e mettere in piedi il proprio \"marchio di feroce giustizia\". Poi divenne pazzo (tormentato da tutte le voci di tutti i precedenti avatar del dio falco nella sua testa) finch\u00e9 non venne infine confinato nel limbo dalle capacit\u00e0 combinate del mago Arion e di Martian Manhunter.\nA causa del ritorno dai morti di Carter Hall prima di Crisi infinita \u00e8 stato affermato che l'anima di Katar Hol \u00e8 dissipata dal Limbo/Regno del Dio Falco ed \u00e8 ormai defunto. Carter Hall attualmente vive nella ricostruzione di una versione del corpo Thanagariano di Katar Hol, di cui possiede i ricordi e le esperienze.\nFel Andar.\nAlcuni anni fa la spia Thanagariana Fel Andar, che viveva sulla Terra gi\u00e0 da parecchio tempo, si innamor\u00f2 di una donna terrestre, Sharon Parker. I due si sposarono e Sharon diede alla luce Ch'al Andar, che venne chiamato con il nome terrestre Charles. Quando Charles aveva quattro anni Thanagar richiam\u00f2 Andar in servizio attivo, ordinandogli di infiltrarsi nella Justice League come secondo Hawkman.\nI suoi capi fecero il lavaggio del cervello a Sharon, costringendola a prendere l'identit\u00e0 di Hawkwoman. Andar non disse nulla di suo figlio ai suoi superiori.\nCon l'intenzione di conquistare la fiducia dei suoi compagni di squadra Fel Andar afferm\u00f2 di essere Carter Hall Jr., il figlio di Carter e Shiera Hall.\nQuando Hawkwoman venne a conoscenza della verit\u00e0 raccont\u00f2 tutto a Martian Manhunter e Maxwell Lord. Di fronte a entrambi Andar \u00e8 scappato, tornando indietro su Thanagar, ma non prima di avere ucciso Sharon per il suo tradimento.\nFel Andar avrebbe voluto restare sulla Terra, ma \u00e8 stato costretto a tornare al suo pianeta dal ritorno di Carter Hall dal Limbo. Andar \u00e8 stato condannato all'ergastolo su Thanagar e ha lasciato sulla Terra il suo giovane figlio.\nDurante la guerra tra Rann e Thanagar, nel tentativo di riappacificarsi con il figlio e di riscattare il suo nome dai suoi numerosi crimini, Andar mor\u00ec per mano di Komand'r, la supercriminale di Tamar nota come Blackfire.\nCharles Parker.\nCharlie Parker, originariamente il Teen Titans noto come Aquila d'oro, era in realt\u00e0 il figlio della spia tahanagariana Fel Andar, avuto con una donna terrestre, Sharon Parker. Il suo nome thanagariano \u00e8 Ch'al Andar.\nFingendosi alleato di Carter Hall nella sua lotta al crimine a St. Rosch, divenne il quarto Hawkman quando Carter sembr\u00f2 perire in battaglia.\nSi scopr\u00ec in seguito che dietro l'attacco criminale alla citt\u00e0 e alla (presunta) morte di Hawkman c'era proprio lui, che pianific\u00f2 il tutto per assumere il manto dell'eroe alato che, nella sua mente malata, gli spettava di diritto.\nCarter infine sconfisse l'usurpatore e lo mand\u00f2 su Thanagar per venire processato con l'accusa di alto tradimento.\nMa una volta su Thanagar Ch'al divenne un soldato nella guerra contro Rann, seppur privo di un occhio, ed ebbe modo di scontrarsi con Carter Hall.\nQuando per\u00f2 suo padre, divenuto pacifista, venne ucciso da Blackfire, si un\u00ec suo malgrado a Hawkman e Adam Strange.\nCuriosit\u00e0.\nLo scrittore scozzese Grant Morrison voleva usare Hawkman nella JLA quando ne scriveva le storie nel 1997; gli fu impedito in quanto la continuity di Hawkman era troppo intricata fino a quel momento. In sostituzione cre\u00f2 allora l'angelo Zauriel, alludendo comunque chiaramente alla connessione tra Hawkman e Zauriel quando Aquaman incontra per la prima volta l'angelo chiamandolo \"Katar\" (alter ego di Hawkman in quegli anni).\nPoteri e abilit\u00e0.\nLa tecnologia Thangariana ha inventato il metallo Nth, che permette di sconfiggere la forza di gravit\u00e0; le sue ali artificiali sono composte di tale metallo e permettono ad Hawkman di volare a velocit\u00e0 elevatissime permettendogli addirittura di stare dietro a esseri super veloci come Superman. Hawkman \u00e8 dotato di una forza, resistenza, agilit\u00e0, velocit\u00e0, riflessi e sensi (soprattutto vista e udito) a livelli sovrumani. Le ali di Hawkman oltre a permettergli una notevole agilit\u00e0 e velocit\u00e0 in volo lo proteggono da armi di grosso calibro, armi da taglio, dalle fiamme, dalle alte temperature e da potenti esplosioni. Inoltre il metallo Nth \u00e8 indistruttibile, le armi fatte di questo metallo possono resistere a qualunque cosa e sono in grado di rompere l'acciaio. Hawkman possiede un'elevata resistenza alle offese fisiche come per esempio forti impatti, cadute da altezze elevatissime, essere lanciato attraverso pareti pi\u00f9 volte e a veri e propri pestaggi da parte di esseri estremamente potenti. Hawkman, in tutte le sue le sue incarnazioni, \u00e8 un guerriero eccezionale, abile nella lotta corpo a corpo e specializzato nell'uso di numerosissime armi, anche se predilige una mazza ferrata per i combattimenti ravvicinati. La sua abilit\u00e0 nel combattimento supera addirittura quella di Batman e questo gli permette di sconfiggerlo negli scontri diretti. L'arma pi\u00f9 potente di Hawkman \u00e8 l'Artiglio di Horus, un guanto che assorbe la sua energia dal nucleo della terra, quindi chi viene colpito da questo guanto \u00e8 come se venisse colpito con l'intero pianeta e questo permette ad Hawkman di sconfiggere con un colpo solo esseri potenti come Superman. Alcune versioni del personaggio avevano un legame telepatico con gli uccelli simile a quello che Aquaman ha con le creature marine. Il metallo Nth riesce in qualche modo a regolare la sua temperatura corporea, visto che gira spesso a torso nudo e vola ad altissime quote, oltre ad avere capacit\u00e0 curative che permettono ad Hawkman di guarire dalle ferite gravi come per esempio quelle inferte da armi da fuoco, da taglio, gravi ustioni, essere trafitto in pi\u00f9 punti vitali, ricostruire ossa rotte o bucate in poche ore.\nAltri media.\nHawkman ha fatto alcune apparizioni nelle serie animate \"I Superamici\", \"Justice League\", \"Justice League Unlimited\", \"The Batman\", \"\", \"Young Justice\" e \"Justice League Action\".\nMichael Shanks, gi\u00e0 protagonista della serie TV \"Stargate SG1\", interpreta Hawkman nell'episodio doppio \"Absolute Justice\" della nona stagione della serie televisiva \"Smallville\" e in alcuni episodi successivi. Hawkman ha fatto la sua comparsa anche nei telefilm \"Legends of Tomorrow\", \"The Flash\" e \"Arrow\".\nCarter Hall, alias Hawkman, compare nel film del DC Extended Universe \"Black Adam\", interpretato da Aldis Hodge (primo attore afroamericano a ricoprire questo ruolo)."}
{"id": "503257", "revid": "6923", "url": "https://it.wikipedia.org/wiki?curid=503257", "title": "Arcidiocesi di Valladolid", "text": "Larcidiocesi di Valladolid (in latino: \"Archidioecesis Vallisoletana\") \u00e8 una sede metropolitana della Chiesa cattolica in Spagna. Nel 2020 contava 442.609 battezzati su 520.716 abitanti. \u00c8 retta dall'arcivescovo cardinale Ricardo Bl\u00e1zquez P\u00e9rez.\nTerritorio.\nL'arcidiocesi comprende la provincia di Valladolid.\nSede arcivescovile \u00e8 la citt\u00e0 di Valladolid, dove si trova la cattedrale di Nostra Signora di San Lorenzo.\nIl territorio \u00e8 suddiviso in 304 parrocchie, raggruppate in 4 vicariati.\nCiascun vicariato \u00e8 suddiviso in arcipresbiterati:\nStoria.\nLa diocesi di Valladolid fu eretta il 25 settembre 1595 con la bolla \"Pro excellenti\" di papa Clemente VIII, ricavandone il territorio dalla diocesi di Palencia. L'erezione della nuova diocesi poneva fine ai conflitti secolari tra gli abati di Valladolid e i vescovi di Palencia.\nNel 1688 fu eretta la cattedrale, di cui croll\u00f2 una torre nel 1841.\nA seguito del concordato fra Spagna e Santa Sede stipulato nel 1851, il 4 luglio 1857 \u00e8 stata elevata al rango di arcidiocesi metropolitana.\nIntanto, nel 1855 era stato eretto il seminario diocesano.\nNel 1955 il territorio diocesano fu considerevolmente ampliato e fatto corrispondere alla provincia civile di Valladolid.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 520.716 persone contava 442.609 battezzati, corrispondenti all'85,0% del totale."}
{"id": "503258", "revid": "110157", "url": "https://it.wikipedia.org/wiki?curid=503258", "title": "Diocesi di Vila Real", "text": "La diocesi di Vila Real (in latino: \"Dioecesis Villaregalensis\") \u00e8 una sede della Chiesa cattolica in Portogallo suffraganea dell'arcidiocesi di Braga. Nel 2017 contava 202.900 battezzati su 206.661 abitanti. \u00c8 retta dal vescovo Ant\u00f3nio Augusto de Oliveira Azevedo.\nTerritorio.\nLa diocesi comprende il distretto di Vila Real, nel nord del Portogallo. Confina ad est con la diocesi di Bragan\u00e7a-Miranda, a sud con la diocesi di Lamego, ad ovest con le diocesi di Porto e di Viana do Castelo e con l'arcidiocesi di Braga, e a nord con la diocesi spagnola di Orense.\nSede vescovile \u00e8 la citt\u00e0 di Vila Real, dove si trova la cattedrale di San Domenico.\nIl territorio si estende su 4.237\u00a0km\u00b2 ed \u00e8 suddiviso in 264 parrocchie, raggruppate in 8 arcipresbiterati: Douro I e II, Centro I e II, Barroso, Alto T\u00e2mega, Basso T\u00e2mega e Terra Quente.\nStoria.\nLa diocesi \u00e8 stata eretta il 20 aprile 1922 con la bolla \"Apostolicae Praedecessorum Nostrorum\" di papa Pio XI. La nuova diocesi era inizialmente costituita da 256 parrocchie, 19 ricavate dal territorio dalla diocesi di Bragan\u00e7a e Miranda (oggi diocesi di Bragan\u00e7a-Miranda), 166 sottratte all'arcidiocesi di Braga e 71 dalla diocesi di Lamego.\nNel territorio della nuova diocesi era compresa la citt\u00e0 di Chaves, l'antica \"Aquae Flaviae\", che fu sede di una diocesi nel periodo suebo nel V secolo.\nFu nominato primo vescovo Jo\u00e3o Evangelista de Lima Vidal, il quale impegn\u00f2 il proprio episcopato nell'organizzazione della nuova diocesi, attraverso la promulgazione di diverse lettere e direttive pastorali, l'istituzione dell'Opera delle Vocazioni e del seminario diocesano, e con la pubblicazione dell\"Estatuto da Associa\u00e7\u00e3o da Catequese\" per l'organizzazione della catechesi parrocchiale (1924). Si deve ancora all'opera di Lima Vidal l'organizzazione di un congresso liturgico, che ebbe risonanza a livello nazionale, e la fondazione dell\"Anjo da Diocese\" (1923), bollettino ufficiale della diocesi.\nIl suo successore, Ant\u00f3nio Valente da Fonseca, port\u00f2 a termine la costruzione del seminario e si dedic\u00f2 all'istituzione dell'Azione Cattolica, che contribu\u00ec al rinnovamento liturgico e pastorale nelle parrocchie. Ant\u00f3nio Cardoso Cunha costru\u00ec il palazzo episcopale e impegn\u00f2 la maggior parte dei suoi sforzi per l'attuazione delle direttive del concilio Vaticano II.\nIl 14 marzo 1962, con la lettera apostolica \"Quae solent\", papa Giovanni XXIII ha proclamato la Beata Maria Vergine Immacolata patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 206.661 persone contava 202.900 battezzati, corrispondenti al 98,2% del totale."}
{"id": "503259", "revid": "1123126", "url": "https://it.wikipedia.org/wiki?curid=503259", "title": "Arcidiocesi di Sarajevo", "text": "Larcidiocesi di Sarajevo o Vrhbosna (in latino: \"Archidioecesis Vrhbosnensis o Seraiensis\") \u00e8 una sede metropolitana della Chiesa cattolica in Bosnia ed Erzegovina. Nel 2020 contava 137.991 battezzati su 1.797.991 abitanti. \u00c8 retta dall'arcivescovo Tomo Vuk\u0161i\u0107.\nTerritorio.\nL'arcidiocesi comprende la parte orientale della Bosnia.\nSede arcivescovile \u00e8 la citt\u00e0 di Sarajevo, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 155 parrocchie.\nStoria.\nIn origine il territorio dell'attuale arcidiocesi apparteneva alla giurisdizione delle diocesi di Sirmio e dell'arcidiocesi di Salona (oggi arcidiocesi di Spalato-Macarsca).\nDopo l'invasione degli Avari, la diocesi di Sirmio perse di importanza e di conseguenza il territorio bosniaco inizi\u00f2 a gravitare attorno alle diocesi dalmate.\nLa diocesi di Bosnia fu eretta nell'XI secolo ed era originariamente suffraganea dell'arcidiocesi di Antivari, ma verso il 1120 entr\u00f2 nella provincia ecclesiastica di Ragusa.\nNella seconda met\u00e0 del XII secolo inizi\u00f2 l'influenza dei metropoliti di Kalocsa, che si fece pi\u00f9 forte con il trasferimento della sede, attorno al 1250, da Brdo presso l'attuale Sarajevo a \u0110akovo in Slavonia (vedi arcidiocesi di \u0110akovo-Osijek).\nNel 1463 la Bosnia cadde sotto l'occupazione turca, che nel 1537 giunse a conquistare \u0110akovo. La Chiesa cattolica in patria resisteva soprattutto grazie all'opera dei francescani, che celebravano di nascosto ed ebbero fra le loro file molti martiri. Intanto, molti cattolici bosniaci emigrarono verso l'Istria, il Burgenland e alcuni attraversarono l'Adriatico e si stabilirono soprattutto in Molise.\nNel 1735 fu ristabilita la gerarchia cattolica con l'erezione del vicariato apostolico di Bosnia, che estendeva la sua giurisdizione sull'intera regione della Bosnia e dell'Erzegovina, ad eccezione dei territori meridionali sottomessi alla sede di Trebigne. Nel 1846 il vicariato di Bosnia cedette una porzione del suo territorio a vantaggio dell'erezione del vicariato apostolico dell'Erzegovina.\nDopo che la Bosnia fu affidata all'amministrazione dell'Impero austro-ungarico nel 1878, il vicariato apostolico fu elevato ad arcidiocesi metropolitana da papa Leone XIII con la bolla \"Ex hac augusta\" del 5 luglio 1881. Con questa bolla venivano erette anche le diocesi suffraganee di Banja Luka e di Mostar-Duvno. Quest'ultima aveva origine dall'elevazione del vicariato apostolico dell'Erzegovina e l'8 luglio 1890 le fu data in amministrazione perpetua la diocesi di Trebigne-Marcana.\nA seguito delle guerre degli anni novanta il numero di cattolici dell'arcidiocesi di Sarajevo si \u00e8 fortemente ridimensionato, passando da circa 528.000 a circa 200.000.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 1.797.991 persone contava 137.991 battezzati, corrispondenti al 7,7% del totale."}
{"id": "503260", "revid": "110157", "url": "https://it.wikipedia.org/wiki?curid=503260", "title": "Diocesi di Varanasi", "text": "La diocesi di Varanasi (in latino: \"Dioecesis Varanasiensis\") \u00e8 una sede della Chiesa cattolica in India suffraganea dell'arcidiocesi di Agra. Nel 2017 contava 19.739 battezzati su 27.218.980 abitanti. \u00c8 retta dal vescovo Eugene Joseph.\nTerritorio.\nLa diocesi comprende le divisioni di Varanasi e Azamgarh ed il distretto di Sant Ravidas Nagar nella parte orientale dello stato dell'Uttar Pradesh in India.\nSede vescovile \u00e8 la citt\u00e0 di Varanasi, dove si trova la cattedrale di Santa Maria.\nIl territorio \u00e8 suddiviso in 44 parrocchie.\nStoria.\nLa prefettura apostolica di Gorakhpur fu eretta l'11 luglio 1946 con la bolla \"Ad expeditiorem\" di papa Pio XII, ricavandone il territorio dalla diocesi di Allahabad.\nIl 9 gennaio 1947 cedette il distretto di Mirzapur alla diocesi di Allahabad.\nIl 17 settembre 1958 assunse il nome di prefettura apostolica di Benares-Gorakhpur, in seguito al trasferimento della sede del prefetto da Gorakhpur a Benares, antico nome della citt\u00e0 di Varanasi.\nIl 5 giugno 1970 in forza della bolla \"Quae universo\" di papa Paolo VI la prefettura apostolica fu elevata a diocesi e assunse il nome di diocesi di Banaras, modificato in quello attuale il 14 maggio 1971.\nA partire dal 1970, la parte settentrionale della diocesi fu affidata alle cure pastorali dei missionari della Congregazione di Santa Teresa del Bambin Ges\u00f9, di rito siro-malabarese; nel 1976 il vescovo Patrick Paul D'Souza ritir\u00f2 da questi territori tutti i sacerdoti diocesani.\nIl 19 giugno 1984 ha ceduto una porzione del suo territorio a vantaggio dell'erezione dell'eparchia di Gorakhpur.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 27.218.980 persone contava 19.739 battezzati, corrispondenti allo 0,1% del totale."}
{"id": "503262", "revid": "110157", "url": "https://it.wikipedia.org/wiki?curid=503262", "title": "Arcidiocesi di Verapoly", "text": "Larcidiocesi di Verapoly (in latino: \"Archidioecesis Verapolitana\") \u00e8 una sede metropolitana della Chiesa cattolica in India. Nel 2017 contava 348.465 battezzati su 3.534.985 abitanti. \u00c8 retta dall'arcivescovo Joseph Kalathiparambil.\nTerritorio.\nL'arcidiocesi comprende parte dei distretti di Ernakulam e Thrissur nello stato del Kerala, nel sud-ovest dell'India.\nSede arcivescovile \u00e8 la citt\u00e0 di Ernakulam, nella corporazione municipale di Kochi, dove si trova la cattedrale di San Francesco d'Assisi.\nIl territorio \u00e8 suddiviso in 180 parrocchie.\nStoria.\nIl vicariato apostolico di Malabar fu eretto il 3 dicembre 1659, ricavandone il territorio dalla diocesi di Cochin.\nIl primo vicario apostolico fu il carmelitano scalzo italiano Giuseppe Maria Sebastiani, che nel 1663, dopo la sconfitta dei portoghesi ad opera degli olandesi dovette lasciare la missione e far ritorno in Europa. Prima di partire il 31 gennaio 1663 consacr\u00f2 vescovo l'indiano Chandy Parambil (chiamato Alexander de Campo dagli europei) e gli affid\u00f2 il governo del vicariato.\nIl 13 marzo 1709 assunse il nome di vicariato apostolico di Verapoly.\nDopo la met\u00e0 del XVIII secolo il vescovo Florencjusz od Jezusa Nazare\u0144skiego istitu\u00ec il seminario diocesano.\nIl 24 aprile 1838 incorpor\u00f2 il territorio delle diocesi di Cranganore e di Cochin, che furono soppresse. Il 10 aprile 1840 furono sottoposti all'autorit\u00e0 del vescovo di Verapoly, da questo momento decorato del titolo di arcivescovo, tutti i fedeli di rito siro-malabarese, in precedenza dipendenti dagli arcivescovi di Cranganore.\nIl 15 marzo 1853 cedette porzioni del suo territorio a vantaggio dell'erezione dei vicariati apostolici di Mangalore e di Quilon (oggi entrambi diocesi). Questa decisione rese definitiva una divisione del vicariato apostolico di Verapoly che, \"de facto\", esisteva gi\u00e0 dal 1845.\nIl 1\u00ba settembre 1886 in forza della bolla \"Humanae salutis\" di papa Leone XIII il vicariato apostolico ha ceduto un'altra porzione di territorio perch\u00e9 fosse ristabilita la diocesi di Cochin e contestualmente \u00e8 stato elevato al rango di arcidiocesi metropolitana. Il 7 giugno dell'anno successivo, con il breve \"Post initam\", fu istituita la provincia ecclesiastica di Verapoly, che comprendeva come suffraganea la diocesi di Quilon.\nSuccessivamente ha ceduto a pi\u00f9 riprese ulteriori porzioni di territorio a vantaggio dell'erezione di nuove circoscrizioni ecclesiastiche e precisamente:\nNel dicembre 1904 la sede arcivescovile fu trasferita da Verapoly ad Ernakulam e la chiesa di San Francesco d'Assisi di Ernakulam divenne pro-cattedrale dell'arcidiocesi; fu dichiarata cattedrale nel 1934.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 3.534.985 persone contava 348.465 battezzati, corrispondenti al 9,9% del totale."}
{"id": "503263", "revid": "92723", "url": "https://it.wikipedia.org/wiki?curid=503263", "title": "Diocesi di Zacatecas", "text": "La diocesi di Zacatecas (in latino: \"Dioecesis Zacatecensis\") \u00e8 una sede della Chiesa cattolica in Messico suffraganea dell'arcidiocesi di San Luis Potos\u00ed appartenente alla regione ecclesiastica Baj\u00edo. Nel 2017 contava 1.123.874 battezzati su 1.183.026 abitanti. \u00c8 retta dal vescovo Sigifredo Noriega Barcel\u00f3.\nTerritorio.\nLa diocesi comprende 48 dei 58 comuni dello stato messicano di Zacatecas e i comuni di Huejuquilla El Alto, Mezquitic, Huej\u00facar, Santa Mar\u00eda de los \u00c1ngeles, Colotl\u00e1n nella parte settentrionale dello stato di Jalisco.\nSede vescovile \u00e8 la citt\u00e0 di Zacatecas, dove si trova la cattedrale di Nostra Signora Assunta, costruita nel XVIII secolo ed aperta al culto il 15 agosto 1752.\nIl territorio si estende su una superficie di 59.015\u00a0km\u00b2 ed \u00e8 suddiviso in 110 parrocchie, raggruppate in 6 zone pastorali e 16 decanati.\nStoria.\nLa diocesi \u00e8 stata eretta il 26 gennaio 1863 con la bolla \"Ad Universam Agri Dominici\" di papa Pio IX, ricavandone il territorio dalla diocesi di Guadalajara, che \u00e8 stata contestualmente elevata ad arcidiocesi, e per una piccola parte dalla diocesi di San Luis Potos\u00ed (oggi arcidiocesi). Originariamente la diocesi di Zacatecas era suffraganea dell'arcidiocesi di Guadalajara.\nIl 13 gennaio 1962 ha ceduto una porzione del territorio a vantaggio dell'erezione della prelatura territoriale di Jes\u00fas Mar\u00eda.\nIl 25 novembre 2006 \u00e8 entrata a far parte della provincia ecclesiastica dell'arcidiocesi di San Luis Potos\u00ed.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.183.026 persone contava 1.123.874 battezzati, corrispondenti al 95,0% del totale."}
{"id": "503264", "revid": "36426", "url": "https://it.wikipedia.org/wiki?curid=503264", "title": "Chiesa di Santa Maria in Portico in Campitelli", "text": "Santa Maria in Campitelli \u00e8 una chiesa di Roma nel rione Sant'Angelo.\nStoria e descrizione.\nDi antichissima origine, Santa Maria \"in Campitello\" che originariamente sorgeva con dimensioni sensibilmente minori sul luogo dell'attuale palazzo Gaetani Lovatelli gi\u00e0 Serlupi con lo stesso orientamento dell'attuale chiesa, viene menzionata per la prima volta nel secolo XII con il Liber Censuum e al momento della sua soppressione possedeva oltre all'altare maggiore, su cui nel secolo XIII venne fatto edificare un tabernacolo in stile cosmatesco dalla famiglia Capizucchi, quattro altari dei quali due dei Paluzzi, uno dei Capizucchi e uno dei Muti.\nIl 4 agosto 1601 papa Clemente VIII concesse la chiesa e ci\u00f2 che le apparteneva a san Giovanni Leonardi e ai Chierici regolari della Madre di Dio, ordine che era stato fondato nella chiesa di Santa Maria della Rosa, a Lucca, il 1\u00ba settembre 1574.\nLa ricostruzione della chiesa sul sito attuale principi\u00f2 il 29 settembre 1600, seguita dall'architetto Carlo Rainaldi su commissione di papa Alessandro VII, che volle celebrare la fine della pestilenza del 1656 che aveva gi\u00e0 decimato i due quinti della popolazione del Regno di Napoli e che minacciava di estendersi a Roma e ai territori limitrofi, costruendo una degna sede per un'icona mariana ritenuta miracolosa conservata nella piccola chiesa di Santa Maria in Portico.\nIn questa chiesa posta sulla scomparsa via della Bocca della Verit\u00e0, durante la pestilenza accorse e si raccolse per lungo tempo, anche nelle vie circostanti, la popolazione romana causandone la chiusura sia per motivi di igiene che per la ristrettezza del luogo non distante dal lazzaretto istituito sull'Isola Tiberina. Non cessando il flusso di fedeli che continuava a stazionare nelle vie limitrofe anche nelle ore notturne, l'8 dicembre di quell'anno si raccolsero dinanzi a quella chiesa il Senatore e i Conservatori di Roma per formalizzare il voto secondo cui se la pestilenza fosse cessata, la cittadinanza in ringraziamento avrebbe restaurato la chiesa in forme pi\u00f9 decenti per accogliere la sacra immagine. Con la ricostruzione in luogo pi\u00f9 ampio ed in dimensioni maggiori voluta poi da Alessandro VII, con la soppressione delle due precedenti piccole chiese, il nuovo edificio riun\u00ec infatti i due titoli, Santa Maria in Campitelli, presente nella piazza sin dall'alto medioevo, e Santa Maria in Portico, dove era conservata l'immagine miracolosa.\nL'edificio fu terminato nel 1667, privo delle statue pensate nel progetto originario della facciata.\nL'interno \u00e8 a pianta longitudinale. La spazialit\u00e0 tipica delle chiese della controriforma \u00e8 per\u00f2 contraddetta da due assialit\u00e0 trasversali; il progetto iniziale prevedeva una navata di forma ellittica, disposta in senso longitudinale e conclusa da un secondo spazio a pianta circolare. L'alzato \u00e8 scandito da una serie di monumentali colonne libere ispirate all'architettura di Andrea Palladio, inusuali nel Barocco romano. Negli altari sono collocate tele di Luca Giordano, Sebastiano Conca e del Baciccio. Da ricordare anche il sepolcro del cardinale Bartolomeo Pacca.\nL'altare centrale \u00e8 una costruzione barocca impressionante, Jennifer Montagu dir\u00e0 \"la cornice [che contiene la miracolosa immagine della Vergine], simbolica rappresentazione del portico, ossia del portico d'Ottavia, da cui la chiesa nella quale originariamente era conservata prendeva il nome, ha una forma che deriva dal Baldacchino di San Pietro, circondata da una gloria di angeli, nuvole e raggi dorati, che rimandano nuovamente a Bernini, ossia alla gloria della Cattedra di San Pietro\". Melchiorre Caf\u00e0 ha fatto sicuramente il modello in cera, ma muore poche settimane prima che il dipinto sacro della Vergine sia posizionato. Il modello di Caf\u00e0 \u00e8 stato comunque seguito perch\u00e9 gli angeli riprendono molto del suo stile; tuttavia l' \"invenzione\" piuttosto generica dovrebbe essere di Carlo Rainaldi.\nLa chiesa si affaccia su piazza di Campitelli, dove \u00e8 collocata una fontana di Giacomo della Porta, che nel progetto urbanistico di Alessandro VII avrebbe dovuto essere accompagnata da una seconda, non eseguita, in posizione simmetrica.\nAppartenente originariamente al rione Campitelli, l'edificio venne attribuito al rione Sant'Angelo quando i confini di quest'ultimo vennero estesi intorno alla met\u00e0 del novecento, dopo gli sventramenti del ventennio fascista."}
{"id": "503265", "revid": "110157", "url": "https://it.wikipedia.org/wiki?curid=503265", "title": "Diocesi di Zacapa e Santo Cristo de Esquipulas", "text": "La diocesi di Zacapa e Santo Cristo de Esquipulas (in latino: \"Dioecesis Zacapensis et Sanctissimi Domini Nostri Iesu Christi de Esquipulas\") \u00e8 una sede della Chiesa cattolica in Guatemala suffraganea dell'arcidiocesi di Santiago di Guatemala. Nel 2019 contava 605.616 battezzati su 793.845 abitanti. \u00c8 retta dal vescovo \u00c1ngel Antonio Recinos Lemus.\nTerritorio.\nLa diocesi comprende i dipartimenti guatemaltechi di Zacapa e di Chiquimula.\nSede vescovile \u00e8 la citt\u00e0 di Zacapa, dove si trova la cattedrale di San Pietro. A Esquipulas sorge la basilica cattedrale del Cristo Nero (\"Iglesia Bas\u00edlica Santuario del Santo Cristo Crucificado de Esquipulas\").\nIl territorio si estende per un totale su 5.598\u00a0km\u00b2: la diocesi di Zacapa per 5.066\u00a0km\u00b2 e la prelatura per 532\u00a0km\u00b2. \u00c8 suddiviso in 29 parrocchie: 23 appartengono alla diocesi di Zacapa e 6 alla prelatura territoriale di Santo Cristo de Esquipulas.\nStoria.\nLa diocesi di Zacapa fu eretta il 10 marzo 1951 con la bolla \"Omnium in catholico\" di papa Pio XII, ricavandone il territorio dall'arcidiocesi di Guatemala (oggi Santiago di Guatemala).\nIl 16 settembre 1956, in forza della bolla \"Cum Christus\" dello stesso Pio XII, cedette una porzione di territorio, comprensivo della citt\u00e0 di Esquipulas, a vantaggio dell'erezione della prelatura territoriale di Santo Cristo de Esquipulas, che fu contestualmente unita \"aeque principaliter\" all'arcidiocesi di Guatemala; tale unione rimase fino al 1986.\nIl 30 marzo 1957, con la lettera apostolica \"Quod de Beatissima\", papa Pio XII proclam\u00f2 la Beata Maria Vergine del Santissimo Rosario di Fatima patrona principale della diocesi di Zacapa. \nIl 30 aprile 1968 la diocesi di Zacapa cedette un'ulteriore porzione di territorio a vantaggio dell'erezione dell'amministrazione apostolica di Izabal (oggi vicariato apostolico).\nDal 24 giugno 1986 la diocesi di Zacapa e la prelatura territoriale di Santo Cristo de Esquipulas sono state unite \"aeque principaliter\" in forza della bolla \"Qui pro munere\" di papa Giovanni Paolo II. Da quel momento i vescovi portano il doppio titolo di \"vescovo di Zacapa\" e \"prelato di Santo Cristo de Esquipulas\".\nCronotassi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi e la prelatura nel 2019 su una popolazione totale di 793.845 persone contavano 605.616 battezzati, corrispondenti al 76,3% del totale."}
{"id": "503266", "revid": "110157", "url": "https://it.wikipedia.org/wiki?curid=503266", "title": "Diocesi di Zacatecoluca", "text": "La diocesi di Zacatecoluca (in latino: \"Dioecesis Zacatecolucana\") \u00e8 una sede della Chiesa cattolica in El Salvador suffraganea dell'arcidiocesi di San Salvador. Nel 2017 contava 238.116 battezzati su 327.464 abitanti. \u00c8 retta dal vescovo El\u00edas Samuel Bola\u00f1os Avelar, S.D.B.\nTerritorio.\nLa diocesi comprende il dipartimento di La Paz e una piccola parte del dipartimento di San Vicente, in El Salvador.\nSede vescovile \u00e8 la citt\u00e0 di Zacatecoluca, dove si trova la cattedrale di Nostra Signora dei Poveri.\nIl territorio si estende su 1.536\u00a0km\u00b2 ed \u00e8 suddiviso in 35 parrocchie, raggruppate in 5 vicariati.\nStoria.\nLa diocesi \u00e8 stata eretta il 5 maggio 1987 con la bolla \"Circumspicientes Nos\" di papa Giovanni Paolo II, ricavandone il territorio dalla diocesi di San Vicente.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 327.464 persone contava 238.116 battezzati, corrispondenti al 72,7% del totale."}
{"id": "503267", "revid": "92723", "url": "https://it.wikipedia.org/wiki?curid=503267", "title": "Arcidiocesi di Zara", "text": "Larcidiocesi di Zara () \u00e8 una sede della Chiesa cattolica in Croazia, immediatamente soggetta alla Santa Sede. Nel 2017 contava 166.058 battezzati su 170.580 abitanti. \u00c8 retta dall'arcivescovo \u017delimir Pulji\u0107.\nTerritorio.\nL'arcidiocesi comprende parte della Dalmazia.\nSede arcivescovile \u00e8 la citt\u00e0 di Zara, dove si trova la cattedrale di Sant'Anastasia.\nIl territorio si estende su una superficie di 3.009\u00a0km\u00b2 ed \u00e8 suddiviso in 117 parrocchie.\nStoria.\nIncerte sono le origini della diocesi di Zara. La tradizione riferisce che furono san Luca, san Paolo e il discepolo Tito ad evangelizzare la Dalmazia. Altre tradizioni non documentate asseriscono che il primo vescovo sia stato san Donato, morto martire durante le persecuzioni, e che Carlo Federico Bianchi, nella sua \"Zara cristiana\", confonde con l'omonimo vescovo di Eurea di Epiro.\nIl primo vescovo storicamente documentato \u00e8 Felice, che presiedette il concilio di Aquileia del 381 e fu presente al concilio di Milano del 390. La diocesi era suffraganea dell'arcidiocesi di Salona, come attesta la presenza del vescovo Andrea ai sinodi provinciali del 530 e del 533.\nNel VII secolo la regione fu invasa dalle trib\u00f9 slave e poi conquistata dai Croati che vi fondarono il loro regno. Salona fu distrutta e i diritti metropolitici trasferiti a Spalato, nuova sede metropolitana dalmata, di cui Zara fu suffraganea. Tuttavia alcune citt\u00e0 costiere, tra cui Zara, furono conquistate dai bizantini, che le tennero fino ai primi decenni del X secolo. In questo periodo si distinse il vescovo Donato, venerato come santo a Zara, che cerc\u00f2 di conciliare la Chiesa occidentale con quella d'Oriente; da un suo viaggio a Costantinopoli port\u00f2 a Zara le reliquie di sant'Anastasia, che divenne titolare della cattedrale zaratina.\nNei primi decenni del X secolo Zara fu conquistata dai Croati, ma entr\u00f2 stabilmente a far parte del loro regno solo con la met\u00e0 dell'XI secolo. In questo periodo fu edificata la nuova cattedrale di sant'Anastasia.\nVerso la met\u00e0 dell'XI secolo Zara cedette una porzione del proprio territorio per l'erezione della diocesi di Zaravecchia, citt\u00e0 eretta a propria sede dal re Casimiro. Quando per\u00f2 la citt\u00e0 fu distrutta dai Veneziani nel 1126, la maggior parte del suo territorio ritorn\u00f2 a Zara, anche se la sede vescovile non fu soppressa, ma trasferita a Scardona.\nCon la bolla \"Licet universalis\" del 17 ottobre 1154 la diocesi fu elevata al rango di arcidiocesi metropolitana e dal 1155 subordinata al patriarca di Grado, nominato da papa Adriano IV primate della Dalmazia. La provincia ecclesiastica di Zara comprendeva 3 diocesi: Ossero, Arbe e Veglia. Inizialmente alla provincia ecclesiastica di Zara apparteneva anche la diocesi di Lesina, ma gi\u00e0 nel 1180, in seguito ai dissidi tra i vescovi di Lesina e gli arcivescovi di Zara, divenne suffraganea di Spalato in seguito ad un arbitrato condotto dal legato pontificio Teobaldo.\nNel 1202 il doge di Venezia Enrico Dandolo, durante la Crociata, devi\u00f2 le sue armate su Zara, che conquist\u00f2, portando morte e distruzione. La cosa suscit\u00f2 la dura reazione di papa Innocenzo III, che scrisse una lettera di rimprovero al doge e fulminandolo con la scomunica per aver assalito e distrutto una citt\u00e0 cristiana. In seguito venne ricostruita la cattedrale, gi\u00e0 dedicata a San Pietro e ora a Sant'Anastasia, che fu consacrata il 27 maggio 1285\nL'arcivescovo Bernardo Florio fond\u00f2 il seminario per la formazione teologica dei preti, che fu aperto nel 1656. Nel 1748 fu aperto un secondo seminario per la formazione dei preti in lingua slava, voluto dall'arcivescovo Vicko Zmajevi\u0107 (1713-1745), che mor\u00ec prima di vedere realizzato il suo progetto. Il primo seminario fu chiuso nel 1797, mentre il seminario Zmajevi\u0107 dur\u00f2 fino al 1821, quando fu sostituito, nel 1826 da un seminario unico per tutta la Dalmazia.\nIl 30 luglio 1828, con la bolla \"Locum Beati Petri\" di papa Leone XII, furono riviste completamente le circoscrizioni ecclesiastiche della Dalmazia e dell'Istria. Per volere del governo austriaco, Zara divenne l'unica sede metropolitana di tutta la Dalmazia, e la sua provincia ecclesiastica comprendeva le diocesi di Spalato-Macarsca, Ragusa, Sebenico, Cattaro e Lesina. Con la stessa bolla fu soppressa la diocesi di Nona e il suo territorio annesso dall'arcidiocesi di Zara. Le antiche diocesi di Ossero e di Arbe, che facevano parte della provincia ecclesiastica di Zara, furono anch'esse soppresse e unite alla diocesi di Veglia, che divenne suffraganea di Gorizia.\nIn seguito ai mutamenti geopolitici susseguitisi dopo la prima guerra mondiale, in cui la citt\u00e0 di Zara divenne parte integrante del regno d'Italia, l'arcidiocesi rimase vacante per oltre 10 anni; nel 1922 la Santa Sede procedette alla nomina di due amministratori apostolici, uno per la parte italiana dell'arcidiocesi (la provincia di Zara) e un altro per la parte jugoslava.\nIl 1\u00ba agosto 1932, in seguito alla bolla \"Pastorale munus\" di papa Pio XI, la provincia ecclesiastica di Zara fu soppressa e l'arcidiocesi perse il rango di sede metropolitana diventando una sede arcivescovile immediatamente soggetta alla Santa Sede. Inoltre il territorio dell'arcidiocesi fu limitato ai soli possedimenti italiani della regione, ossia alla provincia di Zara, che comprendeva la citt\u00e0 di Zara e le isole di Cherso e Lussino, gi\u00e0 appartenute alla diocesi di Veglia, e l'isola di Lagosta, gi\u00e0 appartenuta alla diocesi di Ragusa. Gli altri territori dell'arcidiocesi di Zara in territorio jugoslavo furono ceduti in amministrazione ai vescovi di Sebenico.\nIl 1\u00ba marzo 1948 i confini della diocesi furono riportati alla situazione precedente le variazioni territoriali del 1932.\nIl 6 gennaio 1963 cedette alcune delle Isole Quarnerine alla diocesi di Veglia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 170.580 persone contava 166.058 battezzati, corrispondenti al 97,3% del totale."}
{"id": "503268", "revid": "110157", "url": "https://it.wikipedia.org/wiki?curid=503268", "title": "Arcidiocesi di Zagabria", "text": "Larcidiocesi di Zagabria (in latino: \"Archidioecesis Zagrebiensis\") \u00e8 una sede metropolitana della Chiesa cattolica in Croazia. Nel 2017 contava 1.002.923 battezzati su 1.211.298 abitanti. \u00c8 retta dall'arcivescovo cardinale Josip Bozani\u0107.\nTerritorio.\nL'arcidiocesi comprende la citt\u00e0 di Zagabria, per intero la regione di Krapina e dello Zagorje e in parte le regioni di Karlovac e di Zagabria.\nSede arcivescovile \u00e8 la citt\u00e0 di Zagabria, dove si trova la cattedrale dell'Assunzione di Maria e dei Santi Stefano e Ladislao.\nIl territorio \u00e8 suddiviso in 205 parrocchie, raggruppate in 21 decanati.\nStoria.\nLa diocesi di Zagabria fu eretta nel 1093 sul territorio dell'antica diocesi di Siscia (Sisak), che era stata eretta nel III secolo e abbandonata nel VII secolo. Un precedente tentativo di ristabilire la diocesi era stato fatto nel 925 al Sinodo di Spalato. L'erezione della diocesi si deve ad un'iniziativa del re Ladislao I, che era alleato dell'antipapa Clemente III. Il dissidio con la Santa Sede che ne scatur\u00ec, sar\u00e0 risolto solo nel 1227 da papa Gregorio IX.\nOriginariamente la diocesi di Zagabria era suffraganea di Strigonio, ma dal 1180 divenne suffraganea di Kalocsa. Come tale la diocesi adottava il rito strigoniense. Nel 1511 fu stampato un \"Missale Zagrabiense\", derivato dal \"Missale Strigoniense\" del 1484, che rimase in uso fino al 1788, quando il \"Missale Strigoniense\" era gi\u00e0 caduto in disuso da 150 anni.\nIl 17 giugno 1777 cedette una porzione del suo territorio a vantaggio dell'erezione della diocesi di Szombathely.\nPer molti secoli i vescovi di Zagabria tentarono di sottrarsi alla dipendenza dalla Chiesa ungherese. A questo desiderio diede compimento papa Pio IX con la bolla \"Ubi primum placuit\" dell'11 dicembre 1852 che ha elevato la sede di Zagabria al rango di arcidiocesi metropolitana.\nIl 5 luglio 1997 ha ceduto altre porzioni del suo territorio a vantaggio dell'erezione delle diocesi di Po\u017eega e di Vara\u017edin.\nIl 5 dicembre 2009 ha ceduto ulteriori porzioni di territorio a vantaggio dell'erezione delle diocesi di Bjelovar-Kri\u017eevci e di Sisak.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 1.211.298 persone contava 1.002.923 battezzati, corrispondenti all'82,8% del totale.\nIstituti religiosi.\nIstituti religiosi maschili.\nAlla fine del 2012 contavano case in diocesi i seguenti istituti religiosi maschili:\nIstituti religiosi femminili.\nAlla fine del 2012 contavano case in diocesi i seguenti istituti religiosi femminili:"}
{"id": "503269", "revid": "1123126", "url": "https://it.wikipedia.org/wiki?curid=503269", "title": "Eparchia di Z\u0101kh\u014d e Amadiya", "text": ""}
{"id": "503271", "revid": "92723", "url": "https://it.wikipedia.org/wiki?curid=503271", "title": "Diocesi di Zamo\u015b\u0107-Lubacz\u00f3w", "text": "La diocesi di Zamo\u015b\u0107-Lubacz\u00f3w (in latino: \"Dioecesis Zamosciensis-Lubaczoviensis\") \u00e8 una sede della Chiesa cattolica in Polonia suffraganea dell'arcidiocesi di Przemy\u015bl. Nel 2020 contava 457.000 battezzati su 471.000 abitanti. \u00c8 retta dal vescovo Marian Rojek.\nTerritorio.\nLa diocesi comprende i distretti di Zamo\u015b\u0107, di Bi\u0142goraj (in parte), di Hrubiesz\u00f3w e di Tomasz\u00f3w Lubelski nella parte meridionale del voivodato di Lublino e il distretto di Lubacz\u00f3w nella parte nord-orientale del Voivodato della Precarpazia.\nSede vescovile \u00e8 la citt\u00e0 di Zamo\u015b\u0107, dove si trova la cattedrale dedicata alla Resurrezione del Signore e a San Tommaso apostolo. A Lubacz\u00f3w sorge la concattedrale del Beato Giacomo Strzemi\u0119. A Radecznica si trova la basilica minore di Sant'Antonio da Padova.\nIl territorio \u00e8 suddiviso in 19 decanati e in 187 parrocchie.\nStoria.\nL'amministrazione apostolica di Lubacz\u00f3w fu eretta nel 1991 su quella parte del territorio dell'arcidiocesi di Leopoli che, dopo la seconda guerra mondiale, era rimasta nei confini della Polonia. Lubacz\u00f3w era stata sede degli amministratori apostolici di Leopoli durante il periodo sovietico.\nLa diocesi di Zamo\u015b\u0107-Lubacz\u00f3w \u00e8 stata eretta il 25 marzo 1992, nell'ambito della riorganizzazione delle diocesi polacche voluta da papa Giovanni Paolo II con la bolla \"Totus tuus Poloniae populus\". Il territorio \u00e8 stato ricavato dall'amministrazione apostolica di Lubacz\u00f3w e dalla diocesi di Lublino (contestualmente elevata ad arcidiocesi).\nIl 7 ottobre 1993, con la lettera apostolica \"Christifideles dioecesis\", papa Giovanni Paolo II ha confermato la Beata Maria Vergine, venerata con il titolo di \u00abMadre del Redentore\u00bb (\"Redemptoris Mater\"), patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 471.000 persone contava 457.000 battezzati, corrispondenti al 97,0% del totale."}
{"id": "503272", "revid": "92723", "url": "https://it.wikipedia.org/wiki?curid=503272", "title": "Arcidiocesi di Zamboanga", "text": "Larcidiocesi di Zamboanga (in latino: \"Archidioecesis Zamboangensis\") \u00e8 una sede metropolitana della Chiesa cattolica nelle Filippine. Nel 2020 contava 774.800 battezzati su 1.068.000 abitanti. La sede \u00e8 vacante.\nTerritorio.\nL'arcidiocesi comprende il solo comune di Zamboanga nella provincia filippina di Zamboanga del Sur.\nSede arcivescovile \u00e8 la citt\u00e0 di Zamboanga, dove si trova la cattedrale dell'Immacolata Concezione.\nIl territorio si estende su 1.483\u00a0km\u00b2 ed \u00e8 suddiviso in 28 parrocchie.\nProvincia ecclesiastica.\nLa provincia ecclesiastica di Zamboanga, istituita nel 1958, comprende le seguenti suffraganee:\nStoria.\nLa diocesi di Zamboanga fu eretta il 10 aprile 1910, ricavandone il territorio dalle diocesi di Cebu e di Jaro (oggi entrambe arcidiocesi). Originariamente era suffraganea dell'arcidiocesi di Manila.\nIl 20 gennaio 1933 cedette una porzione del suo territorio a vantaggio dell'erezione della diocesi di Cagayan de Oro (oggi arcidiocesi).\nIl 28 aprile 1934 entr\u00f2 a far parte della provincia ecclesiastica dell'arcidiocesi di Cebu.\nIl 17 dicembre 1949, l'11 agosto 1950 e il 27 gennaio 1951 cedette altre porzioni di territorio a vantaggio dell'erezione rispettivamente delle prelature territoriali di Davao, di Cotabato e di Ozamiz (oggi tutte arcidiocesi).\nIl 29 giugno 1951 divenne suffraganea dell'arcidiocesi di Cagayan de Oro.\nIl 19 marzo 1958 la diocesi \u00e8 stata elevata al rango di arcidiocesi metropolitana con la bolla \"Quasi mater\" di papa Pio XII.\nIl 6 maggio 1960, con la lettera apostolica \"Imprimis insignis\", papa Giovanni XXIII ha proclamato la Beata Maria Vergine della Colonna (\"Beata Maria Virgo de Columna\") patrona principale dell'arcidiocesi, e San Pio X patrono secondario.\nSuccessivamente la diocesi ha ceduto a pi\u00f9 riprese porzioni del suo territorio a vantaggio dell'erezione di nuove circoscrizioni ecclesiastiche e precisamente:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 1.068.000 persone contava 774.800 battezzati, corrispondenti al 72,5% del totale."}
{"id": "503273", "revid": "110157", "url": "https://it.wikipedia.org/wiki?curid=503273", "title": "Diocesi di Zamora (Messico)", "text": "La diocesi di Zamora (in latino: \"Dioecesis Zamorensis in Mexico\") \u00e8 una sede della Chiesa cattolica in Messico suffraganea dell'arcidiocesi di Morelia appartenente alla regione ecclesiastica Don Vasco. Nel 2017 contava 1.377.900 battezzati su 1.531.400 abitanti. \u00c8 retta dal vescovo Javier Navarro Rodr\u00edguez.\nTerritorio.\nLa diocesi comprende 38 comuni nella parte nordoccidentale dello stato messicano di Michoac\u00e1n.\nSede vescovile \u00e8 la citt\u00e0 di Zamora, dove si trovano la cattedrale dell'Immacolata Concezione di Maria Vergine e la concattedrale di Nostra Signora di Guadalupe.\nIl territorio si estende su una superficie di 12.000\u00a0km\u00b2 ed \u00e8 suddiviso in 140 parrocchie.\nStoria.\nLa diocesi \u00e8 stata eretta il 26 gennaio 1863 con la bolla \"In celsissima militantis Ecclesiae\" di papa Pio IX, ricavandone il territorio dall'arcidiocesi di Michoac\u00e1n (oggi arcidiocesi di Morelia).\nIl 26 luglio 1913 ha ceduto una porzione del suo territorio a vantaggio dell'erezione della diocesi di Tac\u00e1mbaro.\nIl 25 settembre 1950, con la lettera apostolica \"A qua una mortales\", papa Pio XII ha proclamato la Beata Maria Vergine della Speranza patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.531.400 persone contava 1.377.900 battezzati, corrispondenti al 90,0% del totale."}
{"id": "503274", "revid": "92723", "url": "https://it.wikipedia.org/wiki?curid=503274", "title": "Diocesi di Zanzibar", "text": "La diocesi di Zanzibar (in latino: \"Dioecesis Zanzibarensis\") \u00e8 una sede della Chiesa cattolica in Tanzania suffraganea dell'arcidiocesi di Dar-es-Salaam. Nel 2017 contava 10.066 battezzati su 1.420.766 abitanti. \u00c8 retta dal vescovo Augustine Ndeliakyama Shao, C.S.Sp.\nTerritorio.\nLa diocesi comprende le isole di Zanzibar e Pemba nell'oceano Indiano, appartenenti alla Tanzania.\nSede vescovile \u00e8 la citt\u00e0 di Zanzibar, dove si trova la cattedrale di San Giuseppe.\nIl territorio \u00e8 suddiviso in 9 parrocchie.\nStoria.\nL'amministrazione apostolica di Zanzibar e Pemba \u00e8 stata eretta il 12 dicembre 1964 con il decreto \"Quo aptius\" di Propaganda Fide, ricavandone il territorio dalla diocesi di Mombasa e Zanzibar, contestualmente rinominata \"diocesi di Mombasa\" (oggi arcidiocesi). \nUn vicariato apostolico di Zanzibar (eretto nel 1860 e cos\u00ec chiamato dal 1906) ha dato origine all'arcidiocesi di Nairobi; infatti, fino all'erezione dell'amministrazione apostolica, Zanzibar e parte del Kenya facevano capo alla medesima circoscrizione ecclesiastica.\nIl 28 marzo 1980 l'amministrazione apostolica \u00e8 stata elevata a diocesi di Zanzibar con la bolla \"Cum Administratio\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.420.766 persone contava 10.066 battezzati, corrispondenti allo 0,7% del totale."}
{"id": "503275", "revid": "110157", "url": "https://it.wikipedia.org/wiki?curid=503275", "title": "Diocesi di Z\u00e1rate-Campana", "text": "La diocesi di Z\u00e1rate-Campana (in latino: \"Dioecesis Zaratensis-Campanensis\") \u00e8 una sede della Chiesa cattolica in Argentina suffraganea dell'arcidiocesi di Mercedes-Luj\u00e1n. Nel 2020 contava 773.200 battezzati su 979.400 abitanti. \u00c8 retta dal vescovo Pedro Mar\u00eda Laxague.\nTerritorio.\nLa diocesi comprende 7 distretti della provincia di Buenos Aires: Baradero, Campana, Escobar, Exaltaci\u00f3n de la Cruz, Pilar, San Antonio de Areco e Z\u00e1rate.\nSede vescovile \u00e8 la citt\u00e0 di Campana, dove si trova la cattedrale di Santa Fiorentina. A Bel\u00e9n de Escobar sorge la concattedrale della Nativit\u00e0 del Signore.\nIl territorio si estende su 5.924\u00a0km\u00b2 ed \u00e8 suddiviso in 37 parrocchie.\nStoria.\nLa diocesi \u00e8 stata eretta il 27 marzo 1976 con la bolla \"Qui divino Concilio\" di papa Paolo VI, ricavandone il territorio dalle diocesi di San Isidro e di San Nicol\u00e1s de los Arroyos.\nIl 12 aprile 2008 la chiesa della Nativit\u00e0 del Signore di Bel\u00e9n de Escobar \u00e8 stata elevata al rango di concattedrale.\nOriginariamente suffraganea dell'arcidiocesi di La Plata, il 4 ottobre 2019 \u00e8 entrata a far parte della provincia ecclesiastica dell'arcidiocesi di Mercedes-Luj\u00e1n.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 979.400 persone contava 773.200 battezzati, corrispondenti al 78,9% del totale."}
{"id": "503276", "revid": "110157", "url": "https://it.wikipedia.org/wiki?curid=503276", "title": "Diocesi di Zaria", "text": "La diocesi di Zaria (in latino: \"Dioecesis Zariensis\") \u00e8 una sede della Chiesa cattolica in Nigeria suffraganea dell'arcidiocesi di Kaduna. Nel 2017 contava 49.177 battezzati su 2.500.000 abitanti. \u00c8 retta dal vescovo George Dodo.\nTerritorio.\nLa diocesi comprende dieci Local Government Areas nella parte settentrionale dello Stato nigeriano di Kaduna: Zaria, Sabon Gari, Soba, Ikara, Makarfi, Kubau, Kudun, Giwa, Bernin Gwari e Igabi.\nSede vescovile \u00e8 la citt\u00e0 di Zaria, dove si trova la cattedrale di Cristo Re.\nIl territorio \u00e8 suddiviso in 29 parrocchie.\nStoria.\nLa diocesi \u00e8 stata eretta il 5 dicembre 2000 con la bolla \"Totius dominici\" di papa Giovanni Paolo II, ricavandone il territorio dall'arcidiocesi di Kaduna.\nNell'ambito degli scontri fra cristiani e musulmani che insanguinano la Nigeria, il 17 giugno 2012 un attentato ha colpito la chiesa di Cristo Re a Zaria, provocando la morte di 13 persone. Successivamente l'attentato \u00e8 stato rivendicato dalla formazione terroristica Boko Haram.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 2.500.000 persone contava 49.177 battezzati, corrispondenti al 2,0% del totale."}
{"id": "503277", "revid": "267975", "url": "https://it.wikipedia.org/wiki?curid=503277", "title": "Arcidiocesi di Saragozza", "text": "Larcidiocesi di Saragozza (in latino: \"Archidioecesis Caesaraugustana\") \u00e8 una sede metropolitana della Chiesa cattolica in Spagna. Nel 2017 contava 876.176 battezzati su 910.176 abitanti. \u00c8 retta dall'arcivescovo Carlos Manuel Escribano Sub\u00edas.\nTerritorio.\nL'arcidiocesi comprende la provincia di Saragozza, ad eccezione della parte occidentale della provincia, che appartiene alla diocesi di Tarazona e una piccola porzione della parte settentrionale, che appartiene alla diocesi di Jaca. L'arcidiocesi comprende anche una parte della provincia di Teruel.\nSede arcivescovile \u00e8 la citt\u00e0 di Saragozza, dove si trovano la cattedrale del Santissimo Salvatore e la concattedrale di Nostra Signora del Pilar.\nIl territorio \u00e8 suddiviso in 277 parrocchie, raggruppate in 25 arcipresbiterati, a loro volta raggruppati in 7 vicariati.\nStoria.\nEpoca romana (secoli I-V).\nLa diocesi di Saragozza \u00e8 una delle pi\u00f9 antiche di Spagna, considerato che la sua origine risale a san Giacomo apostolo, secondo una tradizione mai posta in dubbio fino a quando ne scrisse Cesare Baronio, influenzato da una storia favolosa di Juan Garc\u00eda Loaysa. Successivamente papa Urbano VIII ordin\u00f2 la reintroduzione della versione tradizionale nel Breviario.\nStrettamente legati alla tradizione della fondazione della Chiesa di Saragozza da parte di san Giacomo, sono la storia di Nostra Signora del Pilar e i santi Atanasio e Teodoro, discepoli di san Giacomo, che sono ritenuti i primi vescovi di Saraogozza.\nVerso l'anno 256 appare come vescovo Felix Caesaraugustanus, che difende la vera disciplina nel caso di Basilide e Marziale, vescovi rispettivamente di Astorga e di M\u00e9rida.\nSan Valero, che partecip\u00f2 al Concilio di Elvira, fu vescovo dal 290 al 315 e, insieme al suo discepolo e diacono san Vincenzo, soffr\u00ec il martirio durante la persecuzione di Daciano. San Vincenzo fu portato a Valencia, dove soffr\u00ec un lungo e terribile martirio. San Valero fu esiliato in un luogo chiamato Enet, vicino a Barbastro, dove mor\u00ec. Le sue reliquie furono trasferite inizialmente a Roda de Is\u00e1bena, ma il braccio e il capo furono recati a Saragozza dopo la \"reconquista\" della citt\u00e0.\nSi ritiene che ci furono martiri in precedenti persecuzioni a Saragozza, come sembra indicare Prudenzio; per\u00f2 non esistono notizie certe prima di Valero, quando sono menzionati anche santa Engracia e i santi Innumerevoli. Si racconta che Daciano, per individuare ed eliminare i fedeli di Saragozza, ordin\u00f2 che si promettesse libert\u00e0 di culto alla condizione che tutti uscissero dalla citt\u00e0 in un momento determinato e da una certa porta. Quanti passarono la porta, furono uccisi di spada e i loro corpi bruciati. Le loro ceneri furono mischiate con quelle dei criminali, di modo che non si potessero venerare. Per\u00f2 la pioggia separ\u00f2 le ceneri, formando da quelle dei martiri masse bianche, note come \"Santas Masas\". Le \"Santas Masas\" furono deposte nella cripta della chiesa di santa Engracia, dove ancora si conservano.\nPrima dell'invasione musulmana, si realizzarono tre concili nazionali a Saragozza. Il Primo concilio di Saragozza ebbe luogo nel 380 durante l'episcopato di Valerio II. Questo concilio, precedente quelli di Toledo, tratt\u00f2 lo sradicamento del priscillianesimo.\nPeriodo visigoto (secoli V-VII).\nNel 542, durante l'assedio dei Franchi, gli abitanti di Saragozza cedettero una parte della stola impregnata di sangue di san Vincenzo come prezzo per la ritirata delle truppe.\nDal 592 al 619 fu vescovo M\u00e1ximo, che partecip\u00f2 al concilio di Barcellona e a quello di Egara. Durante il suo episcopato si svolse nel 592 il Secondo concilio di Saragozza contro l'arianesimo.\nLa sede di Saragozza fu occupata durante l'epoca visigotica da due vescovi illustri: San Braulio (631-651), che prese parte al IV, V e VI Concilio di Toledo; e Taj\u00f3n (651-664), famoso per i suoi scritti e per aver scoperto a Roma la terza parte dei \u00ab\"Morales\"\u00bb di san Gregorio Magno.\nIl Terzo concilio di Saragozza ebbe luogo nel 691 sotto il vescovo Valedero. Vi si decise che le regine, una volta divenute vedove, avrebbero dovuto ritirarsi in un monastero per sicurezza e per decoro.\nPeriodo islamico (714 - 1118).\nDurante l'occupazione islamica il culto cattolico non spar\u00ec dalla citt\u00e0; le chiese della Vergine e di santa Engracia furono mantenute, mentre la cattedrale fu convertita in moschea.\nDei vescovi dell'epoca ci sono giunti i nomi di Senior, che visit\u00f2 sant'Eulogio a Cordova (849), di Eleca, che nell'890 fu espulso dai musulmani e si rifugi\u00f2 a Oviedo. Paterno fu inviato dal re Sancho III Garc\u00e9s di Navarra a Cluny, per introdurre la riforma cluniacense in Spagna, nei monasteri di San Juan de la Pe\u00f1a e di San Salvador de Leyre, e successivamente fu nominato vescovo di Saragozza (1040-1077).\nPeriodo cristiano (1118 - 1318).\nIl re Alfonso I d'Aragona riconquist\u00f2 la citt\u00e0 il 18 dicembre 1118 e nomin\u00f2 vescovo Pedro de Librana, che ricevette la conferma di papa Gelasio II. L\u00f3pez, nella sua \"Historia de Zaragoza\", scrive che Pedro de Librana dapprima ebbe come cattedrale la chiesa del Pilar e il 6 gennaio 1119 purific\u00f2 la grande moschea, che dedic\u00f2 al Salvatore, per farne la sede della sua cattedra. Da qui trasse origine la controversia che cominci\u00f2 nel 1135, tra i canonici del Pilar e della \"Seo\" per la titolarit\u00e0 della cattedrale.\nArcidiocesi di Saragozza (1318 - presente).\nNel 1318 la sede di Saragozza, fino ad allora suffragaea dell'arcidiocesi di Tarragona, fu elevata ad arcidiocesi metropolitana con la bolla \"Romanus Pontifex\" di papa Giovanni XXII del 18 luglio. Inizialmente aveva sette diocesi suffraganee.\nNelle dispute che seguirono la morte del re Martino I d'Aragona, l'arcivescovo Garc\u00eda Fern\u00e1ndez de Heredia (1383-1411) fu assassinato da Antonio de Luna, partitante del conte Giacomo II di Urgel.\nPer pi\u00f9 di un secolo (1458-1577) la cattedra vescovile fu appannaggio di principi di sangue reale:\nIl 15 settembre 1485, Pietro d'Arbu\u00e9s, canonico della cattedrale di Saragozza e inquisitore maggiore d'Aragona, fu aggredito e ucciso nella cattedrale probabilmente da convertiti. In risposta all'assassinio, centinaia di \"conversos\" furono arrestati e ne furono giustiziati da cento a duecento, compresi gli assassini. Successivamente PIetro d'Arbu\u00e9s fu beatificato e canonizzato.\nIl 31 luglio 1577 la diocesi cedette una porzione del suo territorio a vantaggio dell'erezione della diocesi di Teruel (oggi diocesi di Teruel e Albarrac\u00edn).\nSaragozza aveva due seminari: quello dei santi Valerio e Braulio, fondato dall'arcivescovo Agust\u00edn de Lezo y Palomeque nel 1788, fu distrutto da un'esplosione e ricostruito nel 1824 dall'arcivescovo Bernardo Franc\u00e9s Caballero e quello di san Carlo Borromeo, precedentemente un collegio dei gesuiti, trasformato in seminario per decisione di re Carlo III.\nNel XIX secolo l'arcidiocesi sub\u00ec gravi conseguenze dalla Guerra d'indipendenza e dalle guerre carliste.\nI confini diocesani furono modificati per l'ultima volta nel 1955, risolvendo l'anomalia rappresentato dalla chiesa di santa Engracia, che pur trovandosi nel centro di Saragozza, fino ad allora apparteneva alla diocesi di Huesca.\nIl 1\u00ba settembre 2006 \u00e8 stata approvata la nuova suddivisione dell'arcidiocesi in vicariati e arcipresbiterati.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 910.176 persone contava 876.176 battezzati, corrispondenti al 96,3% del totale."}
{"id": "503278", "revid": "110157", "url": "https://it.wikipedia.org/wiki?curid=503278", "title": "Diocesi di Z\u00e9 Doca", "text": "La diocesi di Z\u00e9 Doca (in latino: \"Dioecesis Zedocana\") \u00e8 una sede della Chiesa cattolica in Brasile suffraganea dell'arcidiocesi di S\u00e3o Lu\u00eds do Maranh\u00e3o appartenente alla regione ecclesiastica Nordeste 5. Nel 2017 contava 356.000 battezzati su 385.000 abitanti. \u00c8 retta dal vescovo Jan Kot, O.M.I.\nTerritorio.\nLa diocesi comprende 20 comuni nella parte nord-occidentale dello stato brasiliano di Maranh\u00e3o.\nSede vescovile \u00e8 la citt\u00e0 di Z\u00e9 Doca, dove si trova la cattedrale di Sant'Antonio di Padova.\nIl territorio si estende su 35.100\u00a0km\u00b2 ed \u00e8 suddiviso in 19 parrocchie, raggruppate in 5 vicariati foranei. Le parrocchie sono erette nei seguenti 19 comuni: Amap\u00e1 do Maranh\u00e3o, Araguan\u00e3, Boa Vista do Gurupi, Bom Jardin, C\u00e2ndido Mendes, Carutapera, Centro do Guilherme, Centro Novo do Maranh\u00e3o, Godofredo Viana, Governador Newton Bello, Governador Nunes Freire, Lu\u00eds Domingues, Maraca\u00e7um\u00e9, Maranh\u00e3ozinho, Nova Olinda do Maranh\u00e3o, Presidente M\u00e9dici, Santa Luzia do Paru\u00e1, S\u00e3o Jo\u00e3o do Car\u00fa, Z\u00e9 Doca.\nStoria.\nLa prelatura territoriale di C\u00e2ndido Mendes fu eretta il 16 ottobre 1961 con la bolla \"Quod Christus Iesus\" di papa Giovanni XXIII, ricavandone il territorio dalla prelatura territoriale di Pinheiro (oggi diocesi). Fu eretta a cattedrale della prelatura la Chiesa della Beata Maria Vergine Immacolata.\nIl 6 novembre 1976, con la lettera apostolica \"Ex quo tempore\", papa Paolo VI ha proclamato San Francesco Saverio patrono principale della prelatura territoriale.\nIl 13 ottobre 1983 in forza della bolla \"In Brasilia Praelaturae\" di papa Giovanni Paolo II la prelatura territoriale \u00e8 stata elevata a diocesi, con il nome di diocesi di C\u00e2ndido Mendes (\"dioecesis Candimendensis\").\nIl 5 luglio 1991, in forza del decreto \"Cum urbs\" della Congregazione per i vescovi, la sede vescovile fu trasferita da C\u00e2ndido Mendes a Z\u00e9 Doca, dove la chiesa di Sant'Antonio di Padova fu eretta a nuova cattedrale, e la diocesi assunse il nome attuale.\nIl 20 febbraio 1997 ha ceduto il territorio del comune di Turia\u00e7u alla diocesi di Pinheiro.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 385.000 persone contava 356.000 battezzati, corrispondenti al 92,5% del totale."}
{"id": "503280", "revid": "92723", "url": "https://it.wikipedia.org/wiki?curid=503280", "title": "Diocesi di Zielona G\u00f3ra-Gorz\u00f3w", "text": "La diocesi di Zielona G\u00f3ra-Gorz\u00f3w (in latino: \"Dioecesis Viridimontanensis-Gorzoviensis\") \u00e8 una sede della Chiesa cattolica in Polonia suffraganea dell'arcidiocesi di Stettino-Kamie\u0144. Nel 2020 contava 932.662 battezzati su 1.062.734 abitanti. \u00c8 retta dal vescovo Tadeusz Lity\u0144ski.\nTerritorio.\nLa diocesi comprende tutto il voivodato di Lubusz e il distretto di G\u0142og\u00f3w nella parte settentrionale del voivodato della Bassa Slesia nell'ovest della Polonia.\nSede vescovile \u00e8 la citt\u00e0 di Zielona G\u00f3ra, dove si trova la concattedrale di Sant'Edvige. A Gorz\u00f3w invece sorge la cattedrale dell'Assunzione di Maria Vergine. Nella cittadina di \u015awiebodzin sorge la colossale statua di Cristo Re, una delle statue del Cristo pi\u00f9 alte del mondo. A Rokitno sorge la basilica minore di Nostra Signora.\nIl territorio \u00e8 suddiviso in 29 decanati e in 270 parrocchie.\nStoria.\nLa diocesi di Lubusz (o Lebus) fu eretta verso il 1125 ed era suffraganea dell'arcidiocesi di Gniezno. Nel 1276 la sede fu trasferita a G\u00f3rzyca, quindi nel 1385 a F\u00fcrstenwalde in Brandeburgo. A partire dal 1555 il territorio della diocesi pass\u00f2 al protestantesimo e la diocesi fu soppressa.\nErede di questa sede storica \u00e8 la diocesi di Gorz\u00f3w, eretta il 28 giugno 1972 con la bolla \"Episcoporum Poloniae\" di papa Paolo VI, ricavandone il territorio dall'arcidiocesi di Breslavia, dalla diocesi di Berlino (oggi arcidiocesi) e dalla prelatura territoriale di Schneidem\u00fchl. Originariamente era suffraganea dell'arcidiocesi di Breslavia.\nIl 25 marzo 1992 per effetto della bolla \"Totus Tuus Poloniae populus\" di papa Giovanni Paolo II ha assunto il nome attuale ed \u00e8 entrata a far parte della provincia ecclesiastica dell'arcidiocesi di Stettino-Kamie\u0144. Inoltre ha ceduto porzioni del suo territorio alla diocesi di Koszalin-Ko\u0142obrzeg.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.062.734 persone contava 932.662 battezzati, corrispondenti all'87,8% del totale."}
{"id": "503281", "revid": "1935652", "url": "https://it.wikipedia.org/wiki?curid=503281", "title": "Diocesi di Ziguinchor", "text": "La diocesi di Ziguinchor (in latino: \"Dioecesis Ziguinchorensis\") \u00e8 una sede della Chiesa cattolica in Senegal suffraganea dell'arcidiocesi di Dakar. Nel 2020 contava 140.180 battezzati su 627.220 abitanti. La sede \u00e8 vacante.\nTerritorio.\nLa diocesi comprende i tre dipartimenti della nuova regione di Ziguinchor in Senegal, istituita nel 2008.\nSede vescovile \u00e8 la citt\u00e0 di Ziguinchor, dove si trova la cattedrale di Sant'Antonio di Padova.\nIl territorio \u00e8 suddiviso in 30 parrocchie.\nStoria.\nLa prefettura apostolica di Ziguinchor fu eretta il 25 aprile 1939 con la bolla \"Ut inter infideles\" di papa Pio XI, ricavandone il territorio dal vicariato apostolico di Dakar (oggi arcidiocesi).\nIl 10 luglio 1952 la prefettura apostolica fu elevata a vicariato apostolico con la bolla \"Cum optatum\" di papa Pio XII.\nIl 14 settembre 1955 il vicariato apostolico \u00e8 stato elevato a diocesi con la bolla \"Dum tantis\" dello stesso papa Pio XII.\nIl 21 gennaio 1957 e il 22 dicembre 1999 ha ceduto porzioni del suo territorio a vantaggio dell'erezione rispettivamente della prefettura apostolica di Kaolack (oggi diocesi) e della diocesi di Kolda.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 627.220 persone contava 140.180 battezzati, corrispondenti al 22,3% del totale."}
{"id": "503282", "revid": "110157", "url": "https://it.wikipedia.org/wiki?curid=503282", "title": "Diocesi di Zipaquir\u00e1", "text": "La diocesi di Zipaquir\u00e1 (in latino: \"Dioecesis Zipaquirensis\") \u00e8 una sede della Chiesa cattolica in Colombia suffraganea dell'arcidiocesi di Bogot\u00e0. Nel 2017 contava 687.225 battezzati su 718.249 abitanti. \u00c8 retta dal vescovo H\u00e9ctor Cubillos Pe\u00f1a.\nTerritorio.\nLa diocesi comprende 39 comuni nella parte settentrionale del dipartimento colombiano di Cundinamarca: Cajic\u00e1, Carmen de Carupa, Ch\u00eda, Chocont\u00e1, Cogua, Cucunub\u00e1, El Pe\u00f1\u00f3n, F\u00faquene, Gachal\u00e1, Gachancip\u00e1, Gachet\u00e1, Gama, Guachet\u00e1, Guasca, Guatavita, Jun\u00edn, La Pe\u00f1a, Lenguazaque, Machet\u00e1, Manta, Nemoc\u00f3n, Pacho, Paime, San Cayetano, Sesquil\u00e9, Simijaca, Sop\u00f3, Suesca, Susa, Sutatausa, Tausa, Tibirita, Tocancip\u00e1, Topaip\u00ed, Ubal\u00e1, Ubat\u00e9, Villag\u00f3mez, Villapinz\u00f3n e Zipaquir\u00e1.\nSede vescovile \u00e8 la citt\u00e0 di Zipaquir\u00e1, dove si trova la cattedrale della Santissima Trinit\u00e0 e Sant'Antonio di Padova. Nella diocesi sorge anche la cosiddetta Cattedrale di sale, un santuario interamente scavato nelle miniere di sale. A Ubat\u00e9 si trova la basilica minore del Santo Cristo, a Guasca la basilica minore di San Giacinto.\nIl territorio si estende su una superficie di 7.065\u00a0km\u00b2 ed \u00e8 suddiviso in 75 parrocchie, raggruppate in 5 zone pastorali: Santo Cristo, Nuestra Se\u00f1ora del Rosario, Nuestra Se\u00f1ora de La Paz, La Sant\u00edsima Trinidad, Divino Salvador.\nStoria.\nLa diocesi \u00e8 stata eretta il 1\u00ba settembre 1951 con la bolla \"Ne nimia dioecesium\" di papa Pio XII, ricavandone il territorio dall'arcidiocesi di Bogot\u00e0.\nIl 12 agosto 1952, con la lettera apostolica \"Ex quo\", papa Pio XII ha proclamato la Beata Maria Vergine Assunta in Cielo patrona principale della diocesi.\nIl 16 marzo 1962 ha ceduto una porzione del suo territorio a vantaggio dell'erezione della diocesi di Facatativ\u00e1, da cui nel 1971 riebbe quattro parrocchie.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 718.249 persone contava 687.225 battezzati, corrispondenti al 95,7% del totale."}
{"id": "503285", "revid": "92723", "url": "https://it.wikipedia.org/wiki?curid=503285", "title": "Diocesi di Zomba", "text": "La diocesi di Zomba (in latino: \"Dioecesis Zomba\u00ebnsis\") \u00e8 una sede della Chiesa cattolica in Malawi suffraganea dell'arcidiocesi di Blantyre. Nel 2020 contava 263.467 battezzati su 985.270 abitanti. La sede \u00e8 vacante.\nTerritorio.\nLa diocesi comprende il distretto di Zomba e parte di quello di Machinga nella Regione Meridionale del Malawi.\nSede vescovile \u00e8 la citt\u00e0 di Zomba, dove si trova la cattedrale del Sacro Cuore.\nIl territorio \u00e8 suddiviso in 34 parrocchie.\nStoria.\nIl vicariato apostolico di Zomba fu eretto il 15 maggio 1952 con la bolla \"Qui divini\" di papa Pio XII, ricavandone il territorio dal vicariato apostolico dello Shire (oggi arcidiocesi di Blantyre).\nIl 29 aprile 1956 cedette una porzione del suo territorio a vantaggio dell'erezione del vicariato apostolico di Dedza (oggi diocesi).\nIl 25 aprile 1959 il vicariato apostolico \u00e8 stato elevato a diocesi con la bolla \"Cum christiana fides\" di papa Giovanni XXIII.\nIl 15 maggio 1969 ha ceduto un'altra porzione di territorio a vantaggio dell'erezione della prefettura apostolica di Fort Johnston (oggi diocesi di Mangochi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 985.270 persone contava 263.467 battezzati, corrispondenti al 26,7% del totale."}
{"id": "503286", "revid": "92723", "url": "https://it.wikipedia.org/wiki?curid=503286", "title": "Diocesi di Zrenjanin", "text": "La diocesi di Zrenjanin (in latino: \"Dioecesis Zrenianensis\") \u00e8 una sede della Chiesa cattolica in Serbia suffraganea dell'arcidiocesi di Belgrado. Nel 2020 contava 59.000 battezzati su 737.380 abitanti. \u00c8 retta dal vescovo L\u00e1szl\u00f3 N\u00e9met, S.V.D.\nTerritorio.\nLa diocesi comprende il Banato serbo, cio\u00e8 la parte orientale della Voivodina, contrassegnata in rosa nella mappa a destra. La popolazione cattolica della diocesi \u00e8 etnicamente variegata e comprende prevalentemente ungheresi e croati, con minoranze bulgare, ceche e tedesche.\nSede vescovile \u00e8 la citt\u00e0 di Zrenjanin, dove si trova la cattedrale di San Giovanni Nepomuceno.\nIl territorio \u00e8 suddiviso in 38 parrocchie.\nStoria.\nL'amministrazione apostolica del Banato jugoslavo fu eretto il 10 febbraio 1923, per la porzione della diocesi di Csan\u00e1d che dopo la prima guerra mondiale si trovava nel territorio del regno di Jugoslavia.\nAl termine della seconda guerra mondiale circa 100.000 cattolici di etnia tedesca abbandonarono la diocesi, che vide dimezzato il numero dei fedeli.\nL'amministratore apostolico Bukatko, di rito bizantino, ebbe alcuni problemi poich\u00e9 non comprendeva l'ungherese, la lingua parlata dalla maggioranza dei fedeli della diocesi. Dopo le sue dimissioni, la diocesi fu affidata a pastori di etnia ungherese.\nIl 16 dicembre 1986 l'amministrazione apostolica \u00e8 stata elevata a diocesi e ha assunto il nome attuale. Come patrono principale della diocesi \u00e8 stato scelto san Gerardo di Csan\u00e1d, vescovo e martire.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 737.380 persone contava 59.000 battezzati, corrispondenti all'8,0% del totale."}
{"id": "503311", "revid": "713714", "url": "https://it.wikipedia.org/wiki?curid=503311", "title": "Comunit\u00e0 montana Valle Roveto", "text": "La Comunit\u00e0 montana Valle Roveto (zona G) era stata istituita con la \"legge regionale 22 aprile 1976, N. 15\" della Regione Abruzzo, che ne ha anche approvato lo statuto.\n\u00c8 stata accorpata alla Comunit\u00e0 montana Montagna Marsicana con sede ad Avezzano dopo una riduzione delle comunit\u00e0 montane abruzzesi che sono passate da 19 ad 11 nel 2008. \nLa Comunit\u00e0 montana Valle Roveto, la cui sede era situata nel comune di Civitella Roveto, comprendeva sette comuni della valle Roveto in provincia dell'Aquila:"}
{"id": "503312", "revid": "115060463", "url": "https://it.wikipedia.org/wiki?curid=503312", "title": "Michele Vietti", "text": " Esponente dell'UDC, dal 29 luglio 2010 al 30 settembre 2014 \u00e8 stato componente laico del Consiglio superiore della magistratura in quota UdC dopo esserlo stato anche dal 1998 al 2001 in quota CCD, ha assunto la carica di vicepresidente il 2 agosto dello stesso anno.\nBiografia.\nSi laurea in Giurisprudenza all'Universit\u00e0 di Torino nel 1977 e dal 1978 al 1987 collabora presso la prima Cattedra di Diritto Civile, nel 2005 \u00e8 docente di Ordinamento Giudiziario a Roma Tre, nel 2007/2008 docente di Diritto d'impresa alla LUISS; dal 2008 al 2010 docente di Diritto Societario comparato alla LUSPIO, \u00e8 docente di Diritto Commerciale dal 2007 al 2011 alla LUISS; \u00e8 docente di Diritto Commerciale e delle societ\u00e0 quotate alla LUMSA. Dal 2014 al 2015 \u00e8 docente di Ordinamento Giudiziario alla Sapienza. \u00c8 professore straordinario di Diritto delle Societ\u00e0 alla Facolt\u00e0 di Scienze Giuridiche della UNINT di Roma.\nDal 1983 al 1989 \u00e8 Vice Pretore a Rivarolo Canavese.\nAttivit\u00e0 politico-istituzionale.\n\u00c8 stato Consigliere Comunale nella citt\u00e0 di Torino dal 1990 al 1997, Consigliere di Amministrazione del Teatro Stabile di Torino e Consigliere di Amministrazione del Museo del Cinema di Torino.\nNel 1994 diventa per la prima volta deputato nel collegio di Chivasso ed \u00e8 vice capogruppo del CCD, presidente del Comitato Pareri della Commissione Affari Costituzionali della Camera e componente della Giunta Autorizzazioni a procedere in giudizio.\n\u00c8 stato Presidente Regionale del Piemonte dell'Associazione Italiana Ospedalit\u00e0 Privata dal 1996 al 1997 e membro del Consiglio Nazionale della stessa associazione, componente del Consiglio Direttivo della sezione di Torino UCID (Unione Cristiana Imprenditori Dirigenti) e componente del Consiglio Direttivo dell'Associazione Provinciale della Propriet\u00e0 Edilizia- Confedilizia.\n\u00c8 stato componente, dal 1998 al 2001, eletto dal Parlamento in seduta comune, del Consiglio Superiore della Magistratura in quota CCD dove \u00e8 stato Presidente della XII Commissione (Regolamento) e Vice Presidente della I Commissione.\nNel maggio 2001 \u00e8 rieletto alla Camera dei deputati (Collegio di Lanzo, Rivarolo, Cuorgn\u00e8).\nDal 2001 al 2005 deputato della XIV legislatura, \u00e8 sottosegretario di Stato al Ministero della Giustizia, presidente della Commissione Ministeriale di Riforma del Diritto Societario e Presidente della Commissione Ministeriale di Riforma del Diritto Fallimentare.\nDal 2002 aderisce all'Unione Democratici Cristiani e Democratici di Centro (UDC).\nDal 2005 al 2006 \u00e8 Sottosegretario di Stato al Ministero dell'Economia e delle Finanze.\nNel 2006 \u00e8 eletto alla Camera dei deputati nella circoscrizione Piemonte 1. \u00c8 componente della Commissione Giustizia.\nNel 2007 viene eletto Vice Segretario Nazionale UDC.\nNel 2008 viene riconfermato alla Camera dei deputati e viene eletto vicecapogruppo vicario dell'UdC alla Camera.\nNel luglio 2010 viene eletto per la seconda volta dal Parlamento componente del Consiglio Superiore della Magistratura con 652 voti in quota UdC.\nIl 2 agosto con 24 voti su 26 totali (2 schede bianche) \u00e8 eletto Vicepresidente del CSM.\nNel 2015 \u00e8 stato componente della Commissione Ministeriale di Riforma delle Procedure Concorsuali.\nDal 2015 al 2016 \u00e8 Presidente del Comitato di Sorveglianza Alitalia A.S.\nDal 2015 \u00e8 Presidente della Commissione Ministeriale di Riforma dell'Ordinamento Giudiziario.\nDal 2015 \u00e8 Presidente del Gruppo di Lavoro \u201cFalso in Bilancio\u201d istituito presso il Consiglio Nazionale dei Dottori Commercialisti e degli Esperti Contabili.\nDal 2015 \u00e8 Presidente Collegio Probiviri Associazione Italiana Ospedalit\u00e0 Privata.\nDa maggio 2015 a ottobre 2016 \u00e8 Presidente del Consiglio di Amministrazione di Suissegas Italia S.p.A. in concordato preventivo (nominato successivamente alla pubblicazione, da parte del Tribunale di Milano, del provvedimento di ammissione alla procedura, r.g.n. 75/2015).\nDal 2017 \u00e8 Presidente del Consiglio di Amministrazione di Santa Croce s.r.l..\nNel 2017 \u00e8 Componente effettivo dell'Arbitro Bancario Finanziario, Collegio di Torino.\nDa aprile a novembre 2017 \u00e8 Presidente del Consiglio di Amministrazione del Gruppo Waste Italia S.p.A..\nDa novembre 2017 \u00e8 Componente del Consiglio di Amministrazione del Gruppo Waste Italia S.p.A.\nDa maggio 2017 \u00e8 Presidente del Consiglio di Amministrazione di Finlombarda S.p.A. (Societ\u00e0 finanziaria della Regione Lombardia, da questa interamente partecipata).\nDa settembre 2017 \u00e8 Presidente della Commissione di studio per la riforma degli strumenti di giustizia alternativa istituita presso Unioncamere.\nDa novembre 2017 \u00e8 Componente della Commissione Ministeriale di studio per l\u2019elaborazione degli schemi di decreto legislativo per la riforma delle discipline della crisi di impresa e dell\u2019insolvenza.\nDa marzo 2019 \u00e8 presidente della Societ\u00e0 Storica delle Valli di Lanzo."}
{"id": "503317", "revid": "585241", "url": "https://it.wikipedia.org/wiki?curid=503317", "title": "Vitamina A", "text": ""}
{"id": "503319", "revid": "44939", "url": "https://it.wikipedia.org/wiki?curid=503319", "title": "Vitamina B17", "text": ""}
{"id": "503322", "revid": "83531", "url": "https://it.wikipedia.org/wiki?curid=503322", "title": "Piridossina", "text": "La piridossina (o piridossolo) \u00e8 un composto aromatico eterociclico derivato dalla piridina. La molecola rappresenta una delle forme in cui si pu\u00f2 presentare la Vitamina B6.\nLa piridossina viene inoltre usata in caso di intossicazione da isoniazide e di avvelenamento da alcuni tipi di funghi."}
{"id": "503323", "revid": "54253", "url": "https://it.wikipedia.org/wiki?curid=503323", "title": "Vitamina D", "text": "Per vitamina D si intende un gruppo di pro-ormoni liposolubili costituito da 5 diverse vitamine: vitamina D1, D2, D3, D4 e D5. Le due pi\u00f9 importanti forme in cui la vitamina D si pu\u00f2 trovare sono la vitamina D2 (ergocalciferolo) e la vitamina D3 (colecalciferolo), entrambe le forme dall'attivit\u00e0 biologica molto simile. L'ergocalciferolo (D2) \u00e8 di provenienza vegetale, mentre il colecalciferolo (D3), derivante dal colesterolo, \u00e8 sintetizzato negli organismi animali.\nLa fonte principale di vitamina D per l'organismo umano \u00e8 l'esposizione alla radiazione solare. La vitamina D ottenuta dall'esposizione solare o attraverso la dieta \u00e8 presente in una forma biologicamente non attiva e deve subire due reazioni di idrossilazione per essere trasformata nel calcitriolo, la forma biologicamente attiva.\nStoria.\nLa storia della scoperta della vitamina D parte nel 1919 quando Huldschinsky osserv\u00f2 che bambini affetti da rachitismo guarivano se esposti alla luce ultravioletta. A.F. Hess e H.B. Gutman ottennero un risultato simile nel 1922 usando la luce solare. Nello stesso periodo Mc Collum ipotizz\u00f2 l'esistenza di un composto liposolubile essenziale per il metabolismo delle ossa, studiando l'azione antirachitica dell'olio di fegato di pesce da cui riusc\u00ec a identificare una componente attiva. Gi\u00e0 nel biennio 1919-1920 Sir Edward Mellanby era pervenuto a un'ipotesi simile studiando cani cresciuti sempre al chiuso. Nel 1923 Goldblatt e Soames riuscirono a dimostrare che quando il 7-deidrocolesterolo, presente nella pelle, viene colpito dai raggi ultravioletti esso d\u00e0 origine ad un composto avente la stessa attivit\u00e0 biologica del composto lipofilo di Mc Collum. La struttura della vitamina D venne identificata nel 1930 da A. Windaus.\nChimica.\nGli studi strutturali hanno permesso di identificare le due forme della vitamina D e che l'ergocalciferolo viene formato quando i raggi ultravioletti colpiscono l'ergosterolo, la sua forma provitaminica di origine vegetale, mentre il colecalciferolo si produce dall'irradiazione del 7-deidrocolesterolo.\nL'assorbimento della vitamina D segue gli analoghi processi cui le altre vitamine liposolubili sono sottoposte. Infatti essa viene inglobata nelle micelle formate dall'incontro dei lipidi idrolizzati con la bile, entra nell'epitelio intestinale dove viene incorporato nei chilomicroni che entrano nella circolazione linfatica. In vari tessuti il colecalciferolo subisce una reazione di idrossilazione con formazione di 25-idrossicolecalciferolo [25(OH)D] che passa nella circolazione generale e si lega a una proteina trasportatrice specifica (proteina legante la vitamina D, DBP). Arrivato nel rene, il 25 (OH)D pu\u00f2 subire due diverse reazioni di idrossilazione, catalizzate da differenti idrossilasi (la 1\u03b1-idrossilasi e la 24-idrossilasi), che danno origine rispettivamente all'1,25-diidrossicolecalciferolo [1,25(OH)D] (calcitriolo), la componente attiva, ed al 24,25-diidrossicolecalciferolo [24,25(OH)D], una forma inattiva.\nOltre a essere assorbita dagli alimenti, la vitamina D viene prodotta a livello della cute. Qui viene prodotta esclusivamente vitamina D3 (colecalciferolo) e non D2 (ergocalciferolo), di produzione esclusivamente vegetale e quindi assumibile dagli animali solo per via alimentare. I raggi ultravioletti favoriscono la conversione del 7-deidrocolesterolo che pu\u00f2 dare origine al colecalciferolo e a due prodotti inattivi: il lumisterolo ed il tachisterolo. Le quantit\u00e0 di D3 e D2 prodotte dipendendono dalle radiazioni ultraviolette, sono pi\u00f9 efficaci quelle con lunghezza d'onda comprese tra 290 e 315\u00a0nm, dalla superficie cutanea esposta, dal suo spessore e dalla sua pigmentazione e dalla durata della permanenza alla luce. Nei mesi estivi la sovrapproduzione di vitamina D ne consente l'accumulo, cos\u00ec che la si possa avere a disposizione anche durante il periodo invernale.\nLa vitamina D favorisce il riassorbimento di calcio a livello renale, l'assorbimento intestinale di fosforo e calcio,i processi di mineralizzazione dell'osso e anche di differenziazione di alcune linee cellulari e in alcune funzioni neuromuscolari, anche se questi due ultimi punti devono ancora essere chiariti. Il funzionamento dell'1,25(OH)D \u00e8 alquanto anomalo per una vitamina in quanto agisce secondo le caratteristiche proprie degli ormoni steroidei: entra nella cellula e si va a legare a un recettore nucleare che va a stimolare la produzione di varie proteine, specie trasportatori del calcio. La regolazione dei livelli di calcio e fosforo nell'organismo avviene insieme all'azione di due importanti ormoni: la calcitonina ed il paratormone. La calcitonina ha azioni opposte a quelle della vitamina D, favorendo l'eliminazione urinaria e la deposizione di calcio nelle ossa. Ci\u00f2 si traduce in una diminuzione dei livelli plasmatici di calcio. Invece il paratormone inibisce il riassorbimento renale dei fosfati, aumenta quello del calcio e stimola il rene a produrre 1,25(OH) D. A livello dell'osso la calcitonina promuove il rilascio di calcio.\nLa produzione di questi ormoni e di vitamina D \u00e8 strettamente dipendente dalla concentrazione plasmatica di calcio: la condizione di ipocalcemia stimola la produzione di paratormone e di 1,25(OH)D. Invece l'aumento del calcio plasmatico favorisce la sintesi di calcitonina. Il delicato equilibrio che si viene a creare determina la buona regolazione dei processi di mineralizzazione. Infine sembra che la vitamina D possa promuovere la differenziazione dei cheratinociti dell'epidermide e degli osteoclasti ossei e forse detiene anche un'azione antiproliferativa.\nForme.\nQueste sono le forme principali che costituiscono il gruppo vitaminico D:\nFonti alimentari.\nPochi alimenti contengono quantit\u00e0 apprezzabili di vitamina D. Un alimento particolarmente ricco \u00e8 l'olio di fegato di merluzzo. Seguono i pesci grassi come il salmone e l'aringa, l'uovo, il fegato, le carni rosse (25-idrossicolecalciferolo) e le verdure verdi.\nCarenza.\nL'Agenzia Italiana del Farmaco (AIFA), basandosi su revisioni sistematiche e studi clinici pubblicati su \"The Lancet\" e \"Annals of Internal Medicine\", ritiene non appropriate le crescenti prescrizioni di supplementi di vitamina D: in particolare questi studi hanno \"sollevato dei dubbi circa l\u2019utilit\u00e0 dell\u2019impiego della vitamina D per prevenire l'osteoporosi, se assunta da sola, oltre che sui suoi effetti sulla salute in generale.. Di diverso avviso \u00e8 la Societ\u00e0 Italiana dell\u2019Osteoporosi, del Metabolismo Minerale e delle Malattie dello Scheletro (SIOMMMS), secondo cui in Italia sarebbe affetta da carenza l'80% della popolazione: l'insufficienza di vitamina D interesserebbe circa la met\u00e0 dei giovani italiani nei mesi invernali. La condizione carenziale aumenterebbe con l'avanzare dell'et\u00e0 sino a interessare la quasi totalit\u00e0 della popolazione anziana italiana che non assume supplementi di vitamina D.\nUno studio italiano del 2003 mostrava che, su 700 donne in et\u00e0 postmenopausale, il 76% presentava livelli di vitamina D inferiori a 12\u00a0ng/ml. Ritenendo questo livello \"assolutamente insufficiente\", Falaschi et al. sostengono che \"Queste evidenze confutano la credenza, diffusa anche tra i medici, che nel paese non sia necessario un supplemento di vitamina D per assicurare degli adeguati livelli ematici a tutte le et\u00e0.\" Un altro studio ha rilevato come i neonati italiani siano tra le fasce di popolazioni pi\u00f9 carenti, con una prevalenza di oltre il 97%.\nIn caso di carenza di vitamina D, le prime alterazioni consistono in: diminuzione dei livelli sierici di calcio e fosforo con conseguente iperparatiroidismo secondario e aumento della concentrazione di fosfatasi alcalina. Si hanno alterazione dei processi di mineralizzazione con rachitismo nel bambino non esposto al sole e osteomalacia nell'adulto non esposto al sole, debolezza muscolare, deformazione ossea in caso di malattia ossea e dolori. Alcuni studi del 2006 hanno portato alla luce come la carenza di vitamina D possa essere collegata con la sindrome influenzale: secondo il team di ricercatori, il motivo potrebbe essere associato al fatto che questa vitamina stimola la produzione di antimicrobici nei polmoni. Altri studi del 2009 correlano la carenza della vitamina, soprattutto in fase neonatale, con il manifestarsi della sclerosi multipla.\nStudi hanno rilevato valori particolarmente bassi di vitamina D in Turchia (anche per l'uso di coprirsi col vestiario) nelle donne di basso livello socio-economico in gravidanza, in Cina in donne in gravidanza che vivono in ambienti con bassi livello di esposizione al sole, in Slovenia nelle donne in gravidanza nei mesi invernali; nei neonati sono stati rilevati livelli superiori a quello delle madri. Studi recenti rivelano che pi\u00f9 del 66% delle donne che aspetta un bambino \u00e8 definibile come carente di vitamina D, ovvero il livello nel sangue di 25(OH) D \u00e8 minore di 30\u00a0ng/ml; questi risultati sarebbero indipendenti dalla stagionalit\u00e0 e dall'assunzione della supplementazione consigliata: questi dati hanno fatto ipotizzare che la quantit\u00e0 di vitamina D attualmente somministrata nell'assistenza prenatale sia inadeguata.\nRecenti \"review\", analizzando i livelli sierici nella popolazione in vari stati del mondo, hanno rilevato che, anche in paesi tipicamente soleggiati, sono necessarie politiche di integrazione per porre rimedio allo stato di grave carenza che si rivela essere molto diffuso.\nLivelli di assunzione e tossicit\u00e0.\nIl dosaggio della vitamina D nella forma 25(OH) D sierica rappresenta il metodo pi\u00f9 accurato per stimare lo stato di replezione vitaminica D: in Italia un livello inferiore a 30 ng/ml \u00e8 considerato insufficiente. Secondo l'Istituto di Medicina (IOM) sarebbero necessarie 600 UI al giorno per far raggiungere al 97,5% della popolazione un valore di 20\u00a0ng/ml di 25OHD nel sangue, ma questi calcoli non si sono rivelati esatti e le dosi raccomandate sono considerate troppo basse, circa un decimo di quella necessaria. Holick sostiene che le attuali dosi raccomandate, essendo troppo basse rispetto alla produzione che avviene normalmente tramite l'esposizione solare (una persona di carnagione chiara in costume d'estate produce circa 10.000 UI in 20 minuti), siano potenzialmente dannose, perch\u00e9 espongono la popolazione a rischio di diverse malattie croniche.\nLe Linee Guida elaborate dalla Societ\u00e0 Italiana dell'Osteoporosi, del Metabolismo Minerale e delle Malattie dello Scheletro (SIOMMMS) affermano che \"In presenza di deficit severo vanno somministrate dosi cumulative di vitamina D variabili tra 300.000 ed 1.000.000 di UI, nell'arco di 1-4 settimane\".\nDurante la gravidanza e l'allattamento le richieste di vitamina D aumentano per far fronte alla maturazione dello scheletro del feto e del neonato. Generalmente l'esposizione alla luce dovrebbe mantenere dei livelli adeguati, ma alle latitudini italiane da ottobre a marzo questo non \u00e8 possibile e si possono verificare stati carenziali sia per la mamma sia per il nascituro. La carenza di vitamina D \u00e8 particolarmente frequente in Italia, specie negli anziani e nei mesi invernali, la carenza \u00e8 tanto comune e di tale entit\u00e0 che l'86% delle donne italiane sopra i 70 anni presenta livelli ematici di 25(OH) D inferiori ai 10\u00a0ng/ml alla fine dell'inverno.\nIn caso di prolungata assunzione di vitamina, superiore a 10.000 UI/die, si possono verificare fenomeni di tossicit\u00e0 acuta o cronica con comparsa di nausea, diarrea, ipercalciuria, ipercalcemia, poliuria, calcificazione dei tessuti molli. Generalmente ci\u00f2 pu\u00f2 avvenire allorch\u00e9 i livelli circolanti di vitamina D superano i 100\u00a0ng/ml: per ripristinare la condizione di normalit\u00e0 \u00e8 sufficiente sospendere o ridurre l'integrazione. In letteratura tutti i casi di tossicit\u00e0 pubblicati sono per dosi superiori a 40.000 UI giornaliere.\nUltimamente sono state riviste al rialzo le dosi consigliate, previste per combattere il rachitismo all'inizio del secolo scorso. Uno studio pubblicato nel 2007 sulla rivista \"American Journal of Clinical Nutrition\" sostiene che \"l'assenza di tossicit\u00e0 nei trial condotti in adulti sani che hanno preso dosi di vitamina D &gt;= 250 \u00b5g/die (10.000 UI di vitamina D3) supporta l'utilizzo sicuro di questo come limite superiore di assunzione giornaliero tollerabile (UL)\".\nVisto che la vitamina D circola e viene attivata non solo a livello epatico e renale, ma in tutti i tessuti del corpo dove avviene l'attivazione autocrina, e che la sua emivita \u00e8 di circa 24 ore, \u00e8 importante che questa venga prodotta tramite esposizione solare o assunta attraverso cibo o supplementi ogni giorno.\nAltre propriet\u00e0 della vitamina D.\nAlcuni studi degli anni 2000 suggeriscono che la vitamina D potrebbe avere un ruolo nella regolazione della risposta immunitaria di tipo innato contro gli agenti microbici. Gli esperimenti \"in vitro\" dimostrano che l'1,25(OH) D pu\u00f2 stimolare la produzione di catelicidina umana (\"human cathelicidin antimicrobial peptide \u2013\" CAMP, un peptide con azione antimicrobica) in diverse colture cellulari.\nL'espressione genica della catelicidina sembra essere regolata da un promotore del gene CAMP contenente un elemento rispondente alla vitamina D (\"vitamin D response element \u2013\" VDRE) cui si va a legare il recettore per la vitamina D.\nSecondo Wang e colleghi, l'1,25(OH) D \u00e8 in grado di stimolare la produzione di altri peptidi antimicrobici: la defensina \u03b2 di tipo 2 (\"defensin \u03b22\", def\u03b22), la lipocalina associata alla gelatinasi neutrofila (\"neutophil gelatinase-associated lipocalin\" \u2013 NGAL).\nQuesti dati permettono di dare un sostegno, almeno iniziale, allo studio di Cannel e colleghi che, riprendendo un'ipotesi di Edgar Hoper-Simpson nel 1981, sostengono che i picchi invernali di sindrome influenzale potrebbero essere dovuti alla carenza di vitamina D a seguito della minor esposizione alla luce solare; recenti studi hanno confermato questa ipotesi, mostrando che un livello adeguato nel sangue di 25(OH) D riduce significativamente l'incidenza di infezioni respiratorie acute. Una recente meta-analisi ha rilevato una forte correlazione tra carenza di vitamina D e tiroiditi autoimmuni (Hashimoto e Graves).\nVitamina D e Covid-19.\n\u00c8 stato dimostrato che la carenza di vitamina D aumenta il rischio di gravi infezioni respiratorie. Una revisione sistematica e una meta-analisi di 27 pubblicazioni hanno rilevato che in s\u00e9 essa non comporta maggiore probabilit\u00e0 di contrarre COVID-19, ma vi sono correlazioni tra la carenza di vitamina D e la gravit\u00e0 della malattia, aumenti di ospedalizzazione e tassi di mortalit\u00e0.\nLa principale complicanza della COVID-19 \u00e8 la sindrome da distress respiratorio acuto che pu\u00f2 essere aggravata dalla carenza di vitamina D.\nVitamina D e cancro.\nGli integratori di vitamina D sono stati ampiamente commercializzati per le loro asserite propriet\u00e0 antitumorali. In alcuni studi osservazionali \u00e8 stata notata un'associazione tra bassi livelli di vitamina D e il rischio di alcuni tumori. Tuttavia non \u00e8 chiaro se l'intergrazione di vitamina D con la dieta o supplementi incida sul rischio di cancro. Gli studi descrivono le prove come \"incoerenti, inconcludenti per quanto riguarda la causalit\u00e0 e insufficienti per determinare in modo univoco le esigenze nutrizionali\" e \"non sufficientemente solide per trarre conclusioni\". Una revisione del 2014 ha rilevato che gli integratori non hanno avuto effetti significativi sul rischio di cancro. Un'altra revisione del 2014 ha concluso che la vitamina D3 pu\u00f2 ridurre il rischio di morte per cancro (un decesso in meno su 150 persone trattate in 5 anni), ma sono state rilevate criticit\u00e0 riguardo alla qualit\u00e0 dei dati. Non ci sono prove sufficienti per raccomandare integratori di vitamina D alle persone malate di tumore, sebbene alcune evidenze suggeriscano che bassi livelli di vitamina D possono essere associati a un peggior esito di alcuni tumori, e che livelli pi\u00f9 elevati di essa al momento della diagnosi possono essere associati a risultati migliori.\nVitamina D e sclerosi multipla.\nIl primo studio sugli effetti del colecalciferolo su pazienti affetti da sclerosi multipla \u00e8 opera di Goldberg, che a partire dal 1986 per 1-2 anni ha somministrato a giovani pazienti 5000 UI di vitamina D3 al giorno sotto forma di olio di fegato di merluzzo, assieme a calcio e magnesio. La risposta di ogni paziente \u00e8 stata confrontata con la sua storia clinica; il numero di ricadute osservate era meno della met\u00e0 del numero previsto.\nNel 2011 uno studio dell'Universit\u00e0 di Oxford ha scoperto una variante genetica rara del gene CYP27B1 che, riducendo livelli di vitamina D nel sangue, sembra essere direttamente collegato alla malattia: in oltre 3.000 famiglie di genitori non affetti con un bambino malato di sclerosi multipla hanno trovato 35 genitori con la variazione genetica, e nel 100% di questi 35 casi il bambino con sclerosi multipla aveva ereditato la versione mutata del gene. Tramite l'utilizzo della randomizzazione mendeliana, di recente \u00e8 stata dimostrata la relazione causale tra bassi livelli di vitamina D e l'insorgenza della sclerosi multipla.\nRecenti studi hanno rivelato che la vitamina D nella sua forma D3, il colecalciferolo, una volta attivata nella forma 1,25(OH)2D3, agisce da immuno modulatore, inibendo il processo immunitario TH17 tipico delle malattie autoimmuni. \u00c8 stata rilevata una correlazione tra gravit\u00e0 della malattia (numero di ricadute, numero di nuove lesioni) e livello nel sangue di vitamina D nella sclerosi multipla. Molti studi sottolineano come la carenza di vitamina D sia correlata con un'alta incidenza della malattia. Secondo altri studi, la vitamina D sarebbe in grado di agire su specifiche regioni del \"DNA\" attraverso il suo recettore (VDR).\nVari studi dimostrano che la vitamina D nella sua forma D3, il colecalciferolo, agisce meglio della forma D2, l'ergocalciferolo, sulla riparazione dei nervi danneggiati tramite la ricostruzione della guaina mielinica, portando a miglioramenti funzionali. Sempre pi\u00f9 si va rafforzando la convinzione che questa sostanza sia un \"ormone neurosteroide\" in grado di incidere sul declino cognitivo e perfino sulla malattia di Alzheimer.\nNel 2014, analizzando i dati dello studio italo-norvegese EnvIMS, i ricercatori hanno rilevato una significativa associazione tra la ridotta attivit\u00e0 all'aperto (esposizione al sole) e il maggior rischio di sclerosi multipla sia in Norvegia sia in Italia. L'associazione pi\u00f9 significativa \u00e8 stata trovata tra gli adolescenti norvegesi tra i 16 e 18 anni (OR=1.83) e tra i neonati italiani (OR=1.56). Quindi l'esposizione al sole, con la conseguente produzione di vitamina D, pare avere effetto benefico nella prevenzione Una recente review condotta dall'American Society for Nutrition indica come i livelli di vitamina D circolante possano essere usati come un biomarker per la malattia; inoltre evidenzia come la supplementazione di vitamina D possa essere usata a scopi terapeutici.\nVitamina D e depressione.\nBassi livelli di vitamina D sembrano essere associati a fenomeni depressivi: uno studio di revisione del 2013 pubblicato sul British Journal of Psychiatry ha analizzato pi\u00f9 di 30.000 individui, trovando una correlazione consistente tra carenza di vitamina D e un tasso di depressione pi\u00f9 alto, correlazione che, secondo lo studio, andrebbe confermata con ulteriori ricerche. In uno studio su trenta pazienti \u00e8 stata misurata la correlazione tra l'aumento di vitamina D conseguente a somministrazione e il miglioramento dei sintomi depressivi, pur non specificando se i pazienti, che ammettevano di non esporsi a sufficienza alla luce del sole, avevano contemporaneamente aumentato l'esposizione alla luce solare e la vita all'aria aperta che notoriamente giovano all'umore. In un trial una dose intramuscolare di 300.000 UI ha migliorato lo stato di depressione in modo statisticamente significativo a distanza di tre mesi; non \u00e8 specificato nell'abstract il periodo dell'anno e quindi l'eventuale effetto positivo dell'esposizione a luce solare nei tre mesi in questione."}
{"id": "503324", "revid": "26630", "url": "https://it.wikipedia.org/wiki?curid=503324", "title": "Vitamina E", "text": ""}
{"id": "503328", "revid": "1442080", "url": "https://it.wikipedia.org/wiki?curid=503328", "title": "Giuseppe Francica-Nava de Bondif\u00e8", "text": "Biografia.\nFiglio di Giovanni, barone di Bondif\u00e8, e di Caterina Guttadauro dei principi di Reburdone, nipote di Giovanni Battista Guttadauro di Reburdone, vescovo di Caltanissetta dal 1858, che lo ordin\u00f2 presbitero a Catania nel 1869, nell'ottobre del 1883 fu consacrato vescovo titolare di Alabanda ed ausiliare di Caltanissetta.\nInsieme allo zio-vescovo Guttadauro fond\u00f2 nel 1881 l'Accademia Filosofico-Teologica \u00abSan Tommaso d'Aquino\u00bb di Caltanissetta.\nNel 1889 fu nominato arcivescovo titolare di Eraclea di Europa e inviato come nunzio apostolico in Belgio; sei anni dopo torn\u00f2 nella citt\u00e0 natale, di cui sarebbe stato arcivescovo fino alla morte. Nel 1896 venne inviato ancora una volta come nunzio apostolico, in Spagna.\nVenne nominato cardinale presbitero del titolo dei Santi Giovanni e Paolo da papa Leone XIII nel 1899. Sul finire del secolo XIX indisse e presiedette diversi e partecipati (oltre 30.000 persone) pellegrinaggi a piedi nel Santuario di Mompileri di cui lo stesso decret\u00f2 l'erezione canonica \u00abper tutta la diocesi nostra\u00bb il 1\u00ba agosto 1923.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "503331", "revid": "74087", "url": "https://it.wikipedia.org/wiki?curid=503331", "title": "Tetsu-ten", "text": ""}
{"id": "503332", "revid": "121889284", "url": "https://it.wikipedia.org/wiki?curid=503332", "title": "Comunit\u00e0 montana Campo Imperatore-Piana di Navelli", "text": "La Comunit\u00e0 montana Campo Imperatore-Piana di Navelli (zona B) era una comunit\u00e0 montana istituita con la \"Legge regionale\" 22 aprile 1976, N. 14 della Regione Abruzzo, che ne ha anche approvato lo statuto.\nDescrizione.\nTraeva il suo nome dalle due macroaree di Campo Imperatore e dell'Altopiano di Navelli, aveva sede nel comune di Barisciano e comprendeva diciassette comuni della provincia dell'Aquila. Accorpata alla Comunit\u00e0 montana Montagna di L'Aquila dopo una riduzione delle comunit\u00e0 montane abruzzesi, passate da 19 ad 11 nel 2008, la Regione Abruzzo ha poi abolito la nuova Comunit\u00e0 montana insieme a tutte le altre comunit\u00e0 montane nel 2013."}
{"id": "503333", "revid": "1318658", "url": "https://it.wikipedia.org/wiki?curid=503333", "title": "Lago Onega", "text": "Il lago \u00d2nega (, ) \u00e8 il secondo lago d'Europa in ordine di grandezza dopo il lago Ladoga.\nDescrizione.\nSituato in Carelia, regione russa che confina con la Finlandia, con una superficie di circa , il lago Onega ha una vasta rete di canali che lo mettono in comunicazione con vari bacini sia marini che lacustri, tra cui il mar Bianco e il mar Baltico passando per il lago Ladoga ed il lago Vygozero attraverso il canale Mar Bianco-Mar Baltico. Attraverso il Canale Volga-Baltico \u00e8 inoltre possibile passare dal lago Onega al fiume Volga e di li arrivare al Mar Caspio e infine al Mar Nero. La sua forma \u00e8 allungata ed \u00e8 profondo al massimo 110\u00a0m.\nSulla riva occidentale sorge la capitale della Repubblica di Carelia, Petrozavodsk.\nNel lago si trovano numerose isole, tra le quali le isole Ki\u017ei, patrimonio dell'umanit\u00e0 dell'UNESCO, per la natura particolare ma soprattutto per gli edifici di legno, soprattutto chiese, che fanno parte di un museo etnografico all'aperto.\nIl lago Onega \u00e8 il secondo in Europa per superficie. I venti che ne spazzano la superficie possono avere la violenza delle tempeste marine e provocare delle onde alte fino a 5 metri. \u00c8 uno dei 60.000 laghi della repubblica di Carelia, chiamata anche \"il paese dei laghi, delle foreste e dei graniti\". I laghi si estendono per , ossia per pi\u00f9 di un sesto della superficie della repubblica.\nTutti questi laghi sono collegati tra loro da corsi d'acqua dal corso talvolta incerto, talvolta accelerato da rapide o cascate. Il panorama si uniforma solo in inverno quando il manto nevoso ricopre tutto e i fiumi sono gelati da met\u00e0 novembre. Il lago Onega \u00e8 disseminato di isole e penisole, soprattutto al nord, le quali si estendono per parecchi chilometri. Con il Ladoga, l'Onega contribuisce all'abbondanza delle acque del fiume Neva e alla regolarit\u00e0 dei suoi flussi. Queste condizioni favorevoli alla navigazione hanno portato, fin dal 1810, all'apertura del sistema Maria o Mariinski tra San Pietroburgo e il Mar Bianco, le cui tracce sono state riprese e allargate nell'epoca sovietica."}
{"id": "503336", "revid": "465169", "url": "https://it.wikipedia.org/wiki?curid=503336", "title": "Marco Corollario", "text": "Biografia.\nOriginario di Napoli, mentre secondo Scapoli nacque a Capua, mor\u00ec nella stessa citt\u00e0 probabilmente prima del 1524.\n\u00c8 nominato come:\nIl cognome sembrerebbe derivare dalle molte corone o corolle guadagnate in giostre e tornei; \u00e8 possibile, invece, che derivi dal corallo, perch\u00e9 l'attivit\u00e0 di lavorazione o pesca del corallo, diffusa nel Golfo di Napoli, potrebbe essere il lavoro familiare.\nSembra non avesse un suo proprio stemma gentilizio e familiare e che, quindi, si sarebbe fregiato di quello del Popolo Napoletano: \"Troncato d'oro e di rosso\". Caric\u00f2 il 1\u00ba di tale troncato di una \"cipolla di rosso, radicata e fogliata di verde\", sottolineando l'umilt\u00e0 delle proprie origini.Araldisti lessero nello stemma, al posto della \"cipolla\", un \"cuore di rosso donde sorgono quattro ramoscelli verdi di sopra\" o un \"ceppo di corallo di rosso caricato di un cuore di rosso\", come derivazione del suo cognome.\nTutti i cavalieri italiani della Disfida di Barletta, dopo la vittoria, furono insigniti, dal Gran Capitano del Regno di Napoli Gonzalo Fern\u00e1ndez de C\u00f3rdoba (detto Consalvo da Cordoba, della \"catenella d'oro di 13 maglie, senza medaglia, appesa ai 2 angoli di capo dello scudo accollato ad una spada sguainata, di ferro, bassa in sbarra\".\nAltra concessione araldica allo scudo dei cavalieri, come riferisce il Biagini, fu un \"inquartamento di 13 colonne d'oro\" (\"colonne del valore italiano\"), a ricordo del numero dei cavalieri italiani alla Disfida.\nDurante la Disfida di Barletta Marco Corollario, insieme a Ludovico Abenavolo da Aversa, fin\u00ec fuori del campo di combattimento, trasportato nell'impeto dell'inseguimento del proprio avversario.\nGli unici documenti certi giunti fino a noi, presso l'Archivio storico di Napoli, accertano esclusivamente la sua origine napoletana e che godette della cittadinanza napoletana, al pari della moglie. Non lasci\u00f2 figli maschi ma solo una figlia, di nome Cassandra."}
{"id": "503339", "revid": "1444886", "url": "https://it.wikipedia.org/wiki?curid=503339", "title": "Wakasa (provincia)", "text": "Wakasa (\u82e5\u72ed\u56fd; -no kuni) fu una provincia del Giappone nell'area che corrisponde all'odierna prefettura di Fukui. Wakasa confinava con le province di Echizen, Omi, Tamba, Tango e Yamashiro. Capitale della provincia era Obama.\nProvince confinanti.\nWakasa confinava con le province di Echizen, Omi, Tamba, Tango, e Yamashiro.\nCentrali Nucleari.\nL'area di Wakasa contiene cinque centrali nucleari ed \u00e8 soprannominata \"downtown delle centrali nucleari\"."}
{"id": "503341", "revid": "74087", "url": "https://it.wikipedia.org/wiki?curid=503341", "title": "Menhari-gata", "text": ""}
{"id": "503342", "revid": "74087", "url": "https://it.wikipedia.org/wiki?curid=503342", "title": "Tenarashi-gata", "text": ""}
{"id": "503345", "revid": "773636", "url": "https://it.wikipedia.org/wiki?curid=503345", "title": "Basilica di San Francesco (Arezzo)", "text": "La basilica di San Francesco \u00e8 un importante luogo di culto cattolico di Arezzo, famoso soprattutto per le \"Storie della Vera Croce\", un ciclo di affreschi di Piero della Francesca presenti nella cappella. Nel febbraio del 1955 papa Pio XII l'ha elevata alla dignit\u00e0 di basilica minore.\nOltre ad essere un luogo di culto, la basilica \u00e8 un museo statale sotto la direzione del Polo Museale della Toscana. Gli ingressi all'interno della cappella Bacci vengono contingentati in fasce orarie e per questo richiede una prenotazione obbligatoria.\nStoria.\nDentro le mura.\nLa basilica \u00e8 storicamente la seconda chiesa francescana di Arezzo. La prima era fuori dalle mura e doveva essere una chiesa grande per contenere la grande \"Croce\" francescana e una tavola della \"Maest\u00e0\" di Guido da Siena. La prima chiesa fu distrutta per motivi di difesa e cos\u00ec la comunit\u00e0 di Arezzo chiese che la seconda fosse costruita dentro le mura (1290). \"La Maest\u00e0\" fu spostata nella nuova chiesa e successivamente asportata nel 1863 per farne un pezzo da museo.\nIl progetto.\nPresso l'Archivio Capitolare di Arezzo, \u00e8 conservata la pergamena che rappresenta il disegno di progetto dell'intero complesso conventuale, compresa la chiesa. Questo, risalente alla fine del XIII secolo inizi del XIV, risulta essere tra i disegni architettonici pi\u00f9 antichi conservati in Italia. Il nome del progettista della chiesa \u00e8 da cercare tra i discepoli di frate Elia da Cortona, ed il suo nome, \"Fra Giovanni da Pistoia,\" \u00e8 indicato sul verso della pergamena: \"\"forma?] totius loci conventus fratrum minorum de Aretio ... [ecc]lesia est designata per fratrem Johannem de Pistorio magistrum cementarium\".\"\nNel XIV secolo una pia donna di nome Monna Tessa lasci\u00f2 trecento lire per il rivestimento della facciata; si inizi\u00f2, ma per l'esigua somma, ci si ferm\u00f2 allo zoccolo, rimasto come testimonianza di buona volont\u00e0, la facciata si \u00e8 preservata fino ai giorni nostri, e non sub\u00ec nessun cambiamento.\nIntorno al 1990 si \u00e8 rimediato ad un infelice intervento eseguito dopo il 1870, che scalz\u00f2 la facciata di quasi due metri. Idealmente venne ricostruita la base su cui poggiava, in una forma moderna, che dice il presente senza sopraffare il passato.\nDescrizione.\nLa basilica, costruita in pietre e mattoni, si trova nell'omonima piazza di San Francesco. Di fronte alla facciata \u00e8 presente un monumento a Vittorio Fossombroni, di Pasquale Romanelli (1863), posto in posizione non dominante rispetto alla facciata. L'interno, molto spazioso, ha un'unica navata, fiancheggiata a sinistra da alcune cappelle e a destra da edicole con ornamenti del Trecento.\nSulle pareti della cappella maggiore, tra il 1453 ed il 1464 Piero della Francesca dipinse il celebre ciclo di affreschi delle \"Storie della Vera Croce\". Un restauro \u00e8 stato compiuto nel 1992, 500 anni dopo la morte dell'artista. La cappella posta a destra dell'abside ospita affreschi di Spinello Aretino, mentre in quella a sinistra si trova un\"Annunciazione\" gi\u00e0 attribuita al giovane Luca Signorelli, ma pi\u00f9 probabilmente opera di Matteo Lappoli.\nLa chiesa contiene anche un crocifisso del Maestro del Crocifisso di San Francesco di Castiglion Fiorentino, un allievo di Cimabue, appeso al centro della cappella maggiore. Sui lati delle navate si aprono cappelle e altari laterali, spesso decorati da affreschi, anche frammentari. Tra gli artisti coinvolti nella decorazione si ricordano Spinello Aretino e i suoi seguaci (Parri Spinelli, Andrea di Nerio, Giovanni d'Agnolo di Balduccio), e il principale seguace aretino di Piero della Francesca, Lorentino d'Andrea, oltre a qualche opera attribuita ad Antonio di Anghiari. Tra le pale d'altare spiccano quella di Giovanni Antonio Lappoli su disegno di Rosso Fiorentino, una del caravaggista aretino Bernardino Santini, e una buona copia dal Cigoli (\"Miracolo della Mula\"). La prima cappella a sinistra venne decorata begli anni venti del Novecento come cappella votiva ai caduti della prima guerra mondiale: venne decorata da una grande pala di Giuseppe Cassioli e da vetrate della Manifattura Chini di Borgo San Lorenzo. La vetrata dell'oculo in facciata \u00e8 invece di Guillaume de Marcillat. \nLa chiesa inferiore, divisa in tre navate, \u00e8 ora usata come sala espositiva.\nNella parete tra la penultima e l'ultima cappella laterale di sinistra, si trova l'organo a canne, costruito nel 1969 dalla ditta organara Costamagna, donato il 4 ottobre dello stesso anno dal comune di Arezzo alla basilica. Lo strumento, a trasmissione elettrica, ha 14 registri e consolle a due tastiere di 61 note ciascuna e pedaliera concavo-radiale di 32."}
{"id": "503346", "revid": "1543377", "url": "https://it.wikipedia.org/wiki?curid=503346", "title": "M49 (astronomia)", "text": "M 49 (conosciuta anche con il nome di NGC 4472) \u00e8 una galassia ellittica distante circa 55 milioni di anni luce; fu scoperta da Charles Messier nel 1771 e fa parte dell'Ammasso della Vergine. M49 ha due probabili galassie satelliti, catalogate come NGC 4465 e NGC 4467.\nOsservazione.\nM49 \u00e8 una delle galassie pi\u00f9 appariscenti fra quelle visibili nella costellazione della Vergine: \u00e8 infatti ben evidente anche in un binocolo 10x50 se la notte \u00e8 in buone condizioni atmosferiche; un telescopio da 60mm \u00e8 visibile come una brillante macchia di forma rotondeggiante. L'aspetto resta immutato anche ad ingrandimenti superiori, mentre con un 150mm si osserva un alone esteso fino a 4' digradante dolcemente nel fondo cielo; il nucleo \u00e8 visibile come un punto luminoso all'interno della regione centrale, pi\u00f9 luminosa dell'alone.\nM49 pu\u00f2 essere osservata con facilit\u00e0 da entrambi gli emisferi terrestri e da tutte le aree abitate della Terra, grazie al fatto che la sua declinazione non \u00e8 eccessivamente settentrionale; dalle regioni boreali \u00e8 maggiormente osservabile e si presenta estremamente alto nel cielo nelle notti di primavera, mentre dall'emisfero australe appare mediamente pi\u00f9 basso, ad eccezione delle aree prossime all'equatore. Il periodo migliore per la sua osservazione nel cielo serale \u00e8 quello compreso fra marzo e luglio.\nStoria delle osservazioni.\nCharles Messier osserv\u00f2 questa galassia prima nel 1771 e poi nel 1781, descrivendola come una nube di difficile osservazione; la inser\u00ec nel suo catalogo col numero 49, la prima fra le galassie da lui osservate appartenenti all'Ammasso della Vergine, e la paragon\u00f2 ad una cometa che aveva osservato nel 1779. L'ammiraglio Smyth afferm\u00f2 che la sua forma era rotondeggiante e il suo nucleo era molto luminoso; stranamente, Padre Heinrich Louis d'Arrest scrisse che fu in grado di risolverla in un gran numero di gruppi stellari di tredicesima e quattordicesima magnitudine.\nCaratteristiche.\nM49 \u00e8 una galassia ellittica, classificata secondo la sequenza di Hubble come E2 o E4; \u00e8 una delle galassie pi\u00f9 luminose dell'Ammasso della Vergine. a cui appartiene, sebbene si trovi in una posizione leggermente decentrata rispetto al nucleo centrale dell'ammasso. La sua magnitudine assoluta \u00e8 pari a -22,7 e la sua classe spettrale integrata \u00e8 di tipo G7, dunque dal marcato colore giallo, pi\u00f9 delle altre galassie della zona. Secondo alcune stime, M49 avrebbe un numero di ammassi globulari compreso fra 5000 e 7000, decine di volte superiore a quello della nostra Via Lattea; le sue dimensioni reali sarebbero comprese fra 140000 e 160000 anni luce, che alla distanza di 55 milioni di anni luce equivalgono ad un diametro apparente di 9'. Tutt'attorno sono presenti un gran numero di galassie compagne.\nNel 1969 \u00e8 stata scoperta una supernova, non confermata, catalogata come SN 1969Q; la stella di tredicesima magnitudine visibile sull'alone di M49 talvolta viene scambiata per una supernova, ma in realt\u00e0 \u00e8 una stella appartenente alla nostra Galassia."}
{"id": "503348", "revid": "1543377", "url": "https://it.wikipedia.org/wiki?curid=503348", "title": "Dan (arti marziali)", "text": " \u00e8 un termine giapponese che, nell'ambito del sistema di valutazione Dan-i, identifica i diversi livelli di abilit\u00e0 o d'esperienza che si possono acquisire in una disciplina, principalmente nelle arti marziali.\nIl termine Dan viene utilizzato anche in altre pratiche tradizionali giapponesi come l\"ikebana\", il \"go\" o la \"cerimonia del t\u00e8\".\nLe regole base per l'ottenimento dei dan:\nPrima di raggiungere il 1\u00ba grado \"dan\" occorre aver conseguito il livello \"ky\u016b\" pi\u00f9 alto. \nNella maggior parte delle arti marziali, la qualit\u00e0 di detentore di un grado dan (\"y\u016bdansha\") \u00e8 evidenziato dall'indossare una cintura nera.\nStoria.\nIl sistema di classificazione e valutazione Dan-i fu ideato nel go da Honinbo Dosaku (1645\u20131702), un giocatore professionista di go del periodo Edo. Prima della sua invenzione, la classificazione era valutata con la comparazione degli handicap e tendeva ad essere vaga. Dosaku valut\u00f2 il titolo pi\u00f9 alto come Meijin 9\u00ba Dan. Egli fu probabilmente ispirato da un antico sistema cinese di classificazione dei gradi go (9 Pin Zhi) e da un sistema pi\u00f9 corto di gradi (sistema dei nove gradi), anche se i numeri pi\u00f9 bassi sono quelli di maggior valore in quei sistemi. \nIl sistema di classificazione dei dan fu trasferito alle arti marziali da Kan\u014d Jigor\u014d (1860\u20131938), il fondatore del judo. Kan\u014d part\u00ec con il sistema moderno di gradi nel 1883 quando premi\u00f2 con il \"shodan\" (il grado pi\u00f9 basso di dan) due dei suoi studenti anziani (Shir\u014d Saig\u014d e Tsunejir\u014d Tomita). Precedentemente, le scuole di arti marziali premiavano meno frequentemente con licenze menkyo o pergamene segrete.\nNelle arti marziali giapponesi.\nIn tempi moderni, un praticante di livello dan di uno stile \u00e8 solitamente riconosciuto come artista marziale che ha superato i \"ky\u016b\", o i gradi basilari. Essi, possono diventare anche degli istruttori autorizzati nelle loro arte. In molti stili, tuttavia, il raggiungimento di un livello dan significa che uno non \u00e8 pi\u00f9 da considerarsi un principiante, ma non \u00e8 neanche un esperto. Pi\u00f9 che altro significa che uno ha imparato le basi.\nIl numero totale di gradi dan \u00e8 specifico dello stile (dal 1\u00b0 fino al 5\u00b0 e dal 1\u00b0 fino al 10\u00b0 sono comuni nelle arti marziali giapponesi). I livelli di dan inferiori possono normalmente essere raggiunti attraverso un esame o, alle volte, mediante una competizione. I livelli pi\u00f9 elevati di dan richiedono anni di esperienza ed il contributo alla relativa arte marziale moderna.\nQuesto pu\u00f2 avvenire attraverso l'insegnamento o la ricerca e la pubblicazione. Questi livelli possono solamente essere assegnati da graduati elevati rappresentanti principali del dojo o, talvolta da un comitato direttivo.\nGradi in giapponese.\nMolte arti marziali usano tra il I ed in X dan i seguenti gradi:\nIn alcune arti marziali le cinture nere vengono indossate in ogni livello di dan. In altre, invece, per il grado pi\u00f9 alto (10\u00ba dan) si indossa una cintura di colore rosso. Nel Judo, dal 6\u00ba all'8\u00ba dan si indossa una cintura con colori rosso e bianco, mentre dal 9\u00ba al 10\u00ba si indossa la sola cintura rossa.\nArti marziali coreane.\nNelle arti marziali coreane mancava un sistema di classificazione dei gradi sino all'occupazione giapponese (1910\u20131945) durante la quale una variet\u00e0 di arti marziali giapponesi furono introdotte nel sistema scolastico coreano, in particolare judo karate - do e kendo. Dopo la fine dell'occupazione emersero nuove arti marziali taekwondo, tang soo do, soo bahk do e hapkido adottando i gradi di dan (\ub2e8, \u6bb5) e \"geup\" (\uae09, \u7d1a). Il sistema di classificazione dei dan \u00e8 anche usato fra i giocatori di \"baduk\". Oggigiorno, la Korea Taekkyon Association rilascia i gradi di dan anche ai praticanti di \"taekkyeon\".\nChi ha ricevuto un grado dan viene chiamato \"yudanja\" (\uc720\ub2e8\uc790, \u6709\u6bb5\u8005). Qualcuno che ha ricevuto un \"elevato\" dan (dal 6\u00b0 Dan in su) \u00e8 chiamato \"godanja\" (\uace0\ub2e8\uc790, \u9ad8\u6bb5\u8005)."}
{"id": "503354", "revid": "79968", "url": "https://it.wikipedia.org/wiki?curid=503354", "title": "Rimpasto", "text": "Rimpasto \u00e8 il termine, d'origine gergale, ma ormai comunemente accettato anche dai manuali di diritto costituzionale, che indica i mutamenti all'interno della compagine di un governo, i quali abbiano luogo senza le dimissioni dell'intero gabinetto. Presupposti, motivi e vantaggi del \"rimpasto\" sono la possibilit\u00e0 di evitare una pi\u00f9 seria crisi di Governo.\nTipico dei sistemi parlamentari basati sul cosiddetto modello Westminster o sul premierato, ma anche del semipresidenzialismo francese, il rimpasto presuppone la capacit\u00e0 del primo ministro o presidente del Consiglio dei Ministri o cancelliere federale, pur formalmente equiordinato agli altri membri del governo, di chiedere e ottenere la revoca o le dimissioni di singoli ministri.\nCondizione, quindi, perch\u00e9 tali revoche o dimissioni non comportino una crisi di governo \u00e8 che il capo del gabinetto sia anche il presidente del partito di maggioranza o, quantomeno, il capo riconosciuto e indiscusso della coalizione di partiti.\nI rimpasti originano, normalmente, dalla constatazione dell'inconciliabilit\u00e0 del dissidio fra due o pi\u00f9 ministri o fra uno o pi\u00f9 di costoro e il primo ministro ovvero, pi\u00f9 comunemente, da sconfitte del governo in referendum o elezioni parziali, nella speranza, cos\u00ec, di rilanciare l'immagine del governo stesso di fronte all'opinione pubblica in vista delle pi\u00f9 o meno imminenti elezioni generali.\nVantaggi del rimpasto, rispetto alla crisi di governo o, nei casi pi\u00f9 gravi, alle elezioni anticipate, sono la rapidit\u00e0 e la \"chirurgicit\u00e0\" dell'intervento che consentono di apportare i cambiamenti ritenuti necessari senza interrompere o rallentare l'azione governativa, evitando di penalizzare anche i ministri pi\u00f9 meritevoli.\nIn Gran Bretagna, Francia e altri Paesi.\nLa pratica del rimpasto, anche se ormai propria di quasi tutti i Paesi liberaldemocratici dell'Occidente, \u00e8 particolarmente agevole in Gran Bretagna e in Francia. In quest'ultimo paese, per\u00f2, a \"condurre i giochi\" \u00e8 il presidente della Repubblica che pu\u00f2 coinvolgere nel rimpasto anche il primo ministro, purch\u00e9 il \"colore politico\" del presidente sia uguale a quello della maggioranza parlamentare (cosa, ormai, quasi certa, data la fine del mandato settennale del presidente e la sua quasi coincidenza con la legislatura dell'Assemblea nazionale a seguito della riforma del 2002).\nIn Italia.\nIn Italia, durante il regime fascista, i rimpasti, che la propaganda ufficiale preferiva chiamare \"rotazioni\", avevano una cadenza regolare di due o tre anni, ad esclusiva discrezione del presidente del Consiglio Benito Mussolini, che poteva contare su un potere dittatoriale, tant'\u00e8 che in tutti i vent'anni e nove mesi del regime il gabinetto \u00e8 formalmente rimasto il governo Mussolini.\nCon l'avvento della democrazia repubblicana, forse anche come reazione all'esperienza fascista, la pratica costante \u00e8 stata nel senso del susseguirsi frequentissimo di crisi di governo e, dopo il 1972, anche di scioglimenti anticipati delle Camere.\nIl sistema maggioritario e il bipolarismo, adottati, con fatica, a partire dalla XII legislatura, hanno ridotto, ma non annullato, la frequenza delle crisi di governo e delle elezioni anticipate, mentre, nella XIV legislatura, grazie soprattutto alla grande maggioranza di seggi acquisiti dalla Casa delle Libert\u00e0 e, al suo interno, alla preponderanza del partito del presidente del Consiglio Silvio Berlusconi, \u00e8 stato possibile assistere a numerosi rimpasti, conseguenti all'adesione dei ministri interessati all'invito a rassegnare le dimissioni rivolto loro dal presidente.\nDopo l'adozione di una nuova legge elettorale che, pur salvando il bipolarismo e il sistema delle coalizioni preelettorali e prevedendo un premio di maggioranza, ha ripristinato la logica proporzionale e favorito la formazione di alleanze con molti piccoli partiti, non si \u00e8 potuto assistere a rimpasti capaci di scongiurare il \"pericolo\" delle frequenti crisi di governo e delle elezioni anticipate, tanto che il governo Prodi II, superata a stento una prima crisi nel febbraio 2007, ha definitivamente perso, appena un anno dopo, la fiducia del Senato, provocando la fine anticipata della XV legislatura.\nIl rimpasto, pur essendo prassi comune non \u00e8 menzionato in nessuno degli articoli della Costituzione. Pu\u00f2 riguardare un singolo Ministro o pi\u00f9 di uno qualora venisse meno la fiducia tra essi e il capo dell'esecutivo. Tuttavia si parla di rimpasto anche quando viene cambiata l'intera composizione del Governo e se ne forma uno completamente rinnovato con a capo lo stesso Presidente del Consiglio di quello precedente."}
{"id": "503355", "revid": "287204", "url": "https://it.wikipedia.org/wiki?curid=503355", "title": "Josef Madlener", "text": "Nacque nella citt\u00e0 bavarese di Memmingen (Svevia) ed oper\u00f2 principalmente in Germania: le sue opere furono pubblicate su molte riviste ed alcuni libri per bambini, soprattutto a tema natalizio, come \"Das Christkind Kommt\" (1929) e \"Das Buch vom Christkind\" (1938). Le opere di Madlener a soggetto natalizio furono inoltre utilizzate per realizzare cartoline, tra cui la famosa \"Der Berggeist\" (\"Lo spirito della montagna\"), datato attorno al 1925. L'opera \u00e8 nota soprattutto per la relazione con lo scrittore e filologo britannico John Ronald Reuel Tolkien che era in possesso di una riproduzione su cartolina e aveva scribacchiato sul retro \"origine di Gandalf\". Questo collegamento tuttavia \u00e8 considerato dubbio: Manfred Zimmermann intervist\u00f2 la figlia di Madlener che ricordava esattamente la datazione del dipinto ed era in grado di dimostrare che la cartolina non fu in circolazione prima degli anni '20. Tolkien invece si rec\u00f2 in Svizzera e Germania nel 1911. Inoltre Tolkien stesso fa riferimento ad altri modelli, quali Odino vagabondo. In ogni caso, la relazione pu\u00f2 risiedere semplicemente in un'ispirazione comune, ovvero la mitologia germanica: altre opere con lo stesso soggetto, pubblicate contemporaneamente a \"Der Berggeist\" in forma di cartolina, rappresentavano una signora delle fate nel bosco, un cervo con una croce tra le corna(quello della leggenda di S.Eustachio) e un R\u00fcbezahl."}
{"id": "503357", "revid": "1318658", "url": "https://it.wikipedia.org/wiki?curid=503357", "title": "Horrorcore", "text": "L'horrorcore \u00e8 un sottogenere musicale dell'hip hop, sviluppatosi con artisti come Flatlinerz e i Gravediggaz e pi\u00f9 avanti continuato con i Cypress Hill, Three 6 Mafia, Defekt, DZK, V Sinizter e Bloodshot.\nStoria.\nIl termine \"horrorcore\" fu coniato da Russell Simmons, la mente dietro ai Flatlinerz, che defin\u00ec il genere come \"hardcore rap con riferimenti a temi caratteristici del cinema horror\".\nTesti.\nI testi dei brani horrorcore trattano principalmente temi legati al macabro e all'horror, come omicidi, suicidi, crimini, violenza, necrofilia, satanismo oltre a disagi esistenziali e riflessioni profonde sul proprio essere e sul mondo in generale, cosa che li avvicina ai testi conscious rap. I sample utilizzati nel produrre le basi sono spesso tratti da colonne sonore di film Horror oppure da brani di musica classica opportunamente modificati. Alcune volte tali artisti ricercano volutamente un'atmosfera comica, con un'impronta dark.\nIn Italia alcuni dei rapper considerabili horrorcore sono Noyz Narcos e il gruppo sardo La Fossa.\nMakeup.\nAlcuni artisti militanti in questo ambiente, si truccano il volto come clown, seguendo una moda resa popolare dalla Psychopathic Records, etichetta horrorcore fondata dalla Insane Clown Posse.\nGli artisti che utilizzano questi trucchi solitamente spiegano che la loro decisione \u00e8 dovuta solo all'immagine che vogliono dare di s\u00e9 stessi, a livello mediatico, e non \u00e8 quindi una scelta che abbia a che fare con l'ambiente hip hop."}
{"id": "503358", "revid": "34222", "url": "https://it.wikipedia.org/wiki?curid=503358", "title": "Campionato europeo di calcio Under 21 2004", "text": ""}
{"id": "503361", "revid": "1783371", "url": "https://it.wikipedia.org/wiki?curid=503361", "title": "Nagato (provincia)", "text": "La provincia di Nagato (\u9577\u9580\u56fd Nagato no kuni), spesso chiamata anche Ch\u014dsh\u016b (\u9577\u5dde), fu una delle province del Giappone. Si trovava nell'area che corrisponde all'odierna prefettura di Yamaguchi e confinava con le province di Iwami e di Su\u014d.\nStoria.\nAnche se l'antica capitale della provincia era Shimonoseki, durante il periodo Edo la sede del feudo del Dominio di Ch\u014dsh\u016b era Hagi. Nagato venne dominata dal clan M\u014dri sia prima che dopo la battaglia di Sekigahara.\nNel 1871, con l'abolizione del sistema feudale e la creazione delle prefetture, durante il rinnovamento Meiji le province di Nagato e di Su\u014d vennero unite per formare la prefettura di Yamaguchi. Allo stesso tempo la vecchia provincia continu\u00f2 ad esistere per svolgere ancora alcune funzioni: Nagato viene ancora esplicitamente menzionata nei trattati del 1894 tra il Giappone e gli Stati Uniti e tra il Giappone e il Regno Unito.\nL'oligarchia che giunse al potere dal 1868 con il periodo Meiji, vide numerosi rappresentanti provenienti dalla provincia di Nagato, tra i quali ebbero particolare rilevanza It\u014d Hirobumi e Yamagata Aritomo.\nLa nave da battaglia , in servizio nella Marina imperiale giapponese dal 1910 al 1945, prende il nome da questa provincia."}
{"id": "503363", "revid": "45891", "url": "https://it.wikipedia.org/wiki?curid=503363", "title": "Strane ferite (X-Files)", "text": ""}
{"id": "503364", "revid": "34222", "url": "https://it.wikipedia.org/wiki?curid=503364", "title": "Campionato europeo di calcio Under 21 2006", "text": ""}
{"id": "503365", "revid": "339392", "url": "https://it.wikipedia.org/wiki?curid=503365", "title": "Nazionale di calcio italiana Under 21", "text": ""}
{"id": "503373", "revid": "287204", "url": "https://it.wikipedia.org/wiki?curid=503373", "title": "Corima", "text": ""}
{"id": "503376", "revid": "767487", "url": "https://it.wikipedia.org/wiki?curid=503376", "title": "Simone Simons", "text": "Biografia.\nNata a Hoensbroek, frazione di Heerlen nel Limburgo olandese non lontano dal confine con la Germania e il Belgio, all'et\u00e0 di dieci anni inizia a suonare il flauto, ma lo abbandona dopo due anni; allora decide di studiare canto jazz/pop, ma anche in questo ambito non si sente soddisfatta. All'et\u00e0 di 14 anni, dopo aver ascoltato \"Oceanborn\" dei Nightwish, decide di studiare canto lirico. Nel frattempo viene invitata a cantare in una band black metal, ma dopo la prima prova preferisce non proseguire oltre perch\u00e9 troppo spaventata dal cantare in pubblico. Nel 2002 entra a far parte di un coro per due mesi e, nello stesso anno, entra negli Epica, band con cui ha fino ad ora pubblicato sette album in studio e tre dal vivo.\nNel 2005 canta in un brano dell'album \"The Black Halo\" dei Kamelot; successivamente, prester\u00e0 la sua voce anche in brani di \"Ghost Opera\" del 2007 e \"Poetry for the Poisoned\" del 2010.\nNel 2008 ha partecipato a \"Equilibrio\", musical in stile opera rock ideato dagli Xystus, band metal olandese. Simone ha interpretato il ruolo di Lady Sophia, ente intellegibile creatore del mondo che guider\u00e0 l'umano Diegu (Bas Dolmans) nella lotta tra il Bene, rappresentato da Avelin (Michelle Splietelhof), e il Male, rappresentato da Primos (John Vooijs). Allo spettacolo hanno preso parte anche George Oosthoek nel ruolo di Morte, un coro, un'orchestra e un corpo di ballo. La rock opera \u00e8 stata portata in scena in alcuni teatri olandesi ed \u00e8 poi stata pubblicata sotto forma di CD+DVD live.\nNel 2011, Simone canta nell'album \"Quarterpast\" dei MaYaN, progetto parallelo di Mark Jansen degli Epica.\nSimone \u00e8 stata scelta anche per partecipare a \"Karmaflow\", la prima opera rock sotto forma di videogioco. Al progetto hanno partecipato anche altri tre membri degli Epica (Mark, Coen e Arien) e altri artisti della scena heavy metal, come Elize Ryd e Alissa White-Gluz. Simone ha interpretato la Creatrice in \"The Creator and the Destroyer\", cantata assieme a Dani Filth.\nNel novembre 2014 ha partecipato al progetto \"Countermove\" registrando, assieme a vari altri artisti rock e metal olandesi, una cover di \"The Power of Love\" dei Frankie Goes to Hollywood; il ricavato del singolo \u00e8 andato in beneficenza per un progetto della Croce Rossa. Un mese pi\u00f9 tardi la Cats'n'Dolls Creations ha prodotto due bambole rappresentanti Simone Simons vestita con i costumi ufficiali del \"Requiem for the Indifferent World Tour\", portanti la firma della stilista Ingeborg Steenhorst. La cantante ha messo all'asta le due bambole e i ricavati sono andati in beneficenza a un istituto olandese di prevenzione del cancro.\nNel 2017 ha interpretato il ruolo di The Counselor nel concept album \"The Source\" degli Ayreon, segnando la sua seconda collaborazione nel progetto (nel 2008 apparve in \"01011001\").\nA fine 2017 Simone \u00e8 stata coinvolta da Tarja Turunen nella registrazione di una cover di \"Feliz Navidad\"; assieme a loro hanno cantato anche Floor Jansen, Cristina Scabbia, Sharon den Adel, Hansi K\u00fcrsch, Michael Monroe, Elize Ryd, Timo Kotipelto, Marko Saaresto, Joe Lynn Turner, Doro Pesch e Tony Kakko. Il singolo \u00e8 stato pubblicato l'8 dicembre e tutti i suoi ricavati sono andati in beneficenza a favore degli sfollati di Bermuda, isola caraibica devastata dall'Uragano Irma. L'etichetta discografica earMUSIC si \u00e8 inoltre impegnata a raddoppiare la cifra raggiunta.\nIl 15 settembre 2019 Simons ha preso parte a un concerto speciale tenuto dagli Ayreon per festeggiare il ventennale dall'uscita del terzo album \"Into the Electric Castle\"; in tale occasione ha cantato le parti vocali del personaggio Indian, originariamente affidato a Sharon den Adel. Il concerto \u00e8 stato registrato e, il 27 marzo 2020, \u00e8 stato pubblicato sotto forma di CD+DVD con il titolo \"Electric Castle Live and Other Tales\".\nNel 2020 Simons ha interpretato l'Angelo della Morte nell'album musicale \"Transitus\" degli Ayreon, pubblicato il 22 settembre dello stesso anno.\nHa pi\u00f9 volte dichiarato di aver intenzione di lavorare, insieme al marito, a un album jazz.\nVita privata.\n\u00c8 stata sentimentalmente legata a Mark Jansen per quattro anni. Dopo essersi lasciati, sono rimasti amici e hanno deciso di continuare a lavorare assieme negli Epica per non gettare al vento i traguardi ottenuti. Di ci\u00f2 Simons ha parlato nel testo di \"Our Destiny\", brano contenuto nell'album \"Design Your Universe\".\nNel 2008 \u00e8 stata costretta a interrompere l'attivit\u00e0 live per qualche mese a causa di un'infezione da MRSA. La sofferenza di questo periodo buio \u00e8 stata poi analizzata dalla cantante in \"Delirium\", brano contenuto nell'album \"Requiem for the Indifferent\".\nNel 2012 si \u00e8 trasferita a Stoccarda, in Germania, assieme all'allora compagno Oliver Palotai, tastierista dei Kamelot e dei Sons of Seasons. I due hanno avuto un figlio il 2 ottobre 2013, Vincent G. Palotai. Nel dicembre dello stesso anno, la cantante ha rivelato di essersi da poco sposata con Palotai.\nSimons ha dedicato il testo di \"Canvas of Life\", brano di \"The Quantum Enigma\", a una sua zia deceduta poco tempo prima. Il tragico evento \u00e8 avvenuto pi\u00f9 o meno contemporaneamente alla nascita del figlio della cantante, provocandole sia grande gioia che grande dolore, portandola a riflettere sul cerchio della vita.\nA settembre 2015 suo padre ha avuto un infarto, cosa che ha portato la cantante a decidere di raggiungerlo nei Paesi Bassi. Poich\u00e9 anche il tastierista Coen Janssen era assente per gravi motivi familiari, gli Epica sono stati costretti ad annullare il tour nordamericano allora in corso, ripreso successivamente nei primi due mesi del 2016. Nel frattempo, il padre di Simone si \u00e8 ripreso.\nSimons \u00e8 una truccatrice diplomata e gestisce un blog chiamato \"SmoonStyle\", dove scrive di makeup, moda, cucina e vita privata. Ha inoltre collaborato, girando tutorial di make-up, con l'edizione tedesca di QVC; successivamente \u00e8 stata una truccatrice e testimonial di MAC Cosmetics e L'Or\u00e9al, venendo anche ufficialmente invitata da quest'ultimo marchio al Festival internazionale del cinema di Berlino e al Festival di Cannes del 2019.\nCaratteristiche vocali.\nSimone \u00e8 in grado di usare sia l'impostazione moderna pop rock sia quella lirica e il suo timbro \u00e8 caratterizzato da dolcezza, morbidezza e malleabilit\u00e0. \u00c8 famosa soprattutto per la sua espressivit\u00e0 e per le sue abilit\u00e0 nell'uso del filato, degli sfumati e della mezzavoce, ma \u00e8 in grado di cantare anche con voce corposa e potente. Ha anche un'estensione di tre ottave, dal Re2 al Re5 in notazione europea (D3-D6 in notazione americana).\nA inizio carriera si \u00e8 definita un mezzosoprano, ma successivamente ha ammesso di essere in realt\u00e0 un soprano. Dopo una pausa di quattro anni, ha ripreso a studiare seriamente canto a inizio 2014, avvalendosi dell'aiuto dei vocal coach del musical \"Equilibrio\".\nSimone annovera tra le sue influenze vocali Amanda Somerville, Tarja Turunen, Whitney Houston, Anneke van Giersbergen, Cristina Scabbia e Sharon den Adel."}
{"id": "503377", "revid": "17654", "url": "https://it.wikipedia.org/wiki?curid=503377", "title": "Murdo McKenzie", "text": ""}
{"id": "503380", "revid": "242434", "url": "https://it.wikipedia.org/wiki?curid=503380", "title": "Lauro (araldica)", "text": ""}
{"id": "503382", "revid": "767487", "url": "https://it.wikipedia.org/wiki?curid=503382", "title": "The Phantom Agony", "text": "The Phantom Agony \u00e8 il primo album in studio del gruppo musicale olandese Epica, pubblicato il 17 giugno 2003 dalla Transmission Records.\nIl 23 marzo 2013, in occasione del decimo anniversario dell'album, gli Epica lo hanno ripubblicato con la Nuclear Blast in una versione speciale costituita da due CD.\nDescrizione.\nL'album presenta sonorit\u00e0 symphonic metal con tendenze gothic, atmosfere \u00abmedievaleggianti\u00bb, passaggi power e uso frequente di tempi dispari.\nOltre ai sei componenti del gruppo, nel disco hanno partecipato un coro di sei elementi e una vera orchestra, composta da due violini, due viole, due violoncelli e un contrabbasso.\nLe tematiche trattate spaziano tra l'attualit\u00e0, la filosofia e la religione, continuando la saga \"The Embrace That Smothers\" iniziata dagli After Forever nell'album \"Prison of Desire\". In particolare, si parla dei casi di pedofilia all'interno della Chiesa cattolica, di come le religioni siano state inventate dagli uomini per ottenere potere, del fondamentalismo religioso e del terrorismo, dei sogni lucidi, del caso e del destino nell'esistenza umana, dell'omicidio di Pim Fortuyn e della libert\u00e0 di pensiero, di come l'amore tra due persone possa diventare odio e della frustrazione di Mark Jansen per essere stato allontanato dagli After Forever. Inoltre nel brano \"Fa\u00e7ade of Reality\" \u00e8 presente un campionamento tratto da un discorso di Tony Blair.\nNel libretto dell'album, inoltre, Simone Simons viene indicata come mezzosoprano, sebbene la stessa abbia successivamente affermato di esser stata classificata male e di essere un soprano."}
{"id": "503383", "revid": "767487", "url": "https://it.wikipedia.org/wiki?curid=503383", "title": "Rally d'Argentina 2005", "text": "La 25\u00aa edizione del Rally d'Argentina si \u00e8 disputato tra il 15 e il 17 luglio del 2005.\nQuesta edizione della gara di rally era valida quale prova del mondiale rally."}
{"id": "503386", "revid": "125744266", "url": "https://it.wikipedia.org/wiki?curid=503386", "title": "Isabella d'Aragona (1271-1336)", "text": "Origine.\nEra la figlia terzogenita (prima femmina) del re d'Aragona e Valencia, re di Sicilia, e conte di Barcellona e altre contee catalane, Pietro III \"il Grande\" e della principessa Costanza di Sicilia, figlia del re di Sicilia Manfredi (figlio illegittimo dell'imperatore Federico II di Svevia) e di Beatrice di Savoia (1223 \u2013 1259).\nBiografia.\nBartolomeo di Neocastro, nella sua \"Historia Sicula\" menzione Isabella, assieme ai fratelli (\"Alfonsus, Elisabeth regina Portugalli\u2026Rex Iacobus, Dominus Fridericus, domina Violanta et dominus Petrus\") come figli di Pietro III il Grande (\"Petro regi Aragonum\") e della moglie Costanza.\nIsabella and\u00f2 in sposa nel 1282, al re Dionigi del Portogallo, figlio terzogenito (secondo maschio) del re del Portogallo e dell'Algarve, Alfonso III \"il Restauratore\" e della principessa castigliana Beatrice, figlia illegittima del re di Castiglia, Alfonso X \"il Saggio\" e di Maior Guillen de Guzman: il 2 febbraio, a Barcellona, per procura e il 24 giugno, in persona, a Trancoso. Isabella \u00e8 citata anche nel \"Chronicon Conimbricensi\" come regina del Portogallo (\"D\u00f1\u00e6 Elizabeth Regin\u00e6 Portugali\u00e6\").\nGli ultimi anni di regno del marito Dionigi furono amari sia per la malattia che per il comportamento dell'erede al trono, il futuro Alfonso IV, che vedendo l'affetto che legava il vecchio re ai suoi figli illegittimi, specialmente ad Alfonso Sanchez (1289-1326), e pensando che tramassero per diseredarlo, si ribell\u00f2, minacciando di fare guerra al padre; non si arriv\u00f2 allo scontro aperto solo per l'intervento di Isabella, la regina santa, che, nell'ottobre del 1323 si frappose tra i due eserciti gi\u00e0 schierati in ordine di battaglia, ad Alvalade, alla periferia di Lisbona (pare che l'intervento venne considerato miracoloso: al passaggio della regina infatti, una barriera luminosa divise i due eserciti).\nDionigi l'accus\u00f2 di essersi schierata col figlio e la band\u00ec da corte, relegandola in una fortezza.\nMorto il marito nel 1325 don\u00f2 la corona al Santuario di Compostela, dove fece pellegrinaggio; lasci\u00f2 quasi tutti i suoi averi ai poveri e ai conventi; entr\u00f2 poi dopo essersi fatta francescana del terzo ordine, nel monastero delle clarisse a Coimbra, monastero da lei stessa fatto erigere. Usc\u00ec da questo una sola volta nell'inutile tentativo di pacificare i dissidi tra suo figlio Alfonso IV e il di lui genero, Alfonso XI di Castiglia. Mor\u00ec a Estremoz nel 1336 e fu tumulata a Coimbra.\nVenerazione.\nIsabella sopport\u00f2 con cristiana pazienza il difficile carattere del marito, le sue prepotenze e le sue infedelt\u00e0. Ebbero due figli: la principessa Costanza ed il figlio Alfonso. Oltre le difficolt\u00e0 caratteriali del sovrano marito, dovette successivamente affrontare anche il comportamento ribelle del figlio Alfonso. La tradizione descrive come ella fu spesso esempio di carit\u00e0 cristiana, rivolgendo particolare attenzione ai malati di Lisbona, e prodigandosi per pacificare le contese.\nLa sua carit\u00e0 cristiana la spinse ad occuparsi con dedizione anche dei figli illegittimi del marito; assistette quest'ultimo gravemente malato fino alla sua morte; tanto fece, che l'affettuosa dedizione della moglie pare ne favor\u00ec la conversione \"in extremis\" al cattolicesimo. La descrizione delle sue opere venne assunta come prova dell'efficacia della sua testimonianza cristiana e condotta di vita.. \nIl suo corpo fu riportato al monastero di Coimbra nel 1612 e, durante l'esumazione lo si trov\u00f2 incorrotto; fu chiesta quindi la canonizzazione. Gi\u00e0 nei primi tempi dopo la morte c'erano pellegrinaggi di fedeli alla sua tomba e circolavano voci su miracoli avvenuti per sua intercessione. Finch\u00e9, nel 1625, papa Urbano VIII celebr\u00f2 la solenne canonizzazione in Roma.\n\u00c8 commemorata il 4 luglio, nella messa tridentina l'8 luglio, ma localmente anche in altre date. Un elemento che la caratterizza \u00e8 il rosario e l'abito da terziaria francescana. Dopo la costituzione nel 1819 della diocesi di San Crist\u00f3bal de La Laguna (Isole Canarie), Santa Isabella \u00e8 co-patrona della stessa e la cattedrale diocesana per Bula di Papa Pio VII.\nIl messale romano di Paolo VI la descrive in questo modo:\nDiscendenza.\nDionigi ed Isabella ebbero due figli:"}
{"id": "503391", "revid": "767487", "url": "https://it.wikipedia.org/wiki?curid=503391", "title": "Feint", "text": "Feint \u00e8 un singolo del gruppo musicale olandese Epica, pubblicato l'8 gennaio 2004 come secondo estratto dal primo album in studio \"The Phantom Agony\"."}
{"id": "503404", "revid": "125734920", "url": "https://it.wikipedia.org/wiki?curid=503404", "title": "Presidenti del Sudafrica", "text": "I presidenti del Sudafrica dal 1961 (data di indipendenza dal Regno Unito) ad oggi sono i seguenti.\nCaratteri.\nIl presidente della Repubblica del Sudafrica \u00e8 eletto dai membri dell'Assemblea nazionale, la camera bassa del Parlamento, e coincide con il leader del maggior partito uscito vittorioso dalle elezioni. Egli detiene i seguenti poteri:"}
{"id": "503407", "revid": "6923", "url": "https://it.wikipedia.org/wiki?curid=503407", "title": "Voivodato di Przemy\u015bl", "text": "Il voivodato di Przemy\u015bl (in polacco: wojew\u00f3dztwo przemyskie) \u00e8 stato un'unit\u00e0 di divisione amministrativa e governo locale della Polonia tra gli anni 1975 e 1998. \u00c8 stato sostituito nel 1999, con la nuova suddivisione in voivodati, dal voivodato della Precarpazia.\nLa capitale era Przemy\u015bl."}
{"id": "503408", "revid": "287204", "url": "https://it.wikipedia.org/wiki?curid=503408", "title": "Voivodato di Przemysl", "text": ""}
{"id": "503410", "revid": "6923", "url": "https://it.wikipedia.org/wiki?curid=503410", "title": "Voivodato di Krosno", "text": "Il voivodato di Krosno (in polacco: wojew\u00f3dztwo kro\u015bnie\u0144skie) \u00e8 stato un'unit\u00e0 di divisione amministrativa e di governo locale della Polonia negli anni 1975 - 1998. Con la nuova suddivisione in voivodati del 1999, \u00e8 stato sostituito dal voivodato della Precarpazia. La citt\u00e0 capitale era Krosno."}
{"id": "503411", "revid": "1534511", "url": "https://it.wikipedia.org/wiki?curid=503411", "title": "KwaZulu-Natal", "text": "Il KwaZulu-Natal \u00e8 una provincia del Sudafrica, con capitale Pietermaritzburg. Si trova nella parte sudorientale del Paese; confina con tre Stati sovrani (Mozambico e Swaziland a nordest, Lesotho a sudovest) e tre province sudafricane (Mpumalanga a nord, Free State a ovest e Capo Orientale a sudovest). \u00c8 la provincia pi\u00f9 popolosa del Sudafrica, e la citt\u00e0 pi\u00f9 grande, Durban, \u00e8 la seconda citt\u00e0 del Sudafrica per numero di abitanti dopo Johannesburg.\nStoria.\nRicalcante i confini della vecchia repubblica boera di Natalia, la provincia di KwaZulu-Natal venne istituita nel 1994, unificando il bantustan di KwaZulu (in lingua zulu \"terra degli zulu\") e la provincia di Natal. Il nome \"Natal\" (\"Natale\" in portoghese) fu dato alla zona da Vasco da Gama che giunse per primo sulla coste orientali del Sudafrica il 25 dicembre 1497.\nPopolazione.\nLa provincia (in particolare il KwaZulu) \u00e8 la patria storica degli zulu, il gruppo etnico pi\u00f9 numeroso in Sudafrica. In ossequio alle tradizioni di questa etnia, la provincia ha un sistema amministrativo peculiare che riconosce una autorit\u00e0 locale al re degli zulu.\nGeografia e clima.\nIl territorio del Natal \u00e8 formato da tre diverse aree geografiche:\nIl fiume pi\u00f9 grande della regione \u00e8 il Tugela che nasce sui monti dei Draghi e attraversa centralmente la regione sfociando nell'Oceano indiano a circa a nord di Durban.\nIl KwaZulu-Natal \u00e8 di gran lunga la pi\u00f9 umida delle province sudafricane, e una delle zone pi\u00f9 verdi, fertili e ricche di acqua.\nComuni e distretti.\nLa provincia di KwaZulu-Natal \u00e8 suddivisa in 4 \"District Management Area\" (DMA) con codici KZDMA22, KZDMA23, KZDMA27, KZDMA43 e 10 distretti municipali, a loro volta suddivisi in 50 municipalit\u00e0 locali. Ai 10 distretti municipali, va aggiunto una municipalit\u00e0 metropolitana."}
{"id": "503412", "revid": "2121638", "url": "https://it.wikipedia.org/wiki?curid=503412", "title": "Warren Worthington III", "text": "Warren Kenneth Worthington III \u00e8 un personaggio immaginario dei fumetti creato da Stan Lee (testi) e Jack Kirby (disegni), pubblicato dalla Marvel Comics. Apparso per la prima volta sulle pagine di \"The X-Men\" (prima serie) n. 1 (settembre 1963), Warren \u00e8 un mutante appartenente al gruppo degli X-Men che nel corso della sua storia editoriale ha assunto diversi nomi in codice tra cui Angelo Vendicativo (\"Avenging Angel\"), Angelo (\"Angel\"), Morte (\"Death\") ed Arcangelo (\"Archangel\").\nQuando non \u00e8 impegnato nella difesa del genere mutante, si mostra al mondo nella sua identit\u00e0 civile di Warren Worthington III, multimiliardario playboy e proprietario delle \"Industrie Worthington\".\nBiografia del Personaggio.\nOrigini.\nWarren nasce a Centerport, nello stato di New York, da Kathryn Worthington e Warren Worthington Jr. Durante la sua adolescenza, passata in una scuola privata, comincia a manifestarsi la sua mutazione: candide ali piumate crescono sulla sua schiena. In principio, Warren crede di essere un mostro e che le sue ali siano una maledizione, ma presto scopre di essere in grado di volare e decide di aiutare la gente con il suo talento. Quando all'interno del suo dormitorio scoppia un incendio ruba un costume bianco dal teatro e salva i suoi amici che lo credono un vero angelo disceso del paradiso. Compreso di essere un mutante, indossando un costume ed una maschera, intraprende una carriera come supereroe solitario facendosi chiamare \"Angelo Vendicativo\". Tempo dopo inizia a frequentare la \"Scuola per Giovani Dotati\" di Charles Xavier e con il nome-in-codice di \"Angelo\" diventa uno dei membri fondatori dei primi X-Men assieme a Ciclope, Bestia, Marvel Girl e Uomo Ghiaccio. Folgorato dalla bellezza di Jean Grey, tenta subito di conquistarla desistendo una volta compresi i sentimenti che la giovane prova per Scott Summers. Dopo essere stato catturato assieme agli X-Men originali dall'isola mutante Krakoa e salvato dalle nuove leve Wolverine, Tempesta, Colosso, Nightcrawler e Thunderbird, assieme a Uomo Ghiaccio lascia la scuola per recarsi a Los Angeles dove, assieme ad Ercole, Vedova Nera e Ghost Rider, fonda i Campioni di Los Angeles. Sconvolto dall'apparente morte di Jean e dall'allontanamento di Ciclope dal team, Warren ritorna negli X-Men. Durante questo periodo viene sempre pi\u00f9 disturbato dal comportamento e dalle azioni di Wolverine, e dopo poco tempo lascia nuovamente la squadra per protesta. Catturato da Callisto, leader dei Morlock mutanti deformi abitanti le fogne di New York City, e crocifisso ad una parete con l'intento di umiliarlo e violentarlo viene salvato da Tempesta che per fermare la donna stringe un patto con lei: uno scontro all'ultimo sangue senza utilizzare i poteri, servendosi solo di un coltello. Tempesta vince, lo libera, prende la guida dei mutanti e risparmia la vita di Callisto. Tempo dopo, Angelo prende parte ai Difensori, tuttavia il gruppo, con Angelo, Bestia e Uomo Ghiaccio come soli membri validi non ha vita lunga. I tre decidono allora di abbandonare la vita da supereroi ma la resurrezione di Jean Grey sprona i cinque X-Men originali a creare un nuovo team: X-Factor. Durante questo periodo Warren si avvicina molto a Jean, che sentendosi abbandonata da Ciclope si appoggia all'amico. In realt\u00e0 Scott \u00e8 ancora sorpreso dalla resurrezione della donna e scioccato dalla rivelazione che Madelyne Pryor, sua attuale moglie, sia in realt\u00e0 un clone di Jean creato da Sinistro per unire il genoma dei Summers a quello dei Grey.\nApocalisse e Morte.\nDurante il crossover \"Massacro Mutante\" le ali di Warren vengono notevolmente danneggiate e Cameron Hodge, amico di Warren, ma in realt\u00e0 nemico dei mutanti, gliele fa amputare per ragioni mediche. Sconvolto, Warren scappa dall'ospedale ma poco dopo essersi alzato in volo col suo jet, l'aereo esplode sotto gli occhi inermi dei suoi compagni di squadra. Si scopre in seguito, che lo stesso Hodge aveva sabotato l'aereo. Poco prima dell'esplosione, Warren viene trasportato via dal malvagio mutante Apocalisse che ne cambia l'aspetto, facendo diventare blu la sua pelle e sostituendo le ali mancanti con un paio di protesi bioniche create da lui, composte di un materiale simile all'acciaio. Oltre a ci\u00f2, Warren impara a lanciare le nuove piume di metallo come proiettili che, dotate di neurotossine, paralizzano le sue vittime. Come completamento della trasformazione, Apocalisse lo nomina \"Morte\" e lo pone a capo dei suoi Cavalieri. Ingaggiata battaglia con i membri di X-Men e dopo aver ucciso Uomo Ghiaccio, Warren infrange il condizionamento mentale e reclamando vendetta aiuta gli X-Men ad eliminarlo. Conclusa la sua disavventura con Apocalisse, si d\u00e0 alla caccia di Hodge, rapitore ed assassino di Candy Southern, la sua attuale fidanzata. Dopo pochi giorni di ricerca lo scova e lo elimina. Warren non torna subito fra le file di X-Men e decide, a causa della sua situazione interiore, di passare un periodo di tempo isolato da tutto e da tutti. Continua tuttavia la sua carriera da supereroe utilizzando il nome di \"Angelo Oscuro\". A seguito degli eventi della maxi-saga \"Inferno\" e con il nome di \"Arcangelo\" suggeritogli da Bestia, rientra in X-Men dopo essere scampato ai \"Corvi\", gruppo di vampiri semi-immortali, cominciando una relazione con l'ufficiale di polizia Charlotte Jones.\nArcangelo.\nDopo aver sciolto X-Factor e chiuso la storia con Charlotte, Arcangelo si riunisce agli X-Men, dove poco tempo dopo incontrer\u00e0 Psylocke per cui prover\u00e0 subito una forte attrazione. Messo da parte il costume di \"Morte\", indossa nuovamente quello da X-Men e comincia a frequentare la ragazza nel periodo in cui il criminale Sabretooth viene portato all'istituto. Durante la sua evasione, per proteggere la mutante Boom-Boom, Psylocke viene gravemente ferita, tanto che Warren, Wolverine e il Dr. Strange intraprendono un pericoloso viaggio per cercare di salvare la vita della donna. Durante lo scontro con l'evaso Sabretooth, le ali metalliche di Warren vengono pesantemente danneggiate e con l'andare del tempo, il danno aumenta sempre pi\u00f9. Si viene a scoprire in seguito che i danni alle ali erano causati dallo stesso organismo di Warren, che rigettando l'operato di Apocalisse ne stava facendo ricrescere un paio nuovo. Nonostante il recupero delle ali, mantiene il colorito bluastro impostogli dal malvagio e ripreso il vecchio nome-in-codice di \"Angelo\" continua la relazione con Psylocke fino a quando la donna decide di lasciare gli X-Men e Warren, per cominciare un nuovo rapporto con Thunderbird III, anche lui membro della squadra guidata da Tempesta. Rimasto con gli X-Men, Angelo diventa co-leader assieme a Nightcrawler e in una delle loro missione assiste alla distruzione degli X-Corp guidati da Banshee, e al tentativo di Mystica di uccidere l'uomo. Di ritorno in America, reclutano la mutante-prostituta Stacy X, e durante un combattimento contro Black Tom Cassidy si attiva la sua mutazione secondaria: il suo sangue ottiene grandi poteri taumaturgici, donandogli la facolt\u00e0 di curarsi dalle ferite. Ritornato all'istituto, rimane non poco sorpreso quando compagni ed amici gli fanno notare che la sua pelle ha riassunto il colorito originario. Warren scopre di poter curare altri oltre se stesso, quando a seguito di una missione salva la vita di Husk, compagna di squadra con la quale incomincer\u00e0 una relazione.\nDecimazione.\nPreso un permesso dagli X-Men per recarsi a Zanzibar, i due presenziarono alla fondazione dell'associazione no-profit \"Muntantes Sans Fronti\u00e9res\" e aiutarono a fermare un colpo di Stato all'interno del paese. Incontrata nuovamente Callisto e il resto di Excalibur fondato e guidato da Xavier sull'isola di Genosha, a dispetto della presenza di Husk la donna assunse volutamente atteggiamenti ambigui nei suoi confronti. Successivamente, nella serie \"Generation M\", le sue ali appaiono avvizzite, pi\u00f9 piccole e decisamente inutilizzabili dopo gli eventi della decimazione. Tuttavia, sempre nella stessa serie, viene rivelato che stava solo fingendo di aver perso il proprio potere in modo da stanare il mutante Ghoul, che riottenuti i propri li utilizzava per uccidere gli ex-mutanti.\nCivil War.\nDurante \"Civil War\", Warren si riunisce brevemente agli originali X-Men, Ciclope, Bestia e Uomo Ghiaccio per tentare di fermare Alfiere che al soldo del governo e alleato con \"O*N*E (Office of National Emergency)\", tentava di riprendere i 198 mutanti residenti all'interno dell'istituto e riusciti a fuggire grazie all'aiuto di Domino e Shatterstar. Dopo varie vicissitudini, gli X-Men e il governo uniscono le forze per salvare i 198 dall'esplosione del bunker nel quale si erano rifugiati.\nDurante \"World War Hulk\" Angelo insieme ad Ercole, Namora ed Amadeus Cho, sar\u00e0 tra i pochi superumani terrestri ad aiutare Hulk nella sua vendetta. Terminata la guerra con la resa di Banner, anche a lui viene concessa l'amnistia.\nMessiah Complex.\nDi ritorno negli X-Men, Warren \u00e8 uno dei pochi ad assistere al massacro perpetrato a Cooperstown, in Alaska. In seguito si unir\u00e0 al gruppo guidato da Tempesta per andare alla ricerca degli Accoliti in modo da scoprire la posizione ed i piani di Sinistro e dei suoi Marauders riguardanti il neonato mutante. Al termine dell'evento e dopo lo scioglimeto degli X-Men, Warren sorvola San Francisco alla ricerca di Warpath, Hepzibah e Uomo Ghiaccio. Notato che alcuni quartieri appaiono come se gli anni sessanta e il flower power non fossero mai finiti, chiede aiuto a Ciclope ed Emma Frost prima di cadere anche lui preda delle illusioni e diventare parte della comune hippie generata dai poteri della \"dea\" Martinique Jason, figlia di Mastermind. Assieme agli altri tre X-Men, Warren viene inviato dalla donna contro Scott ed Emma e rinsavisce solo dopo che i poteri di Martinique vengono meno riuscendo cos\u00ec a sentire le grida di aiuto del sindaco di San Francisco e salvandola da un inevitabile scontro con un camion. Grata, la donna garantisce agli X-Men una nuova base, rigettando in favore dei mutanti l\"'Iniziativa dei Cinquanta Stati\" elaborata al termine di Civil War.\nX-Force.\nUna volta che X-Force recuper\u00f2 Wolfsbane, Warren si offr\u00ec di ospitare il team nella sua villa in Colorado. Dopo aver chiesto ad Elixir di curarle l'overdose di eroina, Warren venne attaccato da Rahne che aveva precedentemente subito un condizionamento mentale e strappategli le ali venne recuperata da Facility e portata in uno dei loro stabilimenti gestito dai Purificatori, dove il sangue di Warren, con ancora all'interno la tecnologia di Apocalisse, venne utilizzato per creare un coro di angeli con ali metalliche al servizio del reverendo Riseman. Intanto in Colorado, Arcangelo con tanto di epidermide bluastra e letali ali metalliche ritorn\u00f2 in scena e dopo aver attaccato X-Force fugg\u00ec per raggiungere il luogo dello scontro tra le fazioni di Purificatori guidate da Bastion e Riseman. Infuriato, cominci\u00f2 a far fuori chiunque avesse un paio d'ali per poi, alla fine dello scontro, tornare alle sue fattezze normali. Dopo averlo esaminato, Elixir conferm\u00f2 a Wolverine che la trasformazione in Arcangelo era tuttora possibile e che Warren non sarebbe stato pi\u00f9 lo stesso.\nDurante \"Secret Invasion\", Warren nella persona di Arcangelo, ed assieme ad X-Force, soccorse Pixie dall'attacco di un Super Skrull per poi ucciderlo.\nOrmai membro fisso della squadra, viene inviato a Tokyo a recuperare Svanitore e il campione di Legacy in suo possesso prima di fare ritorno a S.F. e partecipare all'operazione di recupero dei mutanti prigionieri ad Alcatraz. Teleportata X-Force nel futuro Ciclope affida loro il compito di sorvegliare Cable e Hope, ma il risveglio di un moribondo Apocalisse comporta il suo allontanamento dal team per soccorrerlo prima di prendere parte allo scontro con Stryfe e Alfiere. Ritornati nel presente, d\u00e0 una mano a Wolverine a fermare Surge e Satiro prima che il virus inoculato dalla Regina Lebbrosa faccia esplodere i loro poteri uccidendoli. Assieme a Warpath si reca quindi in Colorado per accertarsi delle condizioni di salute di Wolfsbane, venendo informati dal suo amante Hrimhari che la ragazza soffre di un non ben specificato malessere.\nApocalisse.\nDopo aver perso nuovamente le ali, Angelo diventer\u00e0 il nuovo Apocalisse, ma verr\u00e0 sconfitto da X-Force e perder\u00e0 i suoi ricordi.\nStudente.\nA causa della perdita dei ricordi Angelo verr\u00e0 nuovamente addestrato alla Jean Grey School gestita da Wolverine, di cui sar\u00e0 il primo studente a diplomarsi. In seguito metter\u00e0 gli studenti della scuola Anole, Blinfold, Bling! e Armor a capo delle Worthington Industries e si dedicher\u00e0 a fare l'X-Men a tempo pieno.\nPoteri e abilit\u00e0.\nLa mutazione principale di Warren consiste in un paio d'ali dotate di forza sovrumana e una struttura ossea molto flessibile, tanto da renderle quasi invisibili quando ripiegate sotto gli abiti. Come ogni volatile la sua struttura ossea \u00e8 completamente cava, mentre il suo corpo digerisce il cibo molto pi\u00f9 efficientemente rispetto al normale, permettendogli di non immagazzinare grasso in eccesso. La mutazione gli conferisce inoltre una muscolatura pi\u00f9 sviluppata e potente rispetto alla media ed occhi in grado di non soffrire dell'altissima velocit\u00e0 alla quale vola. I suoi polmoni riescono a funzionare anche ad alte velocit\u00e0, altitudini e pressioni mentre il suo corpo \u00e8 capace di sopportare bassissime temperature anche per lunghi periodi di tempo.\nPu\u00f2 volare fino a dodici ore consecutive senza alcuna fatica, merito soprattutto dagli allenamenti assieme al professor Xavier. La sua agilit\u00e0 in aria e soprattutto in ambienti chiusi \u00e8 forse la pi\u00f9 sviluppata fra tutti i personaggi Marvel, lo dimostra il fatto che \u00e8 sempre riuscito a battere avversari ben pi\u00f9 veloci di lui (ad esempio la Torcia Umana). La forza delle sue ali potrebbe facilmente spezzare un braccio od una gamba ad un uomo; inoltre il colpo d'aria provocato dal loro sbattere pu\u00f2 sbalzare via una persona.\nGrazie ad una mutazione secondaria, Warren ha sviluppato un potente fattore rigenerante, che circola nel sangue. \u00c8 anche in grado di curare altri feriti o malati mischiando il proprio sangue con il loro, ma solo se questi hanno un gruppo sanguigno compatibile. L'effetto della trasfusione e della guarigione pu\u00f2 avere risultati differenti da individuo a individuo: a volte non rimargina totalmente le ferite, mentre in altre, pu\u00f2 far guarire una persona sulla soglia della morte.\nQuando per un certo periodo Warren venne fornito di ali metalliche impar\u00f2 a lanciare le proprie piume come proiettili, che paralizzando il nemico gli permettevano di finirlo in un secondo momento. Queste nuove appendici erano collegate a lui attraverso un congegno neurale che fungeva da tramite fra gli stimoli cerebrali e le ali stesse, le quali essendo pi\u00f9 aerodinamiche di quelle originate dalla sua mutazione lo rendevano capace di volare a velocit\u00e0 ancor pi\u00f9 elevate.\nAltre versioni.\nUltimate.\nLa versione \"Ultimate\" di Angelo si contraddistingue dagli altri mutanti per aver manifestato i propri poteri gi\u00e0 alla nascita. Warren, appartenente ad una ricchissima famiglia, guarda con favore alla causa dei mutanti, ed infatti, per non destare pubblico scalpore, il ragazzo viene mandato alla scuola di Xavier. Entra subito a far parte degli X-Men con il nome \"Angelo\", ma la sua mancanza d'esperienza lo rende inadatto al combattimento. Durante una missione non autorizzata sull'isola di Genosha, Angelo e i suoi compagni di squadra provano a salvare Longshot, mutante accusato di omicidio, che stava per essere giustiziato all'interno di una trasmissione televisiva. Dopo essere stato catturato, e poi salvato da Dazzler, di cui poi s'innamorer\u00e0, fa ritorno all'istituto, e s'infiltra, come spia sotto minaccia di Xavier, all'interno dell\"'Accademia del Domani\" diretta da Emma Frost. Durante il periodo con gli X-Men, Warren fa subito amicizia con Nightcrawler, a cui lo accomuna la condizione di avere una mutazione che si manifesta nel loro aspetto esteriore. Questa analogia fra angelo e demone \u00e8 presente anche nel classico Universo Marvel. I poteri della versione \"Ultimate\" di Warren non differiscono molto da quelli della sua controparte originale ad eccezione del fattore rigenerante, che in questa, non viene menzionato. Durante il crossover \"Ultimatum\" viene colpito alle spalle e ucciso da Sabretooth.\nL'era di Apocalisse.\nNell'universo alternativo dell'era di Apocalisse, Warren non viene mai trasformato in Morte da Apocalisse, n\u00e9 fa parte degli X-Men. Invece, lavora come freelance per il criminale, per Magneto e gli X-Men e per l\"'Alto Consiglio Umano\", in modo da tener aperto il nightclub chiamato \"Paradiso\" dove umani e mutanti possono svagarsi insieme. Dopo una serie di assassinii compiuti dal malvagio, Warren decide di schierarsi con gli X-Men, e portando con s\u00e9 parecchie cariche esplosive, si lancia in una missione suicida contro il quartier generale di Apocalisse. Il suo sacrificio fa spegnere gli scudi attorno all'edificio, cosicch\u00e9 i suoi compagni di squadra possono entrare nell'edificio e affrontare il criminale.\nAmalgam.\nNell'universo Amalgam, Warren si fonde con due diversi personaggi:\nAltri media.\nTelevisione.\nIl personaggio di Angelo, \u00e8 apparso in tutte le diverse serie televisive dedicate ai mutanti: \"Insuperabili X-Men\", la serie animata degli anni '90, \"\" e \"Wolverine e gli X-Men\".\nInoltre il personaggio \u00e8 apparso anche nelle serie animate \"The Marvel Super Heroes\" e \"L'Uomo Ragno e i suoi fantastici amici\".\nCinema.\nNel film \"X-Men - Conflitto finale\" (2006) il personaggio \u00e8 interpretato da Ben Foster, mentre nel film \"X-Men - Apocalisse\" (2016) appare con il volto di Ben Hardy.\nVideogiochi.\nIl personaggio \u00e8 apparso nei seguenti videogames:"}
{"id": "503413", "revid": "287204", "url": "https://it.wikipedia.org/wiki?curid=503413", "title": "Voivodato di Rzesz\u00f3w", "text": "Il voivodato di Rzesz\u00f3w (in polacco: wojew\u00f3dztwo rzeszowskie) \u00e8 stato un'unit\u00e0 di divisione amministrativa e governo locale della Polonia che \u00e8 esistito in due differenti periodi della storia polacca.\n1945 - 1975.\nIl voivodato di Rzesz\u00f3w 1945-1975 \u00e8 stato sostituito con la riforma del 1975 dai voivodati di: Rzesz\u00f3w, Przemysl, Krosno e in parte dai voivodati di Tarnow e Tarnobrzeg.\n1975 - 1998.\nIl voivodato di Rzesz\u00f3w 1975-1998 \u00e8 stato sostituito nel 1999 dal voivodato della Precarpazia. Le principali citt\u00e0 del voivodato erano la capitale Rzesz\u00f3w e Mielec."}
{"id": "503414", "revid": "287204", "url": "https://it.wikipedia.org/wiki?curid=503414", "title": "Voivodato di Rzeszow", "text": ""}
{"id": "503415", "revid": "1305772", "url": "https://it.wikipedia.org/wiki?curid=503415", "title": "Capi di Stato del Sudafrica", "text": ""}
{"id": "503417", "revid": "59912", "url": "https://it.wikipedia.org/wiki?curid=503417", "title": "Naypyidaw", "text": "Naypyidaw (pron. italiana appross.: \"Nepid\u00f2\"; comune ma non corretta: \"Naipidau\"; in birmano \u1014\u1031\u1015\u103c\u100a\u103a\u1010\u1031\u102c\u103a, trascrizione IPA: , letteralmente: \"Sede dei Re\") \u00e8 la capitale della Birmania. La sede del governo birmano vi fu spostata da Yangon il 6 novembre 2005. \u00c8 situata a 320\u00a0km a nord di Yangon, nel Territorio dell'Unione di Naypyidaw, nella parte centrale del Paese. Secondo il censimento del 2014, i residenti erano 1\u00a0160\u00a0242 distribuiti sul territorio metropolitano di 7 054,37\u00a0km\u00b2, per una densit\u00e0 di 164,47\u00a0ab./km\u00b2.\nAmministrazione.\nIl Territorio dell'Unione di Naypyidaw \u00e8 la suddivisione amministrativa birmana di primo livello che governa sulla citt\u00e0 e le zone limitrofe. Come previsto dalla Costituzione birmana del 2008, a capo dell'amministrazione vi \u00e8 il presidente della Repubblica e le funzioni del governo locale sono svolte dai membri del \"Consiglio di Naypyidaw\", che a sua volta ha un proprio presidente. Sia i membri che il presidente di tale consiglio sono civili e militari nominati dallo stesso presidente della Repubblica.\nIl territorio si suddivide nelle 8 \"township\" di Pyinmana, Lewe, Tatkon, Ottarathiri, Dekkhinathiri, Pobbathiri, Zabuthiri e Zeyathiri. Il centro cittadino vero e proprio si trova nella zona della vecchia cittadina di Pyinmana, ed \u00e8 stato suddiviso nei 4 \"ward\" di Zeyatheiddhi, Pyinnyatheddhi, Bawgatheiddhi e Mingalatheiddhi.\nStoria.\nI centri abitati delle \"township\" di Pyinmana, Lewe e Tatkon erano gi\u00e0 esistenti e sono stati sviluppati. Le altre \"township\" sono state create dopo la decisione di spostare la capitale da Yangon alla nuova citt\u00e0 di Naypyidaw, ed in ognuna di esse \u00e8 stato costruito un nuovo centro abitato con la funzione di polo urbanistico nell'ottica di creare una metropoli composta dall'unione degli 8 centri abitati. I lavori iniziarono nel 2002. I palazzi del governo, dei ministeri e delle altre istituzioni statali sono stati i primi ad essere costruiti nel nuovo centro cittadino, su un'area situata a 3\u00a0km dal vecchio centro abitato di Pyinmana.\nPochi giorni dopo l'annuncio ufficiale dell'istituzione della nuova capitale, l'11 novembre 2005, alle 11 di mattina, 11 squadre di militari trasportati da 1\u00a0100 camion accompagnarono 11 ministri o capi del governo da Yangon verso la nuova capitale. La frequenza del numero undici, considerata di buon auspicio, fu scelta dopo l'osservazione degli astri da parte dell'astrologo personale di Than Shwe, che era allora a capo del Consiglio di Stato per la Pace e lo Sviluppo, l'organismo supremo della dittatura militare, e delle forze armate. Fu lo stesso Than Shwe a fissare la data del febbraio 2006 per il termine della grande mole di lavori necessari a rendere Naypyidaw adeguata al ruolo di capitale. I lavori furono appaltati dal Consiglio di Stato per la Pace e lo Sviluppo a 25 ditte costruttrici. Sembrava un obiettivo impossibile, ma gi\u00e0 il 27 marzo 2006 12\u00a0000 soldati marciarono per le vie di Naypyidaw per la ricorrenza della ribellione contro l'Impero giapponese. In tale occasione, la nuova citt\u00e0 prese ufficialmente il nome Naypyidaw, mentre dal 6 novembre 2005 era chiamata con il nome della vicina Pyinmana.\nLa creazione del Territorio dell'Unione e la suddivisione nelle 8 \"township\", previste nella Costituzione del 2008, sono state ufficializzate con un decreto del 20 agosto 2010.\nMotivi dello spostamento della capitale.\nNon si hanno notizie dei motivi ufficiali che hanno spinto la giunta militare a spostare la capitale. Fra le varie ipotesi che sono state fatte vi sono:\nUrbanistica.\nNaypyidaw \u00e8 stata suddivisa in zone a diverse destinazioni di utilizzo:\nZone ad uso abitativo.\nGli appartamenti ad uso abitativo sono stati distribuiti a seconda del rango e dello stato civile degli utilizzatori. La maggior parte si trova in case a quattro piani. Il colore dei tetti varia a seconda dell'occupazione di chi vi abita, le case di chi lavora per il Ministero della Sanit\u00e0 hanno il tetto blu, quelle di chi lavora al Ministero dell'Agricoltura ce l'hanno verde. I funzionari statali di alto rango vivono nelle \"mansion\", mentre buona parte della popolazione vive in baraccopoli.\nZone militari.\nGli ufficiali di alto grado dell'Esercito vivono in un complesso residenziale situato a circa 11\u00a0km dalla zona dove abitano i funzionari governativi. L'accesso alla zona \u00e8 vietato ai civili e si pensa che sia dotata di una rete di cunicoli e \"bunker\". In citt\u00e0 si trova anche una base militare a cui si pu\u00f2 accedere se muniti di permessi. Nella zona militare le strade hanno 8 corsie per permettere l'atterraggio di piccoli aerei.\nZona dei ministeri.\nTutti gli edifici della zona dei ministeri sono tra loro simili. Il complesso destinato alle strutture del Parlamento \u00e8 composto da 31 edifici e da un grande palazzo con 100 stanze. In questa zona si trova anche il municipio cittadino, costruito in stile sovietico ma con il tetto in tipico stile birmano.\nZona alberghiera.\nLa zona per i visitatori si compone di alcuni lussuosi hotel e si trova alla periferia del centro cittadino. Qualche altro \u00e8 situato lungo la statale Yangon-Mandalay. 348 alberghi e 442 altri alloggi turistici sono stati costruiti per ospitare atleti, staff e visitatori per i Giochi del Sud-est asiatico del 2013 che si sono tenuti a Naypyidaw.\nZona commerciale.\nIl mercato di Myoma \u00e8 il cuore commerciale della capitale. Altre zone destinate allo \"shopping\" sono il mercato di Thapye Chaung ed il centro commerciale Junction Centre Naypyidaw, completato nel 2009 ed il primo nel suo genere in citt\u00e0. Vi sono altri mercati minori ed una zona con molti ristoranti.\nZone turistiche e di svago.\nI giardini del lago Ngalaik formano un piccolo parco presso la diga di Ngalaik, a circa 11\u00a0km dal centro cittadino. Inaugurati nel 2008, comprendono una spiaggia e strutture ricettive. Sono aperti al pubblico in occasione delle festivit\u00e0 del Thingyan, il festival dell'acqua e del nuovo anno birmano, paragonabile al Songkran thailandese.\nSempre nel 2008, \u00e8 stato inaugurato in citt\u00e0 su un'area di 200 acri l'Orto Botanico Nazionale, dove si possono ammirare migliaia di piante originarie di tutte le regioni del paese. Dietro al municipio si trova un parco-giochi dove ogni sera si tiene uno spettacolo.\nLo zoo cittadino, il pi\u00f9 grande del paese, ha aperto nel 2008, al suo interno vi sono diverse centinaia di animali ed una casa per i pinguini con la temperatura controllata. Il Naypyidaw Safari Park \u00e8 stato inaugurato il 12 febbraio 2011.\nNei dintorni della capitale vi sono due campi da golf (quello della citt\u00e0 di Nay Pyi Taw e quello di Yaypyar) e un museo delle gemme.\nLa pagoda Uppatasanti.\nSimile come dimensioni e forme alla Pagoda Shwedagon di Yangon, la pagoda Uppatasanti (letteralmente: pagoda della pace) fu completata nel 2009. Il suo nome viene anche tradotto \"protezione contro le calamit\u00e0\", che \u00e8 anche il titolo di un \"sutra\" composto da un monaco nel XVI secolo e recitato nei periodi di crisi, in particolare durante le invasioni del paese.\nZona internazionale.\nAd ognuna delle ambasciate straniere e delle missioni delle Nazioni Unite sono riservati due ettari di terreno in prossimit\u00e0 del centro cittadino.\nInfrastrutture e trasporti.\nMetropolitana.\nLa costruzione di una metropolitana sotterranea con una rete di 50\u00a0km era stata annunciata nell'agosto del 2011, ma il progetto \u00e8 stato abbandonato per il limitato numero di abitanti che la utilizzerebbe e per l'alto costo.\nStrade.\nI trasporti pubblici su ruote sono limitati alle zone limitrofe della capitale. Di grande rilievo, alla luce delle disagevoli condizioni del sistema stradale nazionale, l'autostrada (in parte a 8 corsie, ma per la maggior parte a 4 corsie) costruita per collegare Naypyidaw a Yangon, lunga 320\u00a0km. Esiste un progetto per prolungarla fino a Mandalay. In citt\u00e0 \u00e8 stato costruito anche un viale a 20 corsie.\nMolte delle strade cittadine di Naypyidaw sono a 4 corsie, anche se il traffico per il momento \u00e8 abbastanza scarso. Autobus navetta portano i funzionari nei loro tragitti tra le abitazioni ed i luoghi di lavoro. Vi \u00e8 una stazione degli autobus ed una compagnia di taxi gestita dai militari.\nL'alto numero di vittime registrato per gli incidenti nel 2009 ha portato il governo locale a proibire la circolazione di ciclomotori in alcune zone della citt\u00e0.\nFerrovie.\nLa stazione ferroviaria di Naypyidaw \u00e8 stata inaugurata il 5 luglio 2009. In precedenza venivano usate le vicine stazioni di Pyinmana, sulla linea Yangon-Mandalay, e di Lewe, su una linea secondaria. I treni partono da Yangon alle 12 e giungono a Naypyidaw alle 21.30.\nAerei.\nL'Aeroporto di Naypyidaw si trova 16\u00a0km a sud-est dal centro cittadino. A tutto il marzo del 2012, veniva utilizzato dalle compagnie nazionali Air Bagan e Myanma Airways con voli regolari per Yangon ed altre citt\u00e0 birmane. Voli charter vengono organizzati da All Nippon Airways, China Southern Airlines e Hong Kong Airlines. Al termine delle varie fasi di costruzione, l'infrastruttura dovrebbe consentire il transito annuo di 3,5 milioni di passeggeri.\nPopolazione.\nLa popolazione di Naypyidaw ammontava nel censimento del 2014 a 1\u00a0160\u00a0242 abitanti, contro i 40\u00a0000 che aveva Pyinmana. L'impetuoso sviluppo della citt\u00e0 rende difficoltoso stimare il numero odierno; \u00e8 stata inserita nell'ottobre del 2011 tra le 10 citt\u00e0 al mondo dalla crescita pi\u00f9 veloce.\nL'etnia maggioritaria \u00e8 quella dei birmani, con minoranze cinesi e indiane. La maggior parte degli abitanti pratica il buddhismo theravada e vi sono alcune comunit\u00e0 cristiane."}
{"id": "503418", "revid": "599013", "url": "https://it.wikipedia.org/wiki?curid=503418", "title": "Kzn", "text": ""}
{"id": "503419", "revid": "1005847", "url": "https://it.wikipedia.org/wiki?curid=503419", "title": "Presidente Statale del Sudafrica", "text": ""}
{"id": "503420", "revid": "3734414", "url": "https://it.wikipedia.org/wiki?curid=503420", "title": "Pyinmana", "text": ""}
{"id": "503424", "revid": "309289", "url": "https://it.wikipedia.org/wiki?curid=503424", "title": "Dvina Settentrionale", "text": "La Dvina Settentrionale (, \"Severnaja Dvina\") \u00e8 un grande fiume navigabile della Russia europea settentrionale, tributario del mar Bianco. Scorre nell'Oblast' di Vologda e, principalmente, nell'Oblast' di Arcangelo.\nPercorso.\nNasce nel territorio dell'oblast' di Vologda, alla confluenza dello Jug e della Suchona nei pressi della citt\u00e0 di Velikij Ustjug; ricevuta la Vy\u010degda si dirige quindi verso nord-ovest, attraversando la parte occidentale dell'oblast' di Arcangelo. Dopo la confluenza della Pinega volge il suo corso verso ovest-nord-ovest, costeggiando a sud il vasto altopiano del Mar Bianco e del Kuloj; sfocia nel mar Bianco con un delta di circa 900\u00a0km\u00b2 di superficie, nella baia che dal fiume prende il nome (Baia della Dvina), dopo 744 km di corso, in prossimit\u00e0 delle grosse citt\u00e0 di Arcangelo e Severodvinsk.\nBacino idrografico.\nIl bacino idrografico della Dvina settentrionale \u00e8 di dimensioni rilevanti, estendendosi su 357\u00a0000\u00a0km\u00b2 sul territorio della Repubblica dei Komi e degli oblast' di Arcangelo, Kirov, Kostroma e Vologda; attraversa zone a bassa densit\u00e0 di popolazione, coperte per la maggior parte della superficie dalla foresta boreale di conifere, a causa del clima freddo. Nel suo corso riceve parecchi affluenti, tra i quali i pi\u00f9 significativi sono: Pinega, Vaen'ga, Ni\u017enjaja Tojma, Uftjuga, Vy\u010degda (provenienti dalla destra idrografica); \u00cbmca, Jumi\u017e e Vaga (dalla sinistra).\nLungo il suo corso il fiume bagna, fra le altre, le citt\u00e0 di:\nRegime.\nLa Dvina settentrionale ha un regime analogo a quello dei restanti fiumi russi: i mesi invernali e la prima parte della primavera vedono i valori minimi di portata, che aumenta invece di molto nella tarda primavera in corrispondenza del disgelo. La Dvina settentrionale \u00e8 interessata dal congelamento delle acque nel periodo compreso, mediamente, fra fine ottobre-primi di novembre e fine aprile-primi di maggio.\nI valori medi di portata d'acqua a livello annuale sono di 770\u00a0m\u00b3/s alla sorgente (confluenza Jug-Suchona), mentre salgono a quasi 3.500 alla foce; i massimi di portata tardo primaverili si traducono in grossi aumenti del livello delle acque, che possono raggiungere anche i 14 metri nel basso corso."}
{"id": "503425", "revid": "339392", "url": "https://it.wikipedia.org/wiki?curid=503425", "title": "Mig-27", "text": ""}
{"id": "503428", "revid": "123919148", "url": "https://it.wikipedia.org/wiki?curid=503428", "title": "Andrea Monti (giurista)", "text": "Biografia.\nCome giurista ha affrontato i primi processi penali che hanno spinto la magistratura ad emanare le prime sentenze sul valore della computer forensics, documentando e denunciando sin dal 1995 l'adozione di leggi e regolamentazioni contro la libert\u00e0 della rete. Ha partecipato a conferenze nazionali e internazionali (fra cui due edizioni del \"Computer Freedom and Privacy\"), occupandosi in modo particolare del rapporto fra ICT, regolamentazione statuale e tutela dei diritti civili. Nel 2005 il suo blog, \"ICTLEX\", ha vinto il premio Freedom Blog Award per l'Europa, assegnato dagli utenti internet per il miglior blog in difesa della libert\u00e0 di espressione su iniziativa di Reporters sans fronti\u00e8res. Dal 2012 \u00e8 professore a contratto presso l'Universit\u00e0 degli Studi \"Gabriele d'Annunzio\".\n\u00c8 l'ideatore della Italian Biotech Law Conference, giunta nel 2008 alla quarta edizione, evento scientifico dedicato allo studio del rapporto fra \"life science\" e diritto, che ha avuto il patrocinio del Comitato nazionale per la Biotecnologia, biosicurezza e scienza della vita presso la presidenza del Consiglio dei ministri; \u00e8 inoltre presidente di ALCEI, Associazione per la Libert\u00e0 nella Comunicazione Elettronica Interattiva, cui si associ\u00f2 nel 1995. \u00c8 inoltre molto attivo a sostegno della diffusione dell'Open Source nella Pubblica Amministrazione.\nAll'attivit\u00e0 legale e divulgativa affianca quella di scrittore, traduttore ed editore (nel settembre del 2004 ha fondato con la moglie la casa editrice Monti &amp; Ambrosini Editori. \u00c8 autore, assieme a Stefano Chiccarelli, di \"Spaghetti hacker\" (1997) e con Corrado Giustozzi ed Enrico Zimuel di \"Segreti, spie, codici cifrati\" (1999), che trattano di crittografia, hacking, repressione e censura; Nel 1999 ha tradotto dall'inglese, con il titolo \"Il disagio tecnologico\", il libro \"The Inmates are running the Asylum\", scritto da Alan Cooper. Nel 2011 ha tradotto, sempre dall'inglese con il titolo \"La legge di Parkinson\" il libro \"Parkinson's Law\", di Cyril Northcote Parkinson."}
{"id": "503429", "revid": "1048993", "url": "https://it.wikipedia.org/wiki?curid=503429", "title": "Swat", "text": ""}
{"id": "503457", "revid": "547034", "url": "https://it.wikipedia.org/wiki?curid=503457", "title": "Aldan (fiume)", "text": "LAldan () \u00e8 un fiume della Siberia orientale, tra i maggiori affluenti del fiume Lena nel quale confluisce dalla destra idrografica; scorre interamente nel territorio della Repubblica Autonoma della Sacha.\nPercorso.\nNasce dal versante settentrionale dei monti Stanovoj e scorre dapprima verso nord per circa 300\u00a0km, piega verso est poco prima della cittadina di Tommot delimitando le falde settentrionali dell'altopiano omonimo, e, dopo \u010cagda, si dirige verso nordest. Pochi chilometri a valle della citt\u00e0 di Chandyga riceve l'apporto dell'Amga, il suo affluente maggiore, e orienta il suo corso verso ovest-nord-ovest. Confluisce da destra nella Lena, dopo 2.273\u00a0km di percorso totale, presso la cittadina di Batamaj.\nAffluenti.\nOltre alla gi\u00e0 citata Amga, altri affluenti di rilievo sono elencati di seguito.\nDa sinistra:\nDa destra:\nRegime.\nIl fiume ha un regime molto simile a quello degli altri fiumi siberiani: gelato, all'incirca, da ottobre a maggio, ha in questo periodo i periodi di magra pi\u00f9 accentuati; il periodo tardo primaverile ed estivo vede enormi inondazioni, durante le quali la sua portata pu\u00f2 salire fino a 48.000\u00a0m\u00b3/s e il suo livello di oltre 10 metri rispetto al normale. Mediamente, circa un terzo della portata complessiva della Lena \u00e8 dovuta all'apporto dell'Aldan.\nInsediamenti urbani.\nPochi e di scarso rilievo sono gli insediamenti incontrati lungo il suo viaggio, data la bassissima densit\u00e0 di popolazione delle contrade attraversate: fra i maggiori, sono Tommot, \u010cagda, \u0116l'dikan, Ust'-Maja, Chandyga, Batamaj; la cittadina che dal fiume prende il nome non sorge in realt\u00e0 sulle sue rive, ma a qualche decina di chilometri dal suo alto corso, nelle alture omonime."}
{"id": "503459", "revid": "547034", "url": "https://it.wikipedia.org/wiki?curid=503459", "title": "Carriage Paid To", "text": "Il termine Carriage Paid To (in italiano: trasporto pagato fino a), utilizzato nella forma breve CPT, \u00e8 una delle clausole contrattuali in uso nelle compravendite internazionali, quelle codificate nell'Incoterms e che servono a statuire i diritti e i doveri di ognuna delle parti in causa, definendo anche la suddivisione dei costi di trasporto, assicurativi e doganali tra venditore ed acquirente.\nIncoterms 2020.\nDal sito ICC italiano, si legge che \"\"il venditore effettua la consegna rimettendo la merce al vettore o ad altra persona designata dallo stesso venditore in un luogo concordato\" [...] \"e che il venditore deve stipulare il contratto di trasporto e sopportare le spese necessarie per l\u2019invio della merce al luogo di destinazione convenuto. Quando si utilizzano CPT, CIP, CFR o CIF, il venditore adempie la sua obbligazione di effettuare la consegna quando rimette la merce al vettore e non quando la merce arriva al luogo di destinazione\"\".\nla parola \"place\", in base alla definizione di \"DPU\" (vedi avanti), secondo il sito ICC italiano \u00e8 \"\"[Il]\" \"porto o luogo concordato. Tale porto o luogo include ogni spazio, coperto o scoperto, come una banchina, un magazzino, un piazzale per container, un terminal stradale, ferroviario o aeroportuale.\"\"\nIn base al termine di legge CPT, il venditore dunque ha obbligo di caricare la merce (imballata o sfusa/unpackaged) a sue spese su un mezzo proprio (o, previo contratto di spedizione, di una terza parte scelta da lui stesso) alla o entro la data convenuta (on the agreed date/within the agreed period). Quando la merce \u00e8 caricata, viene considerata sia \"caricata\" che \"consegnata\" (delivered), quindi il passaggio di rischio avviene quando la merce viene caricata, non quando viene consegnata alla fine della tratta controllata dal venditore. Quindi, ci sono due punti geografici: point/port of delivery e il place of destination. Accanto al termine CPT si indica il point oppure port of delivery. Nel caso in cui ci siano diversi vettori tale per cui si forma una catena di vettori (cio\u00e8 nel caso in cui ci siano due o pi\u00f9 trasportatori/spedizionieri che si passano la merce come se fosse una staffetta), il rischio del trasporto passa dal venditore all\u2019acquirente quando la merce \u00e8 consegnata al primo vettore della catena (first carrier): \u00e8 dunque sufficiente che avvenga un solo passaggio per passare il rischio. In caso di pi\u00f9 spedizionieri/vettori/carrier nella tratta del venditore, si pu\u00f2 optare per un point of delivery alternativo tale per cui non avviene quando si carica sul mezzo del primo carrier ma, per esempio, su quello del secondo, ma questo accordo va specificato nel contratto. Insieme al punto preciso in CPT, andrebbe indicato il place of destination, che indica il luogo di destinazione della tratta controllata dal venditore (e non il punto di consegna, in cui si \u00e8 gi\u00e0 trasferito il rischio).\nIl caricamento avvenuto va notificato al compratore. La merce viene trasportata a carico del venditore fino a un punto/luogo indicato; se \u00e8 all'estero, il venditore produce i documenti di export a sue spese e paga i dazi e tariffe siccome si attraversa una o pi\u00f9 dogane nella tratta da lui controllata (ma nei mercati comuni e unioni doganali o zone geografiche particolari, sono assenti dazi e tariffe). Dal momento in cui la merce arriva al place of destination convenuto e nel tempo stabilito, viene interamente scaricata a spese del compratore (i rischi e costi di scaricamento di default sono suoi a meno che si decide di fare il contrario e si mette per iscritto nel contratto) e tutti i rimanenti costi e rischi passano al compratore, inclusi i costi doganali (e.g. di importazione o di esportazione se deve attraversare altri stati) siccome la tratta \u00e8 organizzata dal compratore.\nNon c'\u00e8 obbligo di assicurazione e, siccome \u00e8 un termine C, il compratore \u00e8 obbligato al ritiro fisico della merce. I documenti, certificati e licenze da produrre per l'export (e per permettere al mezzo del compratore di ritirare la merce dal mezzo del venditore) in copie originali e non spettano a priori al venditore, spese incluse. Il numero di copie originali e non deriva da quanti ne richiede la prassi o i singoli paesi. I documenti possono essere sia cartacei che digitali/paperless. Se il compratore ha bisogno di informazioni da parte del venditore per stipulare un'assicurazione e/o produrre documenti di export e import, il venditore deve fornirle; se ci\u00f2 comporta dei costi, vanno rimborsati al venditore. Viceversa, il compratore deve assistere il venditore se ha bisogno di informazioni per produrre la documentazione di export; se insorgono dei costi in capo al compratore, gli vanno rimborsati dal venditore.\nVecchie edizioni.\nIncoterms 2000.\nQuesta specifica notazione, valida per ogni tipo di trasporto, stabilisce che a carico del venditore siano tutte le spese di trasporto fino ad un punto di arrivo specificato, nonch\u00e9 le spese per l'ottenimento di licenze e documentazioni per l'esportazione dalla nazione di origine e quelle per le operazioni doganali sempre di esportazione. Anche i costi da sostenere per l'attraversamento di altre nazioni fino al punto di arrivo sono a carico dello speditore.\nDal momento in cui la merce \u00e8 arrivata nel punto di arrivo concordato tutte le altre spese sono da considerarsi a carico dell'acquirente, compresi i costi doganali nella nazione di arrivo.\nLa formulazione di questo termine di resa \u00e8 considerata completa con l'indicazione di una localit\u00e0 specifica di destinazione (esempio \"C.P.T. Milano\").\nDello stesso gruppo di termini di resa, definito il gruppo \"C\", fanno parte anche \"CFR\" \"Cost and Freight\", \"CIF\" \"Cost, Insurance and Freight\" e \"CIP\" \"Carriage and Insurance Paid to\".\nIncoterms 2010.\nIl gruppo \"C\" non ha subito modifiche sostanziali in occasione della revisione dell'Incoterms avvenuta nel 2010 e questa specifica resa \u00e8 rimasta praticamente invariata."}
{"id": "503460", "revid": "547034", "url": "https://it.wikipedia.org/wiki?curid=503460", "title": "Carriage and Insurance Paid to", "text": "Il termine Carriage and Insurance Paid to (in italiano: trasporto e assicurazione pagati fino a), utilizzato nella forma breve di acronimo come CIP, \u00e8 una delle clausole contrattuali in uso nelle compravendite internazionali, quelle codificate nell'Incoterms e che servono a statuire i diritti e i doveri di ognuna delle parti in causa, definendo anche la suddivisione dei costi di trasporto, assicurativi e doganali tra venditore ed acquirente.\nIncoterms 2020 (con descrizione della copertura assicurativa, 2020 e 2010).\nDal sito ICC italiano, si legge che \"\"il venditore effettua la consegna rimettendo la merce al vettore o ad altra persona da lui stesso designata in un luogo concordato (se tale luogo \u00e8 stato concordato tra le parti).\" [...] \"Il compratore deve tener presente che secondo la regola CIP il venditore \u00e8 obbligato a ottenere una copertura assicurativa che copre \u201ctutti i rischi\u201d ad eccezione di quelli esplicitamente esclusi. Le parti sono, tuttavia, libere di concordare un livello di copertura assicurativa differente, quindi meno ampio. CIP richiede che il venditore, se del caso, sdogani la merce all\u2019esportazione, ma non all\u2019importazione nel paese di destinazione, obbligo che spetta al compratore cos\u00ec come quello di pagare eventuali diritti di importazione o espletare eventuali formalit\u00e0 doganali all\u2019importazione\"\".\nQuanto al funzionamento del termine CIP, esso \u00e8 identico a CPT (Carriage Paid To) con la differenza che il venditore \u00e8 obbligato a assicurare la merce (imballata o sfusa/unpackaged) contro i rischi di smarrimento e perimento durante tutto l'arco della tratta da lui controllata (dal point of delivery al point of destination del venditore). Di default, \u00e8 indicata la massima copertura possibile delle Institute Cargo Clauses, la \"all risks\", che corrisponde al livello A, ma previo consenso si pu\u00f2 optare per un livello inferiore. Il valore della merce da assicurare deve essere pari almeno al 110% del suo valore indicato sul contratto di compravendita; quel 10% aggiuntivo rimanda a un ipotetico margine di profitto di cui il venditore non ha potuto beneficiare a causa del danneggiamento o smarrimento totale o parziale della merce e si chiama \"lucro cessante\" e non costituisce un arricchimento illecito. La valuta indicata nella polizza deve essere la stessa scelta nel contratto di compravendita e viceversa. Il premio assicurativo del livello A, siccome ha un'ampia copertura, \u00e8 alto rispetto ai livelli B e C e ha un impatto sul costo finale del prodotto o di ogni sua unit\u00e0. Il compratore \u00e8 invece libero di assicurare la merce durante la tratta da lui controllata su un valore merce a piacere. Il costo dell'assicurazione di solito viene scaricato dal venditore sul valore finale del prodotto o di ogni sua singola unit\u00e0: l'assicurazione gi\u00e0 in partenza fa lievitare il prezzo, mentre il lievitamento pi\u00f9 o meno corposo \u00e8 da imputare al livello scelto.\nSiccome l'assicurazione all risks in realt\u00e0 non copre i danni da terrorismo, guerra e sciopero (sono rischi esplicitamente esclusi nella descrizione dei rischi coperti), il venditore \u00e8 obbligato a dare informazioni al compratore in modo che quest'ultimo valuti se stipulare un'ulteriore polizza a s\u00e9 che copre dei rischi nella sua tratta e viceversa, se il venditore dovrebbe stipulare ulteriori assicurazioni lungo la sua tratta e ha bisogno di informazioni dal compratore, quest'ultimo deve fornirgliele; se insorgono costi per procurare e passare queste informazioni, i costi vanno rimborsati. L'assicurazione, come stipulazione e mantenimento polizza, comporta dei costi che di solito si scaricano sul costo finale della merce, che dunque di base aumenta (l'aumento \u00e8 pi\u00f9 o meno grosso in base al livello assicurativo scelto). L'assicurazione di base si pu\u00f2 stipulare con qualunque agenzia in qualunque angolo del mondo, ma alcuni paesi in fase di import impongono che l'assicurazione si stipuli in loco e non all'estero.\nIl luogo indicato con precisione dopo la sigla CPT indica il point of delivery e non il place/port of destination della tratta del venditore, che andrebbe anch'esso specificato. Il point of delivery di default, in caso di pi\u00f9 vettori/spedizionieri, \u00e8 riferito al primo vettore (first carrier) salvo diverso accordo da specificare esplicitamente. Il caricamento merce al momento del delivery va notificato al compratore. Lo scaricamento a destinazione di base \u00e8 negoziabile e chi ha il compito di scaricare la merce si accolla il costo (lo scaricamento merce \u00e8 compreso o meno nel contratto di spedizione). Se il compratore necessita di particolari informazioni e istruzioni per trasportare la merce (e.g. in caso di merce fragile, deperibile o pericolosa come gas, alcol etilico, acido e sostanze radioattive), il venditore deve fornirle al compratore. La produzione di documenti di export, se il vettore del compratore attraversa i confini nazionali, \u00e8 al carico del venditore insieme al pagamento di eventuali dazi e tariffe. Questi documenti possono essere cartacei o digitali/paperless. Il venditore deve produrre la fattura commerciale e renderla disponibile insieme alla merce. In CIP, il venditore deve consegnare a proprie spese una copia della polizza o un certificato di assicurazione al compratore per dimostrare che la merce \u00e8 effettivamente assicurata secondo i termini pattuiti (e che dunque l'assicurazione \u00e8 conforme ai termini pattuiti). Una polizza pu\u00f2 anche essere digitale, \u00e8 firmata tramite firma digitale ed \u00e8 un documento verificabile online e offline.\nEssendo un termine C, il compratore \u00e8 obbligato a ritirare fisicamente la merce: non sono previsti ripensamenti di alcun tipo, contrariamente ai termini non-C. Attenzione a non confondere il livello C (copertura offerta dall'assicurazione) con il termine C o gruppo C (un modo di raggruppare le Incoterms).\nQuando la tratta controllata dal venditore termine, l'assicurazione termina e i rischi di trasporto, passati tramite assicurazione dal compratore alla compagnia assicurativa, tornano dunque in capo al compratore.\nVecchie edizioni.\nIncoterms 2000.\nQuesta specifica notazione, valida per ogni tipo di trasporto, stabilisce che a carico del venditore siano tutte le spese di trasporto fino ad un punto di arrivo specificato, nonch\u00e9 le spese per l'ottenimento di licenze e documentazioni per l'esportazione dalla nazione di origine e quelle per le operazioni doganali sempre di esportazione. Anche i costi da sostenere per l'attraversamento di altre nazioni fino al punto di arrivo sono a carico dello speditore. A differenza della resa CPT, sono a carico del venditore anche le spese di assicurazione (tutti gli altri casi eccetto per i termini CIP e CIF, l'assicurazione \u00e8 facoltativa ed \u00e8 a carico del compratore). L'assicurazione richiesta di default \u00e8 il livello C.\nDal momento in cui la merce \u00e8 arrivata nel punto di arrivo concordato tutte le altre spese sono da considerarsi a carico dell'acquirente, compresi i costi doganali nella nazione di arrivo.\nLa formulazione di questo termine di resa \u00e8 considerata completa con l'indicazione di una localit\u00e0 specifica di destinazione (esempio \"C.I.P. Torino\").\nDello stesso gruppo di termini di resa, definito il gruppo \"C\", fanno parte anche \"CFR\" \"Cost and Freight\", \"CIF\" \"Cost, Insurance and Freight\" e \"CPT\" \"Carriage Paid To\".\nIncoterms 2010.\nIl gruppo \"C\" non ha subito modifiche sostanziali in occasione della revisione dell'Incoterms avvenuta nel 2010 e questa specifica resa \u00e8 rimasta praticamente invariata."}
{"id": "503461", "revid": "125040359", "url": "https://it.wikipedia.org/wiki?curid=503461", "title": "Acquaviva (famiglia)", "text": "La famiglia Acquaviva (dal 1481 Acquaviva d'Aragona) \u00e8 stata una famiglia nobile italiana, una delle sette grandi casate del Regno di Napoli. Tra i loro titoli si annoverano quelli di: duchi di Atri e conti di San Flaviano (di Giulia dal 1481); poi anche conti di Conversano, conti e poi duchi di Nard\u00f2, per un ramo, e conti e poi principi di Caserta per l'altro.\nSicuramente gli Acquaviva risiedettero ed ebbero possedimenti feudali sin dalla fine del XII secolo nella parte settentrionale dell'Abruzzo; nel 1195 \u00e8 documentato un Rinaldo di Acquaviva, atriano e feudatario di varie terre nella regione teramana. Gli storici municipali abruzzesi hanno sostenuto che le origini della famiglia, precedentemente a tale data, andassero cercate nella loro regione. A queste ipotesi se ne affiancano altre che assegnano alla famiglia origini nell'area del ducato di Spoleto longobardo, tra l'Umbria e la parte meridionale delle Marche.\nNei decenni successivi la famiglia stabilisce importanti rapporti con i re angioini: nel 1284 Riccardo di Acquaviva fu giustiziere di Terra d'Otranto al servizio di Carlo I d'Angi\u00f2, e nel 1393 Antonio di Acquaviva, che fu il primo a portare, per concessione di Carlo III di Durazzo, i titoli di conte di San Flaviano e di Montorio, compr\u00f2 dal re Ladislao le citt\u00e0 di Atri, con il titolo di duca, e di Teramo. In breve la famiglia assunse un rilievo di primo piano nel Regno di Napoli, fino ad essere annoverata (assieme ai Sanseverino, ai D'Aquino, ai Ruffo, ai Del Balzo, ai Molise e ai Celano) tra le \"Serenissime Sette Grandi Case del Regno\", e ad ottenere dal re di Napoli Ferrante il privilegio del 30 aprile 1479, con il quale Giulio Antonio Acquaviva pot\u00e9 aggiungere il nome d'Aragona al proprio cognome ed inquartare il proprio stemma con i colori dei Trast\u00e1mara.\nDa due figli di Giulio Antonio nascono, all'inizio del sec. XVI, diversi rami familiari.\nDa Andrea Matteo, dopo una successione complessa a causa delle posizioni filofrancesi sue e di alcuni dei suoi eredi, hanno origine i rami dei duchi d'Atri e conti di Conversano (uniti fino al 1592, poi divisi in due diverse linee fino all'estinzione del ramo ducale nel 1760) e dei principi di Caserta, estintisi nei Caetani di Sermoneta nel 1659. Da Andrea Matteo deriva anche un terzo ramo, quello del suo primogenito Giovan Francesco, marchese di Bitonto, i cui discendenti non sarebbero mai pi\u00f9 rientrati in Italia dall'esilio francese cui furono costretti nel 1528.\nDa Belisario, invece, avranno origine i duchi di Nard\u00f2 (dal 1636 riuniti per matrimonio con i conti di Conversano).\nGli Acquaviva risultano estinti dal 14 maggio 2011, data della morte di Fiorella Acquaviva, l\u2019ultima discendente della famiglia.\nStoria.\nDalle origini ad Antonio Acquaviva.\nGli Acquaviva, prima di diventare duchi di Atri, erano sparsi in vari castelli nella piana del Vomano (si ricorda un primo castello degli Acquaviva nei pressi di Campli, che corrisponderebbe a contrada Castelnuovo), comparendo in scena durante il regno di Federico II. Avevano in possesso Sant'Omero, Ripattoni, Morro, Ofena e Canzano. Tra i primi componenti che appaiono negli atti ci sono Berardo e suo figlio Gualtieri Acquaviva, che si spos\u00f2 con Isabella contessa di Bellante. Nel 1316 grazie a re Roberto d'Angi\u00f2, divenne giustiziere Cicco Acquaviva, che collabor\u00f2 con il milite Matteo da Canzano, aumentando il prestigio di questa famiglia. Due rami della famiglia, pi\u00f9 avanti, si spartirono il controllo della Contea d'Aprutio: i genitori del vescovo Rainaldo e quelli di Matteo, che grazie a Scipione Ammirati divennero \"duchi di Atri\" e \"conti di San Valentino in Abruzzo\". Grazie poi a Federico III di Sicilia, Corrado, fratello del vescovo di Teramo, acquis\u00ec numerosi castelli, tra cui Civitella del Tronto nel 1300. Nel 1303 compr\u00f2 Cantalupo, nel 1309 Notaresco, poi nel 1315 Canzano.\nNel 1381 fu incoronato re Carlo III di Durazzo, il quale promosse immediatamente il suo servitore militare Antonio Acquaviva come giustiziere d'Abruzzo, promuovendo poi a contea il castello di San Flaviano. L'Acquaviva si vendic\u00f2 di Teramo confiscandogli il territorio di Montorio, autoproclamandosi conte, come testimonia un diploma del 1393 di Re Ladislao di Durazzo, anche se in seguito Montorio divenne ufficialmente della famiglia Camponeschi. Amelio di Agoto, altro barone delle terre teramane, di Nereto, Montorio Marina e Colonnella, fu spogliato di tutti i beni da Carlo ed esiliato. Al momento della partenza di Carlo per l'Ungheria, il comando di Teramo fu affidato a Margherita sua vicaria. Alla morte quasi subitanea di Carlo in guerra, il trono sarebbe di l\u00ec a poco passato a Ladislao, poich\u00e9 Margherita non seppe governare il regno con mano sicura.\nDa Andrea Matteo e Giosia.\nCon l'ascesa al trono di Carlo III, di provenienza ungara, a Teramo si cerarono due opposte fazioni: gli angioini e i durazziani. La lotta civile scoppi\u00f2 anche a Teramo, capeggiata da Errico di Roberto Melatino e Antonello di Giovanni Della Valle, fratello del vescovo. Il secondo, seguendo il Muzii scacci\u00f2 nel 1388 il Melatino con la famiglia. Nell'anno 1388 a Campli era capitano Andrillo Mormile, vice-reggente d'Abruzzo a causa della giovane et\u00e0 di Ladislao, che alloggiava nella casa detta \"di Santa Margherita\". A causa di un incidente la casa prese fuoco, e venne saccheggiata dai cittadini, facendo fuggire Andrillo, che si appell\u00f2 a Margherita; a causa di questo incidente, le complicazione per Campli si ingrandirono quando il suo feudo Civitella del Tronto fece lega con Ascoli, arrogandosi il diritto di cittadinanza.\nEntrato in maggiore et\u00e0 Ladislao, e riconosciuto sovrano di Napoli, Errico Melatino esule offr\u00ec i suoi servigi ad Antonio Acquaviva, nella speranza di potersi vendicare contro Antonello, cedendogli inoltre il governo dell'Universit\u00e0 di Teramo. Sempre dai \"Dialoghi\" di Muzii (III), si apprende che il Conte Acquaviva in compagnia di Errico, il 22 novembre 1390 marci\u00f2 su Teramo, trovando le porte aperte, senza che nessuno opponesse resistenza, poich\u00e9 le guardia erano state corrotte.\nAntonello accolse Antonio nella sua casa patrizia, ma a tradimento venne ucciso a pugnalate. Morto, il suo corpo fu gettato dalla finestra in mezzo alla strada, svestito, sicch\u00e9 un cittadino che aveva subito angherie da lui in passato, riconoscendolo, gli tronc\u00f2 la testa, la innalz\u00f2 su una picca, e la port\u00f2 per le strade della citt\u00e0. Il cadavere infine fu gettato in un fosso sotto Santo Spirito. Il palazzo Della Valle fu distrutto, e vi venne creato un macello di legno dove,m per dileggio, almeno fino all'epoca del Muzii (met\u00e0 '500), i macellai in ricordo della mattanza del tiranno, ingaggiarono combattimenti con le interiora degli animali.\nIl 6 maggio 1393 Antonio Acquaviva decise di piantare definitivamente le radici, comprando dal Gran Connestabile Conte Alberico Di Balbiano le citt\u00e0 di Teramo e Atri per 35.000 ducati. Vengono ridefiniti i confini di Teramo, ossia con le universit\u00e0 di Campli, Bellante, Castelvecchio, Mosciano, Forcella, Basciano, Terra Morricana, Fornarolo. Antonio Acquaviva, grato del servigio di Errico Melatino, lo fece Capitano di Campli; nel 1395 Andrea Matteo Acquaviva, figlio di Antonio, tent\u00f2 come il padre di cogliere la palla al balzo di una controversia di guelfi e ghibellini ad Ascoli, per poterla prendere con un colpo di mano. Nel frattempo dopo la morte violenta di Antonello Della Valle, il vescovo di Teramo suo fratello mor\u00ec di crepacuore il 22 febbraio 1396 e gli succedette Corrado Melatino, che fu insieme a Errico in ottimi rapporti con l'Acquaviva, e con il papa Bonifacio. Alla morte del pontefice, sal\u00ec al soglio papa Innocenzo VII di Sulmona, che prese in considerazione la causa di Ascoli, infeudandola al Duca di Atri, per tentar di salvare delle citt\u00e0 del centro Italia, minacciate da Ladislao di Durazzo. L'Acquaviva ottenne da Ladislao vari riconoscimenti, e nell'assedio di Taranto contro Maria vedova di Raimondo Orsini, comand\u00f2 personalmente l'esercito, ma rimase ferito. Tornando a Teramo, fu ucciso il 17 febbraio dai confederati Melatini. Il racconto di Brunetti racconta di un tal Roberto Melatino, che aveva i figli Errico, Cola e Gentile. La morte del Duca d'Atri sarebbe stata segnata dal fatto che costui, andando a caccia con i giovani, mise in groppa al suo cavallo la moglie di uno dei tre fratelli, suscitando l'ira del marito, e dando inizio al piano di morte. Dopo che il duca, tra giusti timori, venne ucciso sul letto, sua moglie Vittoria che era gravida, fu uccisa anche lei, insieme a un testimone, nei pressi di Morro.\nErrico aveva gi\u00e0 preso accordi con il sovrano Ladislao riguardo alla morte di Andrea Matteo, affinch\u00e9 il casato non fosse perseguito dopo l'omicidio. Per oltre un anno la morte del Duca rimase invendicata, ma alla fine i figli orfani di padre entrarono a Teramo, sorpresero i Melatino nella loro casa, stando alle testimonianze dello storico Bucciarelli. E dopo essersi portati cadaveri nei pressi di Morro, dove era stato compiuto il delitto di donna Vittoria, li squartarono e mozzarono le teste.\nQuesta mattanza serv\u00ec inoltre a far ribollire gli animi dei Della Valle e dei signori di Campli contro i Melatino. Cominci\u00f2 cos\u00ec, il 12 marzo 1408 di caccia all'uomo via per via all'interno della citt\u00e0, molti membri dei Melatino vennero uccisi, e risparmiati in alcuni casi, a testimonianza del Muzii, solo i bambini. I Camplesi, resisi conto di una possibile sanguinosa punizione di Ladislao, giunsero a Roma con ambasciatori, raggiungendo il papa Gregorio XII e l'antipapa Benedetto XIII nel pieno delle loro dispute, chiedendo indulti e perdoni, che ottennero, poich\u00e9 riuscirono a sfruttare a loro favore i cavilli di giustificazione del delitto per lesa maest\u00e0.\nAlfonso d'Aragona e Giosia Acquaviva.\nMentre re Ladislao trasmetteva la reggenza alla sorella Giovanna II di Napoli, a Teramo veniva nominato vescovo Stefano di Carrara (1411), riconosciuto nel 1418 anche da papa Martino V. Alla morte di Ladislao, gli esuli teramani rientrarono a frotte nella citt\u00e0, pronti di nuovo a darsi battaglia, che iniziarono immediatamente. Sulle prime erano in vantaggio gli \"Antonelli\" dei Della Valle, ricacciando nel 1415 dalla citt\u00e0 i Melatino. L'universit\u00e0 di Campli s'ingrazi\u00f2 Giovanna II con il marito Giacomo di Borbone, ottenendo diversi privilegi. Anche gli Acquaviva parteciparono alla spartizione dei feudi durante il periodo torbido di transizione del potere da Ladislao a Giovanna: Pietro Bonifacio Acquaviva lasci\u00f2 le cure del figlio Antonio Matteo al fratello Giosia, che sar\u00e0 il quarto duca di Atri.\nIntanto Giacomo di Borbone per riportare l'equilibrio nella piana del Vomano-Tordino, sped\u00ec il luogotenente Londino, che strinse accordi coi Melatino per riconquistare Teramo. La vendetta dei Melatino fu tremenda contro gli Antonelli, vennero distrutte le case, bruciate le terre, uccisi i famigliari, catturati altri tradotti nella Civitella; rimase prigioniero anche un tal Marino di Bellante, che riuscendo a farsi liberare, comunic\u00f2 a Giovanna II il deplorevole stato in cui versava Teramo, nell'anarchia totale, con molte case bruciate e distrutte. Giovanna concesse il perdono dei delitti commessi, con l'eccezione di quelli dei figli di Errico Melatino; la cittadinanza inoltre si sarebbe impegnata a pagare delle tasse per riparare i danni.\nCon la sconfitta definitiva di Braccio ad Aquila nel 1424, i Melatini rientrarono a Teramo, scacciando gli Antonelliani. Lo fecero ingraziandosi il duca Giosia Acquaviva, zio e tutore del giovane Andrea Matteo II, che entr\u00f2 a Teramo il 10 giugno dell'anno. Giosia, come l'avo precedente, intese mettere radici a Teramo, si fece accordare tutti i benefici e i riconoscimenti dalla regina Giovanna, e si fece proclamare signore di Teramo, della Cittadella e di Civitella, che aveva comprato nel 1393. Il governo di Giosia fu tranquillo e prospero, dato che amministr\u00f2 con calcolatore peso economico tutti i suoi feudi, e mantenne buoni rapporti con Giovanna, tanto che nel 1425 per tre anni la regina esent\u00f2 Teramo dal pagamento delle tasse.\nNel 1429 divenne vescovo Giacomo Cerretani, dopo che il predecessore Stefano era morto prematuramente, mal sopportando il governo dell'Acquaviva. Durante il suo pastorato, avvenne un ennesimo fatto di sangue tra Melatini e Antonelli, poich\u00e9 il capo della prima fazione Angelo di Cola intendeva debellare per sempre l'odiato nemico, andando contro i piani di Giosia, che desiderava garantire l'equilibrio. La miccia fu accesa da un incontro di Giosia con gli Antonelliani, mal interpretata da Angelo, che lo venne a scoprire, il quale minacci\u00f2 Giosia di farlo cadere dal governo. Tuttavia Giosia venne a sapere della congiura dei Melatini, che si erano riuniti a San Flaviano, li arrest\u00f2, e 13 di essi furono impiccati lungo la strada di Teramo, presso la chiesa di Santa Maria dell'Arco.\nDa quel momento la lotta tra le due case per molti anni cess\u00f2, e da una diceria messa in bocca agli stessi Melatini, ormai ridotti all'osso da congiure, assassini e condanne, costoro vennero a chiamarsi gli \"Spennati\", mentre gli Antonelliani i \"Mazzaclocchi\", per via dei grossi bastoni che sovente usavano nei periodi di lotte fratricide. Nel 1440, con l'ascesa al trono di Alfonso I d'Aragona, la signoria di Teramo pass\u00f2 a Francesco Sforza. In questo periodo scoppi\u00f2 anche la guerra di Ascoli, poich\u00e9 il duca di Milano Filippo Maria era geloso di lui, e ingaggi\u00f2 l'esercito di Giosia Acquaviva perch\u00e9 nel 1437 assediasse la citt\u00e0. Francesco Sforza tuttavia l'anno seguente, sotto le grazie di Alfonso, che segretamente di Renato d'Angi\u00f2, entr\u00f2 a Teramo, conquistando tutti i beni degli Acquaviva, e fece rimuovere gli stemmi nobiliari dalla facciata della Cattedrale.\nNel 1443 avvenne il definitivo assoggettamento del Regno di Napoli ad Alfonso d'Aragona. I Teramani Mazzaclocchi, istigati da Giosia Acquaviva, si recarono da lui supplicandolo di rimettere il governo della citt\u00e0 al signore di Atri, ma il re rifiut\u00f2 dicendo che voleva conservare Teramo nel regio demanio. Giosia e Francesco Sforza cercarono di far cadere il governo voluto da Alfonso, che mise a capo Giovanni Antonio Orsini, instaurando un regime d'anarchia militare, ma persero contro le truppe reali. Teramo alla fine resistette per 6 mesi all'assedio alfonsino, e venne presa per fame.\nArresasi, Teramo non venne punita come temeva accadesse, e con un diploma del 1445, Alfonso accord\u00f2 il perdono. Nel 1445 si incrinarono nuovamente i rapporti tra Francesco e Filippo Maria Sforza, e contro il primo si mobilit\u00e0 la coalizione di Alfonso e Papa Eugenio. Il sovrano decise di debellare l'antica Marca normanna che teneva in controllo i territori del Tronto, e fece erigere una nuova grande fortezza sul colle di Civitella. La fortezza non serv\u00ec soltanto come un valido punto di controllo del regno, nella parte pi\u00f9 a settentrione a confine con lo Stato della Chiesa, ma scongiur\u00f2 per molti anni la minaccia di disordini da parte dei Mazzaclocchi, che avevano conquistato vari feudi nella zona. Alfonso tenne a cuore le sorti di Teramo, vedendola come una citt\u00e0 dalle grandi possibilit\u00e0 militari ed economiche, e nel 1448 esent\u00f2 dal pagamento dei dazi i mercanti che viaggiavano nel regno.\nLa congiura di Giosia e la guerra civile.\nNella notte tra il 4 e il 5 dicembre 1456 un terremoto molto forte scosse gli Abruzzi e parte del Regno di Napoli, tanto che citt\u00e0 come Aquila e Sulmona subirono gravi danni, e cos\u00ec anche Teramo, dove caddero case e morirono 200 persone. Alla morte di Alfonso nel 1458, si riaccese in Giosia Acquaviva la bramosia di riprendersi Teramo con l'aiuto dei Mazzaclocchi. Sulla strada per Penne, Giosia fece trucidare il luogotenente alfonsino Raniero, mentre a Teramo venivano eletti 12 magistrati affinch\u00e9 continuassero ad amministrare la regia demanialit\u00e0 e i privilegi concessi da Alfonso. Tre deputati successivamente furono inviati dal nuove re Ferrante I d'Aragona, che conferm\u00f2 i privilegi. Al giuramenti di tutti i principi e baroni del Regno, si astenne Giovanni Antonio Orsini Principe di Taranto, che si alle\u00f2 con Giosia Acquaviva, facendo sposare sua figlia con il duca Giuliantonio Acquaviva, con dote delle citt\u00e0 di Conversano, Barletta, Bitonto. Nacque cos\u00ec una querela tra il sovrano e l'Orsini, aizzato dall'Acquaviva, che voleva a tutti i costi riprendere il dominio su Teramo. E naturalmente da ci\u00f2, scaturirono di nuovo i tumulti tra gli ex Melatino e gli Antonelli (Spennati e Mazzaclocchi).\nI teramani di partito angioini si fortificarono nella rocca di Fornarolo insieme agli Acquaviva. La rocca sub\u00ec un assedio prontamente respinto, sicch\u00e9 rimpatriati in citt\u00e0 alcuni dei Mazzaclocchi, costoro elessero come ambasciatore Marco di Cappella, il quale si rec\u00f2 dal Principe di Taranto, e ricordandogli le promesse fatte agli Acquaviva, pretese che la citt\u00e0 di Teramo fosse concessa a Giuliantonio.\nIl Palma annota che gli Spennati abbandonarono volontariamente Teramo per non subire rappresaglie, e uno di essi trovandosi presso la chiesa di San Pietro ad Azzano, scrisse sul muro che le citt\u00e0 di Teramo, Atri, Silvi, nel maggio 1459 erano caduta all'Acquaviva per le pretese del Principe di Taranto su Ferrante I. Il 17 maggio la cerimonia di giuramento alla presenza del vicer\u00e9 di Ferrante: Matteo di Capua, fu celebrata nella chiesa di San Matteo dentro le mura, nel quale Giosia veniva riconosciuto signore di Teramo, in attesa della maturit\u00e0 di Giuliantonio. Gli equilibri furono turbati dalla ribellione dell'Aquila, sotto il governo di Pietro Lalle Camponeschi, di partito angioino, seguace del Principe di Taranto, che fece issare le bandiere di Renato d'Angi\u00f2, inducendo alla ribellione varie altre citt\u00e0 degli Abruzzi, mentre il Principe scatenava tumulti nella Puglia. Ferrante I mand\u00f2 l'esercito, mentre il Camponeschi spediva alle porte di Teramo Giacomo Piccinino, che discese da San Benedetto del Tronto lungo la via Flaminia. Il Piccinino, alleato naturalmente di Giosia Acquaviva, di partito filo-angioino, raggiunse San Flaviano, e da l\u00ec conquist\u00f2 le citt\u00e0 di Loreto, Penne e Citt\u00e0 Sant'Angelo, raggiungendo Chieti per aspettare le truppe di Giulio da Camerino.\nFerrante, grazie alle truppe di papa Pio II, e del Duca Francesco di Milano, comandate da Buoso Sforza, riusc\u00ec da nord a togliere i possedimenti a Giosia, iniziando da Castel San Flaviano. La battaglia tra Buoso e il Piccinino fu cruenta, gli eserciti ricacciati al di l\u00e0 del Tordino. Costui tent\u00f2 un attacco a sorpresa la notte, guadando il fiume, ma il giorno seguente fu respinto dall'accampamento, mentre i campi si popolavano di centinaia di cadaveri. Ritiratosi lo Sforza a Grottammare, il Piccinino ridiscese sotto la Pescara, saccheggiando Chieti, e vari altri feudi. Nella riconciliazione del 1461 di Ferrante con Roberto Sanseverino, indusse il Principe di Taranto a richiamare l'esercito di Matteo di Capua e del Piccinini, evitando altre sciagure nel territorio abruzzese; intanto anche all'Aquila gli animi si calmarono con la tregua siglata da Lalle Camponeschi col Conte di Urbino, capitano generale della coalizione aragonese.\nIntanto gli Spennati, vista la buona occasione, si accordarono col vicer\u00e9 di Napoli per riprendersi Teramo, e marciarono sulla citt\u00e0 il 17 novembre. Dopo aver preso e saccheggiato San Flaviano, con molte vite uccise per le pretese di potere di questi nobili, l'esercito arriv\u00f2 in citt\u00e0 guadando il fiume Vezzola. Stava per essere aperta Porta Sant'Antonio per fare entrare l'esercito, quando il magistrato impose tre clausole per la capitolazione della citt\u00e0: distruggere la Cittadella una volta presa Teramo, accordare indulti per ogni delitto, conferma dei privilegi concessi da Alfonso. Durante la presa della citt\u00e0, i Mazzaclocchi seppero salvarsi la vita grazie alla fellonia degli stessi, che trovarono rifugio nei conventi e nei cimiteri, mentre le loro donne fingevano di aver sofferto vari soprusi dal governo dell'Acquaviva, in modo da ottenere la clemenza di Ferrante verso i traditori. La Cittadella capitol\u00f2 l'8 dicembre 1461, il Castellano fu costretto a sloggiare, e venne rimpiazzato da Matteo di Capua con uno nuovo, fedele a Ferrante. Nella descrizione del Palma doveva essere un robusto maschio, con una torre di controllo in cima, e gli alloggiamenti in basso per le truppe. All'epoca della sua compilazione della \"Storia ecclesiastica e civile\" (1832), esistevano ancora frammenti di mura presso Porta San Giorgio. Il torrione era ancora in piedi nel 1792, quando poi la deputazione decise l'abbattimento per migliorare l'ingresso al corso.\nIn seguito alla morte del suocero Giosia Acquaviva, Giuliantonio venne graziato da Ferrante, anche se il ducato perse alcuni feudi, che vennero accordati ad Ascoli: Nereto, Colonnella, Montorio al Vomano, Gabiano e Torri del Tronto. Nel 1463 fu eletto vescovo Giovanni Antonio Campano, l'anno seguente Atri fu restituita a Giuliantonio dal vicer\u00e9 Matteo, divenendo il sesto duca di Atri. In questi anni le coste teramane si popolarono di nuovi villaggi fondati dagli esuli \"schiavoni\" della penisola Balcanica. Risalirebbero a questi anni la fondazione di Cologna Spiaggia (Roseto), con la costruzione della chiesa di San Niccol\u00f2. Pochi anni pi\u00f9 tardi il duca Giuliantonio Acquaviva provvide a ricostruire quasi daccapo il sito di Terravecchia a San Flaviano, ossia la storica cittadella, danneggiata dai passati assedi e saccheggi. La nuova citt\u00e0 venne chiamata \"Giulia Nova\", in omaggio al nome del duca, progettata seguendo lo schema tipico della \"citt\u00e0 ideale rinascimentale\", a pianta quadrangolare con nuova cinta muraria provvista di tre torri per lato, la piazza centrale con la nuova Collegiata di San Flaviano, a pianta circolare con cupola, il palazzo ducale, e il convento dei Francescani presso Piazza Vittorio Emanuele (oggi della Libert\u00e0).\nL'equilibrio di Teramo vacill\u00f2 ancora una volta quando nel 1474 i Mazzaclocchi si allearono con dei baroni per riprendersi la citt\u00e0; venne inviato a Teramo l'ambasciatore reale Antonio Gazzo, che si occup\u00f2 di formalizzare una pace perfetta tre le opposte fazioni. La pace fu siglata alla presenza di insigni personaggi: Antonio Piccolomini Conte di Celano e Duca d'Amalfi e Latini Orsini abate di San Nicol\u00f2 a Tordino. Il Piccolomini s'insedi\u00f2 anche nella diocesi aprutina, rimanendovi sino al 1476. Durante il vescovato di Francesco de Perez, eletto nel 1479, Teramo visse un periodo di relativa tranquillit\u00e0, cose che non si pu\u00f2 dire per il suo territorio, poich\u00e9 nacque una diatriba territoriale tra Campli e Civitella del Tronto, con scaramucce, razzie di bestiame e omicidi. Nel 1481 nel palazzo ducale di Campli fu siglato un accordo di pace. Civitella ottenne l'autorizzazione di celebrare tra le mura la giustizia civile, ma perse momentaneamente il diritto di nominare il giudice.\nLe pretese di Andrea Matteo III e il miracolo di San Berardo di Pagliara.\nCon l'ascesa al trono di Ferdinando II d'Aragona, nacquero tumulti contro Fabrizio Colonna e Gentile Virginio Orsini, quest'ultimo dapprima di partito aragonese, e poi francese, per Carlo VIII di Francia. Virginio scese in conquista degli Abruzzi nel 1496, stabilendosi poi nella Marsica, ad Avezzano, non saccheggi\u00f2 Teramo, che aveva defezionato il partito francese a favore di Ferdinando II, ma mise sotto scacco Giulianova. Andrea Matteo III invece intese riprendere il potere bell'agro teramano, si alle\u00f2 con Ascoli, sorpass\u00f2 il Tronto, ponendo il blocco ad Ancarano. Ferdinando mand\u00f2 come risposta il vicer\u00e9 Fabrizio Colonna, nella missione di riconquistare negli Abruzzi quei territori ancora assoggettati ai cadetti di Carlo VIII.\nAndrea Matteo pensava, di far valere le sue ragioni grazie all'aiuto francese. Present\u00f2 nel 1501 davanti ai magistrati 56 articoli, dove erano riportati tutti i possedimenti dell'agro, all'epoca della prima entrata degli Acquaviva a Teramo di Giosia, lamentando il fatto di un generale disordine nella ripartizione e amministrazione di beni e di alcuni feudi che erano ancora degli Acquaviva al livello legislativo, bench\u00e9 i vari tumulti politici e militari ne avessero da anni impedito l'ordinaria amministrazione. Tuttavia la causa s'interruppe perch\u00e9 Andrea Matteo, fu chiamato a combattere in Terra d'Otranto con Luigi d'Ars, e presso Rutigliano fu sconfitto e catturato. Fu il segnale dell'apertura delle porte degli Abruzzi al sovrano Carlo V, dopo che costui scacci\u00f2 da Gaeta le ultime truppe cartoline (1504); la reggenza della Corona di Napoli fu affidata a Ferdinando il Cattolico.\nTeramo fu infeudata alla figlia Giovanna di Castiglia, insieme all'ex universit\u00e0 di Campli, e fortuna volle che la citt\u00e0 non sub\u00ec saccheggi da parte delle milizie spagnole, come accadde per altre citt\u00e0 abruzzesi quali Lanciano, L'Aquila e Sulmona. Giovanna visit\u00f2 la citt\u00e0 anche nel 1514 (il I\u00b0 maggio), con grandi cerimonia, accedendo da Porta Reale.\nAlla morte di Ferdinando II, immediatamente il duca Andrea Matteo avanz\u00f2 rivendicazioni per la ripresa in possesso di Teramo. Francesco I di Francia gliela vendette nel 1519; Andrea Matteo ottenne anche il titolo di \"Principe\" della Citt\u00e0, ottenne la riammissione nei suoi possedimenti degli antichi beni di Giosia, e gli introiti del commercio del sale lungo il Tordino. Per impedire dei disordini, poich\u00e9 dovevano rientrare in citt\u00e0 i quattro sindaci spediti dalla cittadinanza a parlamentare col re affinch\u00e9 tale accordo non venisse stipulato, vennero applicate le antiche leggi di Ferrante I, ossia il coprifuoco: sbarrare le porte, impedire che dignitari, principi e valenti uomini uscissero fuori dalla citt\u00e0, in attesa della celebrazione del processo di acquisizione dell'Acquaviva di Teramo, da celebrarsi dentro la citt\u00e0 stessa. Vennero eletti Dodici uomini nel palazzo civico per formalizzare la presa d'acquisizione di Teramo, mentre tra la gente di citt\u00e0 iniziavano a serpeggiare malumori per il ritorno sotto il gioco dell'Acquaviva.\nBench\u00e9 lo stesso Palma sia scettico nell'attribuire la salvezza della citt\u00e0 all'intercessione del patrono San Berardo di Pagliara, accadde che le donne iniziarono a fare penitenza, compiendo diverse processioni a piedi nudi per la citt\u00e0, visitando le chiese di Santa Maria delle Grazie, santa Maria a Bitetto e della Misericordia, mentre gli anziani non si staccavano di un palmo dal sepolcro di San Berardo nella cattedrale. Intanto i Dodici uomini del Municipio, andavano a rifortificare le mura, e a sorvegliare le porte, temendo in qualsiasi momento un atto di ribellione dei cittadini. Lo stesso Acquaviva prese le dovute precauzioni, affidando al figlio Giovanfrancesco il comando delle truppe, stanziate nei punti strategici attorno la citt\u00e0, in caso di ribellione.\nAccadde che presso il Vezzola ai piedi del santuario di Santa Maria delle Grazie, le truppe di Atri videro sopra le mura due grandi figure: una donna vestita di bianco e un uomo a cavallo vestito do rosso (i colori dello stemma civico). L'uomo fu riconosciuto come San Berardo, nell'atto di scagliarsi contro i soldati, che si dettero alla fuga, ricacciati anche dai teramani stessi, che irruppero dalle porte aperte.\nIn seguito a ci\u00f2, i cittadini fecero in modo di non finire feudi di qualche altro vicer\u00e9 spagnolo o francese, e cos\u00ec supplicarlo Carlo di Lannoy, che nel frattempo aveva comprato Sulmona, che accolse la richiesta, facendo mantenere l'ordine pubblico delle amministrazioni, ma chiedendo ogni anno una grossa somma di denaro.\nGli Acquaviva dal XV secolo al XIX secolo.\nAndrea Matteo III, marchese di Bitonto, cadde momentaneamente in disgrazia perch\u00e9 partecip\u00f2 alla congiura dei Baroni contro il re Ferrante d'Aragona nel 1486, ma poi venne perdonato e ricompensato con altri feudi pugliesi. A Napoli Andrea Matteo si distinse come accademico Pontaniano e traduttore dei classici. Quando i Francesi di Francesco I di Francia giunsero in Italia nella guerra contro gli Spagnoli, Andrea Matteo parteggi\u00f2 per i primi, venne fatto prigioniero nella battaglia di Rutigliano, ma riuscendo a essere liberato con riscatto, Andrea si un\u00ec poi agli Spagnoli di Ferdinando il Cattolico, allo sbarco di Napoli del 1506, per poi fare un voltafaccia nuovamente aderendo al partito francese, quando costoro ridiscesero col conte di Lautrec Odet de Foix. Suo fratello Belisario Acquaviva, anche lui condottiero, fu sempre legato alla Spagna, combattendo a Cerignola, venendo ricompensato da re Ferdinando il Cattolico col titolo di \"duca di Nard\u00f2\".\nDa Giovanni Antonio Acquaviva nacquero Giovan Girolamo I, decimo duca di Atri, scrittore di versi e condottiero che partecip\u00f2 nel 1560 alla battaglia di Lepanto, poi Claudio, quinto generale della Compagnia dei Gesuiti. Dai figli di Giovan Girolamo, Giulio Acquaviva (1546-1574) fu legato di papa Pio V a Madrid per la morte di don Carlos nel 1568, e poi divenne cardinale; Ottavio Acquaviva (1560-1612) anche lui fu uomo di Chiesa, compendiatore della \"Summa tomistica\", fu elevato cardinale da papa Gregorio XIV nel 1591, e arcivescovo di Napoli nel 1605 da papa Leone XI.\nL'altro figlio Rodolfo Acquaviva, missionario dei Gesuiti, divenne martire della Fede in India; altri cardinali di questo ramo familiare furono Ottavio II Acquaviva (1609-1674) e Francesco (1665-1725), nunzio presso Filippo V di Spagna; nella linea di successione dei duchi di Atri ci fu Giovan Girolamo II, detto \"Gian Girolamo\", 15simo duca, vissuto sino al 1709, difensore della Regia fortezza di Pescara nel 1703 contro gli austriaci di Carlo VI.\nAllo stesso secolo XVIII appartengono Rodolfo Acquaviva, gesuita e poeta, Pasquale (1719-1788), ultimo cardinale della famiglia. Figli di Gian Girolamo II oltre a Rodolfo erano Giosia IV, morto nel 1710, Troiano 18simo duca d'Atri e cardinale, morto nel 1754, Domenico, 17simo duca d'Atri, morto nel 1745, che spos\u00f2 Eleonora di Savoia, e infine Isabella Acquaviva 20sima duchessa d'Atri, sposata a Filippo Strozzi, morta nel 1760. Con la morte di Rodolfo Acquaviva nel 1755, cess\u00f2 la linea dinastica dei duchi di Atri, e l'immenso patrimonio dell'ex ducato in Abruzzo pass\u00f2 al Regio Demanio; rimaneva ancora saldo il ramo dei duchi di Conversano in Puglia, distaccatosi da quello atriano gi\u00e0 nel 1595, cui si era unito anche il ramo dei duchi di Nard\u00f2 creato da re Ferdinando il Cattolico.\nGli ultimi discendenti dei duchi di Conversano e Nard\u00f2.\nBench\u00e9 de facto la linea dinastica atriana era estinta, il titolo onorifico di \"duca di Atri\" continu\u00f2 a essere usato, quando ad esempio Pasquale Acquaviva (1719-1788) era ancora chiamato cos\u00ec, e lo stesso re Ferdinando IV di Borbone nel 1790 aveva conferito il titolo agli Acquaviva di Puglia. Tuttavia il palazzo ducale di Atri con l'immensa biblioteca e la galleria di dipinti e ritratti, era andata in possesso di altri proprietaril, che pian piano lo spogliarono di tutti i beni, nel 1799 il palazzo fu incendiato dai liberali filofrancesi, sicch\u00e9 il palazzo divenne sede del nuovo Municipio\nDalla frattura degli originari duchi di Atri, il ramo dei conti di Conversano si divise in due principali sotto-rami, quello degli ultimi duchi di Atri discendenti da Giovan Girolamo II, e l'altro di Adriano, figlio di Giovanni Antonio Acquaviva (detto Giannantonio); dal ramo di Adriano Acquaviva provennero il capitano Giangirolamo II Acquaviva d'Aragona 20simo duca di Conversano, poi Cosimo, seguito da Giovan Girolamo III, Giulio Antonio IV, e Giovan Girolamo IV, 24simo conte di Conversano e 21simo duca di Atri a titolo onorifico. Da lui, morto nel 1777, discesero gli ultimi signori di Conversano e Nard\u00f2: Giulio Antonio V, 22simo duca di Atri e 25simo conte di Conversano, Giovan Girolamo V, morto nel 1848, da cui nacquero Giulio Antonio (1808-1836), Giuseppe (1835-1905), Maria (1855-1905), Anna Maria di Lorenzo (1883-1956) e Petronella Deviato nata nel 1917.\nDa Gian Girolamo V Acquaviva nacquero i fratelli politici del Regno d'Italia Luigi Acquaviva (1812-1898) e Carlo Acquaviva d'Aragona (1823-1892), tutti di orientamento liberalre. Dal ramo di Carlo Acquaviva si svilupp\u00f2 un ramo abruzzese di Giulianova, estintosi con Fiorella (1922-2011), dal ramo di Luigi, che fu l'ultimo della famiglia ad avere i titoli di 24simo duca onoratio di Atri, 15simo duca di Nard\u00f2 e 27\u00ba conte di Conversano prima della costituzione del Regno d'Italia, provenne il ramo degli Acquaviva-D'Aragona-Casalaspro e Pietragalla; suo figlio fu Giulio Acquaviva, politico e conte di Conversano a titotlo onoriico, morto giovane a causa della malatia in Calabria, l'altro figlio Francesco morto nel 1894, fu 16simo conte di Conversano an titolo onorifico, spos\u00f2 Maria Zunica di Cassano da cui ebbe un'unica figlia, Giulia Acquaviva (1887-1972), 25sima duchessa di Atri a titolo onorifico, 17sima duchessa di Nard\u00f2 e 28sima contessa di Conversano. Spos\u00f2 Fiustiniano Perrelli Tomacelli Filomarino, i discendenti portarono il cognome paterno, sicch\u00e9 con la morte Giulia Acquaviva e Fiorella nel 1972 e nel 2011, ambedue del ramo degli Acquaviva di Carlo Acquaviva d'Aragona, la famiglia si estinse.\nI principali rami dell'albero genealogico.\nNella storia della famiglia dopo il sec. XV possono essere individuati cinque rami: i duchi d'Atri, i marchesi di Bitonto, i principi di Caserta, i duchi di Nard\u00f2, i conti di Conversano.\nOrigini.\nTracciare in modo affidabile la genealogia della famiglia alle origini \u00e8 molto problematico, data la scarsit\u00e0 delle fonti ed il numero di personaggi con questo cognome citati. Lo storico teramano Francesco Savini, che limita le sue ricerche alla sola provincia di Teramo del suo tempo, cita 51 diversi Acquaviva dalle origini fino ad Antonio, primo signore di Atri; egli attribuisce questo fenomeno al diritto longobardo allora vigente in Abruzzo, che non prevedeva primogeniture e portava alla frammentazione dei possessi feudali.\nSappiamo comunque che il primo esponente della famiglia al quale possiamo attribuire un profilo \u00e8 Rinaldo, vivo nel 1195; che gli Acquaviva appartengono all'aristocrazia di Atri, ove molti di loro risiedono, pur avendo possessi in tutto l'Abruzzo teramano; e che gi\u00e0 nel 1279 esistevano due linee distinte, una delle quali dar\u00e0 origine ai duchi d'Atri, mentre l'altra acquis\u00ec nella prima met\u00e0 del secolo seguente, con Corrado, il titolo di conte di San Valentino, fondando una linea autonoma che si estinse presumibilmente a fine del secolo XV, con la perdita del feudo.\nLinea dei duchi di Atri, conti di San Flaviano e (fino al 1575) conti di Conversano.\nDopo la morte di Gian Girolamo il titolo ducale passo in successione ai suoi figli Giosia, Domenico, Troiano, Ridolfo, ed infine Isabella, sposata a Filippo Strozzi, i quali continuarono la promozione delle arti nella citt\u00e0 di Atri iniziata da Gian Girolamo II. Nessuno di essi ebbe eredi. Pertanto, nel 1760, alla morte di Isabella, lo stato d'Atri fu soppresso ed i beni devoluti al regno di Napoli. Dopo un lungo contenzioso con la Corona, conclusosi nel 1790, nel 1760, il Ducato di Atri ritorn\u00f2 allo stato napoletano, mentre il titolo ducale pass\u00f2 a Carlo, della linea dei Conti di Conversano, ed ai suoi eredi.\nLinea dei conti di Conversano e (dal 1600) duchi di Noci, poi (dal 1636) anche duchi di Nard\u00f2 e (dal 1790) duchi d'Atri.\nNel 1790, all'estinzione del ramo d'Atri, Carlo Acquaviva figlio del conte di Conversano Giulio Antonio, ottenne il titolo di duca di Atri, trasmissibile agli eredi, riunendolo cos\u00ec di nuovo nello stesso ramo familiare con quello di conte di Conversano. Gli Acquaviva di Conversano ottennero inoltre i beni personali della famiglia in Abruzzo, comprendenti il palazzo di Giulianova e la ricca biblioteca. Questo accordo assicur\u00f2 la continuazione della presenza Acquaviva in Abruzzo oltre il 1760.\nNell'Ottocento la famiglia assume posizioni politiche liberali ed anti-borboniche e riveste poi cariche politiche nello stato unitario; il duca d'Atri Luigi viene nominato senatore del Regno; il figlio Giulio \u00e8 deputato a Rossano e Castrovillari; il fratello Carlo \u00e8 prima deputato a Giulianova e poi senatore.\nLinea dei conti, poi principi di Caserta.\nIl matrimonio di Andrea Matteo III nel 1509 con Caterina Della Ratta gli aveva permesso di succedere a questa famiglia, che aveva tenuto la contea di Caserta dal 1310. I diritti degli Acquaviva sulla citt\u00e0 furono ulteriormente rafforzati dal matrimonio del nipote di Andrea Matteo, Giulio Antonio II, figlio del suo primogenito Gianfrancesco, con la pronipote della contessa di Caserta, Anna Gambacorta. Il ricco periodo \u00e8 visibile nei resti del castello di Caserta vecchia che venne rinforzato e arricchito di una nuova cinta muraria e di diverse torri.\nNel 1528 Giulio Antonio II, dopo la ribellione agli Spagnoli e la fuga in Francia col figlio primogenito Giovan Francesco, perse tutti i suoi feudi; il ducato di Atri e la contea di Conversano passarono allo zio Giannantonio Donato. La moglie di Giulio Antonio, Anna, rimasta a Napoli, riusc\u00ec ad ottenere che la contea di Caserta restasse al figlio secondogenito, Baldassarre, condottiero al servizio di Carlo V e di Filippo II, che mantenne anche il possesso di alcuni feudi in Abruzzo con il titolo di marchese di Bellante.\nIl periodo di maggiore sviluppo di Caserta arriv\u00f2 con il figlio e successore di Baldassarre, Giulio Antonio III, che ottenne il titolo di principe di Caserta nel 1544, e con il figlio di questi Andrea Matteo IV (1594-1634). Gli Acquaviva costruirono ed ampliarono a Caserta diverse opere che formarono il nucleo di costruzioni borboniche nei secoli successivi, come il Palazzo al boschetto, ricco di affreschi di Belisario Corenzio, ed il Palazzo Acquaviva, l'attuale prefettura, che venne ampliato ed arricchito con un bel giardino. Nella campagna attorno a Caserta gli Acquaviva fecero costruire un palazzo noto come il \"Belvedere\", sul cui nucleo nacque poi la regia colonia di San Leucio. Inoltre, gli Acquaviva vanno ricordati per la forte politica a sostegno della Chiesa, che incentiv\u00f2 la presenza a Caserta di diversi ordini monastici, contribuendo con ampie elargizioni alla costruzione dei conventi, come per i Padri Minimi per la chiesa di San Francesco di Paola.\nLa figlia di Andrea Matteo IV, Anna (1596-1659), ultima esponente della famiglia, spos\u00f2 nel 1618 Francesco Gaetani di Sermoneta. I Caetani ereditarono il titolo principesco, governando lo stato di Caserta fino al 1750, quando lo cedettero al re Carlo III che stava progettando la costruzione della Reggia.\nDimore.\nNel feudo ducale di Atri gli Acquaviva edificarono il loro Palazzo Ducale alla fine del secolo XIV, al centro della citt\u00e0. Oggi l'edificio, ancora integro, \u00e8 sede dell'Amministrazione Comunale. Edifici importanti nella vita della famiglia sono stati anche il palazzo - fortezza di Morro ed il palazzo di Giulianova; quest'ultimo, costruito nell'ambito della fondazione della citt\u00e0, fu abitato dalla famiglia fino al sec. XIX.\nA Roma vissero molti cadetti Acquaviva, in genere del ramo di Atri, impegnati nelle carriere ecclesiastiche e con incarichi curiali, spesso con il titolo cardinalizio. Il cardinale Ottavio \"seniore\", poi Arcivescovo di Napoli, fratello del duca d'Atri Alberto, risiedette in un palazzo a via Giulia acquistato nel 1602 dalla famiglia pisana Cevoli; per pagare i 40.000 scudi richiesti vendette un altro suo edificio a S. Lorenzo in Lucina. Dopo la morte di Ottavio nel 1612 il palazzo pervenne nel 1648 ai marchesi Sacchetti, dai quali ha poi preso il suo nome definitivo. \nFuori Roma Ottavio era proprietario della villa, poi Grazioli, che aveva acquistato dal suo costruttore, il cardinale Carafa. \nUn secolo dopo, il cardinale Francesco, dal 1716 Ambasciatore di Spagna a Roma, risiedette nel palazzo di Piazza di Spagna, che aveva fatto adornare delle armi di famiglia. Nello stesso palazzo si trasfer\u00ec, dal 1735, il cardinale Troiano, nipote di Francesco, come nuovo rappresentante a Roma degli interessi della Spagna e poi, dal 1738, anche del Regno di Napoli. Come residenza di campagna Troiano usava la Villa Negroni, gi\u00e0 Peretti all'Esquilino.\nNapoli ospita vari edifici degli Acquaviva. All'inizio del '500 Andrea Matteo III ordin\u00f2 la realizzazione di un grande palazzo sul luogo nel quale la famiglia possedeva da tempo delle abitazioni, vicino Porta Donnorso (ora in via Atri al civico n\u00b0. 37). Il palazzo fu acquistato nell'Ottocento dai Winspeare, con il nome dei quali \u00e8 oggi comunemente conosciuto.\nA met\u00e0 del secolo XVIII il penultimo duca, Rodolfo, inizi\u00f2 la realizzazione di un secondo palazzo a Napoli; l'edificio fu poi ceduto in corso di costruzione ed \u00e8 oggi noto come Palazzo Albertini di Cimitile.\nIl ramo dei principi di Caserta fu particolarmente attivo nella costruzione di residenze, alcune delle quali sono menzionate nel paragrafo a loro dedicato. Ebbero anch'essi residenze a Napoli, nella zona tra Piazza San Domenico Maggiore e S. Biagio dei Librai; una parte di questi edifici furono ceduti ai Carafa della Spina per la realizzazione del loro palazzo. Una seconda residenza, ancora visibile vicino alla Chiesa dei Santi Filippo e Giacomo, fu acquistata nel 1591 dall'Arte della Seta, per ospitarvi la ragazze della cui educazione la Corporazione si occupava.\nGiulianova fu luogo di villeggiatura per la famiglia e dimora prediletta in Abruzzo dopo che, con l'estinzione del ramo ducale, il palazzo di Atri venne acquisito al regio demanio. Il piano di fondazione della citt\u00e0, promosso da Giulio Antonio, prevedeva una residenza nella piazza principale, di fronte alla chiesa di S. Flaviano. In questo palazzo erano alloggiati la biblioteca, la pinacoteca e l'archivio di famiglia quando fu preso d'assalto e distrutto dalla folla durante i moti seguiti alla cosiddetta invasione francese negli Abruzzi. Ne restano oggi alcuni resti. Sempre a Giulianova la famiglia ebbe una villa, nella localit\u00e0 \"la Montagnola\", ancora abitata dagli ultimi Acquaviva fino ai primi decenni del secolo XX.\nIn Puglia ci sono numerose dimore dalla famiglia\nIl ramo di Conversano abit\u00f2 l'antico Castello di Conversano, nella cui pinacoteca sono custodite le tele dipinte da Paolo Finoglio, ed us\u00f2 il pi\u00f9 piccolo Castello di Marchione, a circa da Conversano. come residenza di campagna.\nA Nard\u00f2 Belisario Acquaviva fece edificare, forse su un edificio preesistente, un palazzo fortificato, ancora oggi esistente pur se fortemente rimaneggiato, che rappresent\u00f2 la residenza in Puglia di quel ramo della famiglia.."}
{"id": "503463", "revid": "135224", "url": "https://it.wikipedia.org/wiki?curid=503463", "title": "Viadotto", "text": "Il viadotto \u00e8 un genere di ponte stradale o ferroviario a pi\u00f9 campate utilizzato per superare un ostacolo naturale o un'altra infrastruttura.\nViadotti in Italia.\nIn Italia tra i viadotti pi\u00f9 lunghi ci sono quelli di Coltano, lungo 9,6\u00a0km sull'Autostrada A12 e quello che attraversa il torrente Fichera sull'Autostrada A19, lungo pi\u00f9 di 7\u00a0km. Segue poi il viadotto sciarapotamo I di 5,5km sulla Strada statale 682 Jonio-Tirreno\nIl ponte stradale pi\u00f9 alto d'Italia, per altezza del pilone, \u00e8 invece il Viadotto Sente con i suoi 185\u00a0m di altezza, sulla ex strada statale 86 Istonia. \u00c8 situato sull'omonimo fiume, al confine tra Abruzzo e Molise, tra i comuni di Belmonte del Sannio e Castiglione Messer Marino. Un precedente record, 168 metri, era costituito dal Ponte Costanzo opera dell'ingegnere Riccardo Morandi, il quale mantiene ancora due pilastri annoverati tra i 10 pi\u00f9 alti d'Europa (132,5 metri).\nIl ponte autostradale, per altezza della campata, pi\u00f9 alto d'Italia e secondo d'Europa \u00e8 il Viadotto Italia, sull'autostrada A2 del Mediterraneo. Si trova in Calabria ed attraversa la valle del fiume Lao. Nella campata centrale il ponte si trova ad un'altezza di 259 metri dal fondovalle e fu il pi\u00f9 alto d'Europa dalla sua costruzione fino all'inaugurazione del Viadotto di Millau. \nSulla ferrovia direttissima Firenze-Roma il Viadotto del Paglia, di 5.375\u00a0m di lunghezza, a 205 campate lineari di e 5 campate ad arco da , \u00e8 il pi\u00f9 lungo viadotto ferroviario d'Europa ed uno dei pi\u00f9 lunghi del \nmondo."}
{"id": "503465", "revid": "125817767", "url": "https://it.wikipedia.org/wiki?curid=503465", "title": "1. Fu\u00dfball-Club Kaiserslautern", "text": "L'1. Fu\u00dfball-Club Kaiserslautern, noto anche come Kaiserslautern, nella forma abbreviata K'lautern e con gli acronimi 1. FCK e FCK, \u00e8 una societ\u00e0 calcistica tedesca con sede a Kaiserslautern, citt\u00e0 della Renania-Palatinato. Milita nella Dritte Liga, la terza divisione del calcio tedesco, e gioca le partite casalinghe nel Fritz-Walter-Stadion.\nNato nel 1900 dalla fusione tra Germania 1896 e FG Kaiserslautern, ha vinto quattro titoli nazionali, due Coppe e una Supercoppa di Germania. \u00c8 stata la prima e sinora unica squadra tedesca ad aggiudicarsi il titolo da neopromossa, nella stagione 1997-1998.\nStoria.\nDalla fondazione alla seconda guerra mondiale.\nIl Kaiserslautern viene fondato nel 1900 come FC 1900 dall'unione del \"Germania 1896\" e del\"'FG Kaiserslautern\"; successivamente, nel 1909, si aggregano altri due club, il \"Palatia\" e il \"Bavaria\". Di queste squadre, il Bavaria e il 1900 fanno parte della nuova \"Westkreis-Liga\" quando questo campionato viene istituito nel 1908, con l'ultimo dei due club che vince il primo proprio titolo di questa serie. In seguito, nel 1919 il \"1900\" raggiunge la \"Kreisliga Saar\", e nel 1920 si trova nella \"Kreisliga Pfalz\"; il club gioca infine in \"Bezirksliga Rhein-Saar\" nel 1931, inoltre proprio in questo anno assume la denominazione attuale.\nL'organizzazione del campionato cambia nella prima parte degli anni trenta, quando il regime nazista prende il potere in Germania; in questi anni il Kaiserslautern arriva a giocare per qualche stagione nella Gauliga S\u00fcdwest/Mainhessen, uno dei sedici gironi regionali che costituiscono le eliminatorie del massimo torneo tedesco. Il club vince il titolo di campione del proprio girone, la \"Gauliga S\u00fcdwest/Staffel Saarpfalz\", nel 1939; viene per\u00f2 eliminato nella fase successiva dal Kickers Offenbach, che \u00e8 campione dello \"Staffel Mainhessen\". Il Kaiserslautern conquista il titolo della Gauliga Westmark nella stagione 1941\u20131942, venendo tuttavia sconfitto per 3-9 nella fase nazionale dai futuri campioni dello , la squadra che domina il calcio tedesco in questi anni.\nIl dopoguerra e gli anni in Oberliga.\nDopo la conclusione della guerra il campionato viene riformato. Il Kaiserslautern gioca in questo periodo nell'Oberliga S\u00fcdwest, che vince per la prima volta nella stagione 1946-1947; questo anche grazie ai gol di Fritz Walter e di suo fratello Ottmar, che da soli segnano pi\u00f9 di ogni altra squadra, quarantasei gol. Nella stagione successiva i \"Diavoli Rossi\" raggiungono per la prima volta la finale nazionale, venendo tuttavia sconfitti dal Norimberga; nella competizione seguente raggiungono invece le semifinali.\nNel 1950 la dirigenza assume alla guida della squadra Richard Schneider, e il club conquista subito il primo titolo nazionale dopo aver battuto il Preu\u00dfen M\u00fcnster nella finale; due anni dopo, invece, arriva il secondo successo nazionale, questa volta dopo aver sconfitto lo Stoccarda. A testimonianza del buon periodo, il Kaiserslautern raggiunge la finale anche nelle due stagioni successive, pur venendo qui sconfitto prima dall'Hannover, poi dal Rot-Weiss Essen. A livello personale, invece, cinque giocatori sono campioni del mondo in Svizzera: Werner Kohlmeyer, Werner Liebrich, Horst Eckel, oltre ai fratelli Walter. Tutti questi giocatori sono in campo nella finale, nella partita che passa alla storia come il \"Miracolo di Berna\".\nLa squadra accusa per\u00f2 un momento di crisi verso la seconda met\u00e0 degli anni cinquanta; il primo risultato di rilievo \u00e8 il raggiungimento della finale della Coppa di Germania 1960-1961, che viene per\u00f2 persa contro il ; questa \u00e8 anche l'ultima stagione con Schneider in panchina. Nel 1963 arriva infine l'undicesimo e ultimo titolo nell'Oberliga S\u00fcdwest.\nDall'ingresso in Bundesliga agli anni 80.\nAd ogni modo, grazie a questo successo il Kaiserslautern \u00e8 uno dei sedici club che nella stagione 1963-1964 danno vita alla prima edizione della Bundesliga. I primi anni nel nuovo campionato non sono tuttavia entusiasmanti per la squadra, che finisce spesso nella met\u00e0 inferiore della classifica. Raggiunge per\u00f2 per due volte la finale della Coppa di Germania, nelle stagioni 1971-1972 e 1975-1976, anche se a conquistare il trofeo sono prima lo Schalke 04, poi l'Amburgo. In virt\u00f9 di questi traguardi i tedeschi partecipano comunque alla Coppa UEFA nelle stagioni successive, raggiungendo i quarti nell'edizione 1972-1973.\nQualcosa cambia nel 1978, quando viene ingaggiato Karl-Heinz Feldkamp come allenatore: il Kaiserslautern raggiunge per due volte il terzo posto in Bundesliga, nel 1978-1979 e nel 1979-1980. Il club gioca inoltre la quarta finale della coppa nazionale nell'edizione 1980-1981, ma come nelle precedenti occasioni la partita viene vinta dagli avversari, in questo caso l'Eintracht Frankfurt. In campo internazionale, invece, i tedeschi arrivano nuovamente ai quarti della Coppa UEFA 1979-1980, mentre nella Coppa UEFA 1981-1982 raggiungono le semifinali; questo dopo aver avuto la meglio anche sul . In questo periodo la squadra, che pu\u00f2 contare su Hans-Peter Briegel e Andreas Brehme, raggiunge nuovamente i quarti nella Coppa UEFA 1982-1983, dove ha eliminato anche il Napoli. Feldkamp ha per\u00f2 gi\u00e0 lasciato il club, e da qui alla fine del decennio non arrivano risultati di rilievo.\nI due titoli in Bundesliga: gli anni 90.\nL'allenatore ritorna alla guida del Kaiserslautern durante la stagione 1989-1990, alla fine della quale il club conquista per la prima volta la Coppa di Germania, dopo aver sconfitto in finale il Werder Brema. L'esperienza nella Coppa delle Coppe 1990-1991 termina al primo turno, dopo aver incontrato i campioni in carica della Sampdoria, ma a fine stagione il club pu\u00f2 festeggiare il primo successo in Bundesliga, il terzo in totale; tra i protagonisti dell'impresa figura anche Stefan Kuntz, che in seguito diventer\u00e0 presidente del club. La stagione successiva comincia con la vittoria nella Supercoppa nazionale, ma in Coppa dei Campioni la squadra si ferma agli ottavi e non riesce quindi ad accedere alla fase a gruppi della manifestazione, la prima con la nuova formula. Nella stagione 1993-1994 la squadra ottiene un secondo posto in campionato finendo un solo punto dietro il , tuttavia rimane in corsa fino all'ultima giornata e Kuntz diventa capocannoniere.\nUn nuovo trofeo viene conquistato nella stagione 1995-1996, la seconda coppa nazionale, vinta dopo aver sconfitto in finale il Karlsruhe. Per\u00f2 in campionato, nonostante i buoni piazzamenti degli anni precedenti che avevano fruttato anche diverse partecipazioni alla Coppa UEFA, il Kaiserslautern retrocede per la prima volta in Zweite Bundesliga. Ingaggiato Otto Rehhagel il club viene subito eliminato dalla Coppa delle Coppe, ma ottiene immediatamente la promozione. La stagione 1997-1998 passa certamente alla storia: la squadra \u00e8 la prima a vincere la Bundesliga da neopromossa; tra i giocatori in rosa figura anche il giovane Michael Ballack ad inizio carriera. I tedeschi partecipano cos\u00ec alla Champions League, dove superano la fase a gironi, venendo poi eliminati ai quarti dai connazionali e futuri finalisti del Bayern. In seguito il Kaiserslautern, con Brehme in panchina, arriva alle semifinali della Coppa UEFA 2000-2001, dove viene per\u00f2 eliminato dall'Alav\u00e9s.\nDagli anni duemila.\nIntanto per\u00f2 la societ\u00e0 comincia ad avere dei problemi economici, a cui pone parzialmente rimedio vendendo il Fritz-Walter-Stadion. In questi anni il Kaiserslautern torna in finale nella DFB-Pokal 2002-2003 dove \u00e8 sconfitto, ma intanto in campionato Eric Gerets riesce ad ottenere un'insperata salvezza; nella Bundesliga 2003-2004 il club viene penalizzato di tre punti per i debiti contratti, fino a retrocedere nuovamente al termine del campionato 2005-2006.\nLa squadra torna cos\u00ec in seconda divisione dove trascorre quattro anni; vince sotto la guida di Marco Kurz il campionato 2009-2010 e torna in Bundesliga. I \"Diavoli Rossi\" concludono il primo anno in crescendo e ottengono un settimo posto finale, per\u00f2 retrocedono al termine della stagione successiva; tornati in seconda divisione hanno subito la possibilit\u00e0 di tornare in Bundesliga, ma perdono lo spareggio contro l'Hoffenheim. Ottengono poi un buon risultato nella Coppa di Germania 2013-2014, quando arrivano alle semifinali; sono qui eliminati dai futuri campioni del . Il 22 aprile 2018, dopo una stagione trascorsa in zona retrocessione e la sconfitta interna contro la , retrocede per la prima volta nella sua storia in Dritte Liga, il terzo livello del campionato tedesco.\nColori e simboli.\nColori.\nI colori della maglia del Kaiserslautern sono il rosso, che \u00e8 il colore principale, e il bianco. Infine, i pantaloncini e i calzettoni sono rossi.\nSimboli ufficiali.\nStemma.\nIl simbolo del Kaiserslautern \u00e8 composto da un cerchio rosso con all'interno i caratteri \"1 FCK\".\nStrutture.\nStadio.\nDal 1920 il club disputa le proprie gare interne nel Fritz-Walter-Stadion, che sorge a Kaiserslautern e che pu\u00f2 ospitare 49.780 spettatori. L'impianto \u00e8 intitolato allo storico giocatore che trascorse tutta la carriera con la maglia del club e che nel 1954 si laure\u00f2 campione del mondo in Svizzera.\nNella sua stria lo stadio \u00e8 stato ristrutturato pi\u00f9 volte e ha ospitato anche 5 incontri del , tra cui l'ottavo di finale tra Italia e Australia.\nAllenatori e presidenti.\nTra tutti gli allenatori che si sono seduti sulla panchina del club si ricordano Karl-Heinz Feldkamp, che ha vinto il titolo 1990-1991, e Otto Rehhagel, che ha invece vinto quello del 1997-1998 da neopromosso. Da ricordare anche Richard Schneider, che oltre a rimanere in carica per 11 anni, vinse anche il campionato nazionale 1950-1951 e quello successivo.\nTutti gli allenatori a partire dal 1963, anno di nascita della Bundesliga:\nStatistiche e record.\nPartecipazione ai campionati e ai tornei internazionali.\nCampionati nazionali.\nNella sua storia il Kaiserslautern ha avuto una lunga tradizione di successi: ha vinto per una volta la Gauliga S\u00fcdwest/Mainhessen e per undici l'Oberliga S\u00fcdwest, oltre a due titoli nazionali nel dopoguerra. In seguito \u00e8 stata una delle squadre che nel 1963 ha preso parte alla prima edizione della Bundesliga. Anche qui ha ottenuto due successi, in particolare il titolo del 1997-1998 viene ricordato come l'unico conquistato da una neopromossa.\nDalla stagione 1963-1964 alla 2020-2021 compresa il club ha ottenuto le seguenti partecipazioni ai campionati nazionali:\nTornei internazionali.\nNei tornei internazionali il club ha raggiunto come massimo traguardo la semifinale in due occasioni: nella Coppa UEFA 1981-1982 e nell'edizione 2000-2001 della stessa manifestazione. Venne eliminato rispettivamente dai futuri campioni del ai tempi supplementari e dall', che ebbe complessivamente la meglio per 9-2.\nAlla stagione 2020-2021 il club ha ottenuto le seguenti partecipazioni ai tornei internazionali:\nTifoseria.\nIl Kaiserslautern pu\u00f2 contare su una delle tifoserie pi\u00f9 passionali e calde dell'intera Germania. La frangia pi\u00f9 calda dei \"rotenteufel\" (\"diavoli rossi\") occupa la curva ovest del Fritz Walter Stadion. Lo stadio ad ogni partita dei diavoli rossi \u00e8 al completo e ci\u00f2 lo rende uno degli stadi pi\u00f9 temibili ed ostici della Germania. GL 98 e PFALZ INFERNO sono i due gruppi trainanti della curva ovest.\nOrganico.\nRosa 2020-2021.\n\"Aggiornata all'8 ottobre 2020.\""}
{"id": "503466", "revid": "767487", "url": "https://it.wikipedia.org/wiki?curid=503466", "title": "Gediminas Kirkilas", "text": "Succedette a Zigmantas Bal\u010dytis, primo ministro provvisorio, che non riusc\u00ec ad ottenere la fiducia dal parlamento unicamerale lituano, il \"Seimas\", al contrario di Kirkilas che la ottenne, venendo eletto. il 4 luglio del 2006.\nBiografia.\nRientr\u00f2 dal servizio militare nel 1972, dedicandosi fino al 1978 ad opere di restauro di molti monumenti del suo paese, come le chiese o il palazzo di Verkiai, specificatamente sugli interni e gli oggetti d' oro antichi.\nDal 1978 al 1982 frequent\u00f2 i corsi di Scienze politiche dell'universit\u00e0 locale. Conseguita la laurea si iscrisse al Partito Comunista Lituano, occupando negli anni posti di sempre maggior rilievo.\nA seguito dell'elezione di Algirdas Brazauskas a segretario del partito, Kirkilas divenne il capo dell'ufficio stampa\nDopo l'indipendenza della Lituania, dichiarata l'11 marzo 1990, Kirkilas si present\u00f2 alle elezioni nelle file del Partito Socialdemocratico di Lituania, risultando eletto per quattro mandati, nel 1992, 1996, 2000, 2004, alla \"Seimas\".\nNel 2004 venne nominato ministro della difesa.\nIl 9 dicembre 2008 si \u00e8 dimesso dalla carica ed \u00e8 stato sostituito da Andrius Kubilius."}
{"id": "503467", "revid": "33689", "url": "https://it.wikipedia.org/wiki?curid=503467", "title": "Franca Ongaro", "text": "Biografia.\nDopo gli studi classici nella citt\u00e0 natale, i suoi primi interessi si rivolsero prevalentemente alla letteratura (era sorella dello scrittore Alberto Ongaro). Pubblic\u00f2 diversi racconti per l'infanzia, nonch\u00e9 una riduzione dell\"Odissea\" (illustrata da Hugo Pratt) e un'altra del romanzo \"Piccole donne\", sul \"Corriere dei Piccoli\", negli anni tra il 1959 e il 1963.\nLa conoscenza di Franco Basaglia, che divenne suo marito nel 1953, e che nell'ospedale psichiatrico di Gorizia avrebbe iniziato la \"rivoluzione psichiatrica\" nella seconda parte degli anni sessanta, cambi\u00f2 la sua vocazione come donna e come scrittrice. I due ebbero nel 1953 il figlio Enrico e nel 1954 la figlia Alberta, che nonostante gravi deficit visivi si \u00e8 laureata in psicologia e ha continuato l'attivit\u00e0 nell'insegnamento dei genitori. Col marito e con il gruppo di psichiatri e intellettuali che si radun\u00f2 attorno a loro, scrisse, cur\u00f2 e tradusse i testi che saranno la testimonianza documentaria del lavoro di apertura che, da Gorizia, inizi\u00f2 a scuotere le fondamenta dell'istituzione ospedaliera e che port\u00f2, nel corso degli anni, alla legge 180, con cui si super\u00f2 l'esperienza dei manicomi in Italia.\nDopo la morte del marito, avvenuta improvvisamente nel 1980, ne raccolse l'eredit\u00e0, continuando, soprattutto a livello politico, la lotta per l'umanizzazione della medicina psichiatrica. Dal 1983 al 1992 fu, per due legislature, senatrice della Sinistra Indipendente, e in questa veste fu \"leader\" della battaglia parlamentare e culturale per l'applicazione dei principi posti dalla riforma psichiatrica, come autrice del disegno di legge di attuazione della legge 180, da cui scatur\u00ec il testo base del primo \"Progetto obiettivo salute mentale\" (1989). Collabor\u00f2 anche alla stesura delle varie disposizioni regionali che hanno diffuso maggiormente la cultura dell'accoglienza del malato psichiatrico nelle pi\u00f9 diverse zone del Paese.\nTra i numerosi riconoscimenti nazionali e internazionali, ricevette il premio \"Ives Pelicier\" dell\"International Academy of Law and Mental Health\" (luglio 2000) e la laurea \"honoris causa\" in Scienze politiche dall'Universit\u00e0 di Sassari (aprile 2001).\nA Franco Basaglia e a Franca Ongaro Basaglia nel 2011 a Trieste \u00e8 stato intitolato il teatro dell'ex ospedale psichiatrico\nOpere.\nLa sua produzione, personale o in coppia con il marito, si estese a tematiche di carattere filosofico e sociologico sulla medicina moderna e le istituzioni sanitarie, la bioetica, la condizione della donna, le pratiche di trasformazione delle istituzioni.\nCome traduttrice (testi pi\u00f9 importanti).\nInoltre, cur\u00f2 per Einaudi la pubblicazione dei due volumi degli \"Scritti\" di Franco Basaglia (1981-'82), nonch\u00e9 il volume biografico: \"Franco Basaglia. L'utopia della realt\u00e0\" (2005)."}
{"id": "503468", "revid": "599013", "url": "https://it.wikipedia.org/wiki?curid=503468", "title": "Adolfo Valencia", "text": "Carriera.\nClub.\nCentravanti rapido e veloce, per le sue caratteristiche fisiche venne soprannominato \"El Tren\" (\"Il Treno\"). Nel corso della sua carriera ha giocato in sette nazioni diverse: nella nativa Colombia (Independiente Santa Fe), Germania (), Spagna (), Italia (), Grecia (PAOK), Stati Uniti d'America (MetroStars) e Venezuela (Maracaibo).\nVisse, ormai trentunenne, una seconda giovinezza nei MetroStars nella stagione 2000-2001, dove realizz\u00f2 16 reti nella \"Major League Season\" e cinque nella Coppa nazionale. Si ritir\u00f2 dal mondo del calcio due annate dopo.\nNazionale.\nCon la Nazionale colombiana Valencia ha disputato 38 partite, segnando 14 reti. Risulta tra i marcatori nello storico 5-0 inflitto all'Argentina, una vittoria che ancora oggi risulta tra le pi\u00f9 larghe e pi\u00f9 indimenticabili considerando la portata dell'avversario per la Nazionale colombiana. \u00c8 qui che nasce il soprannome \"El Tr\u00e9n\", il treno, per la sua straordinaria rapidit\u00e0. Prese parte ai Mondiali statunitensi del 1994 e realizz\u00f2 ben due reti; la prima rete nella partita di esordio contro Romania persa per 3 reti ad 1 e l'altra rete contro gli USA nella partita persa per 2 reti ad 1 e ricordata soprattutto per l'autogol di Andr\u00e9s Escobar.\nPartecip\u00f2 anche ai Mondiali di Francia 1998 senza riuscire per\u00f2 a segnare stavolta."}
{"id": "503475", "revid": "76963", "url": "https://it.wikipedia.org/wiki?curid=503475", "title": "Jaason Simmons", "text": "Biografia.\nSimmons, biondo e muscoloso, in Italia non \u00e8 molto conosciuto: ha solo avuto alcune interpretazioni minori in telefilm come \"Baywatch\", nel ruolo di \"Logan Fowler\", il compagno di \"Caroline Holden\" (Yasmine Bleeth), e Paradise Beach. Nel marzo del 2008 ha fatto coming out, dichiarando la propria omosessualit\u00e0 al magazine australiano \"New Idea\", e di essere fidanzato con l'attore irlandese John O'Callaghan. O'Callaghan nel 2006 ha adottato un ragazzo ugandese, la coppia spera di sposarsi il prima possibile in Canada, dove il matrimonio tra persone dello stesso sesso \u00e8 legalmente riconosciuto."}
{"id": "503476", "revid": "834", "url": "https://it.wikipedia.org/wiki?curid=503476", "title": "Campionato europeo di calcio Under 21", "text": ""}
{"id": "503477", "revid": "6923", "url": "https://it.wikipedia.org/wiki?curid=503477", "title": "Stefano Chiccarelli", "text": "Biografia.\nEsperto di sicurezza informatica, protagonista storico della telematica italiana dove \u00e8 anche noto sotto lo pseudonimo di NeURo, SysOp di una delle prime BBS italiane, fonda nel 1994 lassociazione culturale Metro Olografix, in piena attivit\u00e0. Sotto la sua presidenza, la Metro Olografix ha organizzato i primi corsi di alfabetizzazione informatica destinati gratuitamente ai comuni abruzzesi, i primi corsi di Linux. Nel 1996 promuove, sempre grazie alla Metro Olografix, il primo Meeting nazionale delle associazioni telematiche, svoltosi a Pescara; quattro edizioni de \"L'hacker e il magistrato\" (il primo tentativo di \"far parlare\" dellhacking la comunit\u00e0 underground e le istituzioni), il Metro Olografix Crypto Meeting e, nel 2004, il Metro Olografix Camp (MOCA), un evento sullo stile del tedesco Chaos Communication Camp, che ha riunito in un centro sportivo, per svariati giorni, hacker (\"smanettoni\") di tutta Italia.\nDiviene noto nella scena underground digitale internazionale nell'aprile 2002, pubblicando in rete i risultati di una ricerca sulle vulnerabilit\u00e0 del modem/router ADSL della ALCATEL, nel suo modello Speed Touch, ipotizzate in origine da Shimomura. Tali ricerche non solo contribuiranno a rendere pi\u00f9 sicuri tali componenti di rete, ma porteranno all'intuizione, successivamente dimostrata, che i due modelli commercializzati a prezzi diversi, come modem (HOME) e come router (PRO) sono basati sulla medesima tecnologia, e che \u00e8 possibile seguendo una procedura basata su comandi e men\u00f9 non documentati dall'azienda costruttrice attivare anche sul modello di fascia bassa le medesime funzionalit\u00e0 dell'altro apparato. Tale procedura \u00e8 stata resa di pubblico dominio.\nCo-autore del libro \"Spaghetti hacker\", assieme ad Andrea Monti, \u00e8 CEO di Quantum Leap s.r.l."}
{"id": "503480", "revid": "78273", "url": "https://it.wikipedia.org/wiki?curid=503480", "title": "San Gregorio al Ponte Quattro Capi", "text": ""}
{"id": "503484", "revid": "34928", "url": "https://it.wikipedia.org/wiki?curid=503484", "title": "Torre suda", "text": ""}
{"id": "503485", "revid": "1543377", "url": "https://it.wikipedia.org/wiki?curid=503485", "title": "L'albero degli zoccoli", "text": "L'albero degli zoccoli \u00e8 un film drammatico-storico del 1978 diretto da Ermanno Olmi, vincitore della Palma d'oro al 31\u00ba Festival di Cannes.\nLa pellicola, girata principalmente in dialetto bergamasco da attori non professionisti, fu poi dagli stessi doppiata in italiano al termine delle riprese.\nIl film \u00e8 stato selezionato tra i 100 film italiani da salvare.\nTrama.\nIn una cascina di pianura a Palosco, nella campagna bergamasca, tra l'autunno 1897 e la primavera 1898, vivono 4 famiglie di contadini.\nEpisodi.\nIl film \u00e8 strutturato in quattro differenti episodi che ripercorrono le vicende delle quattro famiglie che abitano la cascina dove il film \u00e8 ambientato. Gli episodi si intersecano tra loro nella narrazione degli eventi che proseguono e si alternano col trascorrere le stagioni, proprio come le stagioni determinavano il passare della vita contadina nelle campagne.\nLa famiglia Batist\u00ec.\nM\u00e8nec, un bimbo di 6 anni sveglio e intelligente, deve fare 6 chilometri per andare a scuola. Un giorno torna a casa con uno zoccolo rotto. Non avendo soldi per comprare un nuovo paio di scarpe, il padre Batist\u00ec decide di tagliare di nascosto un albero di ontano per fare un nuovo paio di zoccoli al figlio. Il padrone della cascina per\u00f2 viene a saperlo e alla fine viene scoperto il colpevole: la famiglia di M\u00e8nec, composta dal padre Batist\u00ec, dalla moglie Battistina e dai tre figli di cui uno ancora in fasce, caricate le povere cose sul carro, viene cacciata dalla cascina.\nLa vedova Runc.\nAccanto a questa vicenda che apre, chiude e d\u00e0 il titolo al film, si alternano episodi dell'umile vita contadina della cascina, contrassegnata dal lavoro nei campi e dalla preghiera. La vedova Runc, a cui \u00e8 da poco mancato il marito, \u00e8 costretta a lavorare come lavandaia per poter sfamare i suoi figli, mentre il figlio maggiore di 14 anni viene assunto come garzone al mulino. Anche in questa situazione d'indigenza, non viene mai a mancare la carit\u00e0 verso i pi\u00f9 poveri, come Giopa, un mendicante che si reca da loro in cerca di cibo. A peggiorare la situazione, la mucca da latte della famiglia si ammala, tanto che il veterinario, fatto chiamare dal paese, consiglia loro di macellarla, considerandola spacciata. Tuttavia la vedova riempie un fiasco d'acqua presso un fontanile benedetto che scorre accanto alla cappellina del locale lazzaretto implorando la grazia al Signore e fa bere l'acqua benedetta alla mucca. L'animale dopo alcuni giorni guarisce. Con loro vive anche nonno Anselmo, padre della vedova, un ingegnoso e saggio contadino. Sostituendo in gran segreto, con la complicit\u00e0 della nipote Bettina, lo sterco di gallina a quello di mucca come concime, riesce a far maturare i propri pomodori un mese prima degli altri. Anselmo \u00e8 molto amato dai bambini ed \u00e8 il continuatore della cultura popolare, fatta di proverbi e filastrocche, che si tramanda oralmente di generazione in generazione.\nStefano e Maddalena.\nAltra vicenda narrata \u00e8 il timido corteggiamento di Stefano a Maddalena, fatto d'intensi e casti sguardi e pochissime parole. Significativo \u00e8 il loro primo incontro in cui Stefano, dopo aver seguito a pochi passi di distanza Maddalena lungo il sentiero per un lungo tratto, le chiede il permesso di salutarla, la giovane dopo un breve silenzio, d\u00e0 l'assenso, Stefano allora la saluta, lei ricambia il saluto e si separano. I due alla fine si sposano e si recano il giorno stesso in barca a Milano, agitata dai moti del maggio 1898 con la repressione del generale Fiorenzo Bava Beccaris, per andare a trovare in un convento di bambini esposti suor Maria, zia di lei. Su richiesta della religiosa adottano un bambino di nome Giovanni Battista.\nLa famiglia Finard.\nLa quarta e ultima famiglia che vive nella cascina \u00e8 quella del Finard. Essa \u00e8 composta da padre, madre, tre figli e il nonno. Una peculiarit\u00e0 di questa famiglia sono i litigi, frequenti e violenti, tra il padre autoritario e il figlio maggiore accusato di non lavorare mai abbastanza (\u00e8 alcolista). Un giorno Finard, alla festa del paese in mezzo alla folla che assiste a un comizio socialista trova una moneta d'oro da 20 lire (un marengo). Tornato in cascina la nasconde nello zoccolo del suo cavallo. Dopo qualche tempo cerca di recuperare la moneta. Accortosi che non c'\u00e8 pi\u00f9, incomincia a inveire contro il cavallo che s'imbizzarrisce. Per calmare il Finard, che si \u00e8 preso un malanno per la rabbia, la moglie chiama la donna del segno che gli d\u00e0 una pozione.\nProduzione.\nSceneggiatura.\n confida Ermanno Olmi. Ma, Da quel momento, Qui, Olmi parla di un mondo contadino in cui ha vissuto. Poi, opponendosi alla fine di questo mondo come prospettato da Visconti ne \"La Terra trema\", ci dice: \nRiprese.\nLe riprese del film furono realizzate tra febbraio e maggio del 1977 prevalentemente nella bassa pianura bergamasca orientale compresa tra i comuni di Martinengo, Palosco, Cividate al Piano, Mornico al Serio, e Cortenuova, mentre alcune scene con la presenza del Naviglio Grande sono state girate nella campagna milanese, nei borghi di Castelletto di Abbiategrasso, Robecco sul Naviglio, Bernate Ticino e Castelletto di Cuggiono.\nLa cascina, il luogo principale del film, \u00e8 la \"cascina Roggia Sale\", cos\u00ec chiamata perch\u00e9 si affaccia sulla roggia stessa. Si trova in territorio di Palosco, al confine con Cividate al Piano.\nEssa \u00e8 stata trovata dopo ricerche infruttuose e solo per caso, appunto quando Ermanno Olmi stava ritornando a Martinengo:\nNel film compaiono anche delle scene girate in navigazione sul Naviglio Grande (anzich\u00e9 sul Naviglio della Martesana come vorrebbe la logica della storia), tra le quali \u00e8 possibile riconoscere Palazzo Cittadini Stampa a Castelletto di Abbiategrasso che simula la darsena ottocentesca di Milano; sono inoltre riconoscibili lungo il percorso Villa Gaia di Robecco sul Naviglio, il settecentesco ponte \"a schiena d'asino\" di Castelletto di Cuggiono e la chiesa parrocchiale di Bernate Ticino, sempre nella campagna milanese.\nDopo lo sbarco le scene sono un sapiente montaggio di inquadrature tra Treviglio, Pavia e Milano volte a rappresentare il capoluogo lombardo.\nA Treviglio si vede via Cavallotti (altezza numero 9) milanesizzata con le insegne dei negozi.\nTra le scene che si alternano vi \u00e8 una breve inquadratura di via Palazzo Reale a Milano che lascia intravedere una piccola porzione del Duomo.\nAlcune scene sono girate a Pavia, in particolare la scena col tram \u00e8 Piazza Botta (davanti a Palazzo Botta Adorno) Pavia ripresa da Piazza Garavaglia, mentre altre furono girate nelle vie tra palazzo Langosco Orlandi e il monastero di San Felice, per rappresentare la Milano di fine ottocento.\nNei titoli di coda vengono ringraziati i comuni di Martinengo e Palosco.\nEffetti speciali.\nGli effetti speciali sono stati eseguiti esclusivamente durante il film. Nelle scene del film ambientate in inverno \u00e8 stata aggiunta neve artificialmente tirandola con un rastrello, mentre per le scene di pioggia sono state utilizzate due canne dell'acqua collegate ma poste ad una differente altezza.\nColonna sonora.\nLa colonna sonora, composta di brani per organo di Johann Sebastian Bach, eseguita all'organo da Fernando Germani e di canzoni popolari e contadine, risulta poco invadente quanto efficace nel rimarcare alcune situazioni salienti come il taglio dell'albero.\nDistribuzione.\nData di uscita.\nLe date di uscita internazionali nel corso degli anni sono state:\nDivieti.\nCi sono scene in cui viene mostrata l'eviscerazione del maiale e la decapitazione di un'oca Non sono presenti nudit\u00e0 di adulti, ma in due occasioni ci sono brevi scene di ragazzini nudi: uno \u00e8 sistemato in una vasca da bagno e l'altro, a distanza, viene mostrato mentre urina in un vaso da notte tenuto da sua madre.\nA causa di queste 2 tipi di scene ci sono state le seguenti valutazioni:\nEdizione italiana.\nDoppiaggio.\nLa pellicola, girata in lingua lombarda nelle sue varianti bergamasca e milanese, fu poi successivamente doppiata in italiano dagli stessi attori per la distribuzione italiana.\nEdizione home video.\nUscita originariamente in videocassetta, dopo una prima versione in DVD negli anni 2000, il 18 dicembre 2018 \u00e8 uscita l'edizione in Blu-ray Disc per il 40\u00ba anniversario del film, con doppia traccia audio mono Dolby Digital sia in bergamasco che in italiano e con l'aggiunta di un'intervista a Ermanno Olmi nei contenuti speciali.\nAccoglienza.\nIncassi.\nIn Italia al botteghino ha incassato l'equivalente di euro.\nCritica.\nIl film \u00e8 uscito due anni dopo il film \"Novecento\" di Bernardo Bertolucci con un tema simile. Ma il film di Olmi ha attirato pi\u00f9 attenzione e ha suscitato molte recensioni entusiaste. D'altra parte, alcuni critici hanno accusato Olmi di una visione egocentrica e miope della storia basata sulla nostalgia, negando problemi storici e sociali, trovando rifugio nel cattolicesimo severo.\nIl film non \u00e8 stato presentato in anteprima in Finlandia fino al 1979, quando ha ottenuto il secondo maggior numero di voti dai critici cinematografici finlandesi nel sondaggio organizzato dalla rivista del club Projektion per i migliori film dell'anteprima dell'anno\nNel 2004, il New York Times ha votato L'albero degli zoccoli come uno dei mille migliori film di tutti i tempi.\nIl critico Damir Radic cita L'albero degli zoccoli come uno dei suoi dieci film preferiti:\nLa regista Ante Babaja lo cita come un grande modello: \nRoger Ebert ha dato al film tre stelle su quattro:\nDennis Schwartz ha anche valutato il film quattro:\nIl regista non mette i contadini sulla griglia di un'ideologia politica. ci spiega Freddy Buache, che aggiunge:\n\u00c9mile Breton pu\u00f2 effettivamente concludere che: Poi aggiunge:\nIl cineasta britannico Mike Leigh ha elogiato il film nella rubrica del Daily Telegraph: creatori della pellicola su pellicola in serie di interviste, il 19 ottobre 2002. Leigh rende omaggio all'umanit\u00e0 del film, al realismo, e vasta scala. Ha definito il film prima di concludere Leigh ha descritto l'epopea della vita contadina nella Lombardia di Olmi come il film impegnato per eccellenza: \nQuando ad Al Pacino fu chiesto dall'AFI quale fosse il suo film preferito, ammise che \u00c8 stato selezionato dal Vaticano nella categoria \"valori\" della sua lista di 45 \"grandi film\" e incluso tra i \"1001 film da vedere prima di morire\", a cura di Steven Schneider. Questo film fa parte della Criterion Collection, alla posizione 854.\nIl successo internazionale del film fu spiegato con il ricorso alla teoria dell'inconscio collettivo dello psicanalista Jung: avrebbe risvegliato le origini contadine, presenti in ognuno di noi.\nQuanto ai punteggi ha ottenuto 4,5 su 5 per AllMovie, 7,7 su 10 per FilmAffinity, 7,9 su 10 per Imdb e 94 su 100 per Tomatometer e 87 su 100 per l'audience di Rotten Tomatoes.\nSu MyMovies ottiene 4,11 su 5 mentre su TvZap il punteggio \u00e8 8.\nPrimati.\nIl film a Bergamo stabil\u00ec, con la prima edizione, il record di giorni di programmazione, ben 113.\nRiconoscimenti.\nTra i riconoscimenti si contano 18 vittorie:\nE una candidatura:\nInfluenza culturale.\nTra i film parodia, entrambi con Luigi Ornaghi che interpreta Batist\u00ec, abbiamo \"Ratataplan,\" diretto da Maurizio Nichetti, e \"L'albero delle zoccole\" di Leo Salemi del 1995.\nUna scena cinematografica compare in \"Splendor\" (1989), mentre diverse clip sono mostrate nel documentario \"\" (1985).\nDei poster del film sono mostrati in \"Splendor\" (1989) e ne \"La signora ammazzatutti\" (1994).\nIl film \u00e8 stato riproposto in prima serata su Rai 3 in segno di solidariet\u00e0 ai bergamaschi (duramente colpiti dall'emergenza covid-19) il 10 aprile 2020.\nDisposizione cognome nome di attori e personaggi nei titoli di coda.\nI nomi di battesimo degli attori, e anche quelli dei personaggi che interpretano, contrariamente alla regola che vuole il nome posto sempre davanti al cognome, sono fatti scorrere nei titoli di coda dopo il cognome per una precisa scelta poetica del regista, che intendeva in questo modo rappresentare in prospettiva storica la condizione umile e assoggettata dei contadini.\nScelta degli attori.\nTutti gli attori sono non professionisti, contadini e non, accomunati soltanto dal non avere alcuna precedente esperienza cinefila e/o di recitazione. Tra di essi vi \u00e8 anche Carmelo Silva, vignettista de il \"Popolo Cattolico\", il \"Calcio Illustrato\" e la \"Gazzetta dello Sport\", che interpreta il prete."}
{"id": "503490", "revid": "697352", "url": "https://it.wikipedia.org/wiki?curid=503490", "title": "Slow-start", "text": ""}
{"id": "503491", "revid": "118958454", "url": "https://it.wikipedia.org/wiki?curid=503491", "title": "East Midlands Allied Press", "text": "EMAP (acronimo di East Midlands Allied Press) \u00e8 una casa editrice britannica specializzata nella produzione di magazine, e nell'organizzazione di eventi e conferenze.\nGli appartengono anche diverse stazioni radio e televisive.\nIl gruppo \u00e8 strutturalmente diviso in 3 rami principali: \"Emap Consumer Media\", \"Emap Radio\" e \"\"Emap Advertising\".\nIl 20 giugno 2006 il ramo francese dell'azienda, Emap France, \u00e8 stato venduto ad Arnoldo Mondadori Editore S.p.A. e rinominato Mondadori France."}
{"id": "503493", "revid": "104485", "url": "https://it.wikipedia.org/wiki?curid=503493", "title": "Caviglia", "text": "Nell'anatomia umana la caviglia \u00e8 la regione di raccordo fra gamba e piede, nell'ambito dell'arto inferiore, comprendente l'articolazione tibio-tarsica o talo-crurale (di tipo a troclea o ginglimo) tra le estremit\u00e0 distali di \"tibia\" e \"fibula\" (o \"perone\") e dell'\"astragalo\" (o \"talo\") del piede (\"articolazione talocrurale\"). \nL'articolazione tra tibia ed astragalo sopporta un peso maggiore rispetto all'articolazione tra quest'ultimo e la fibula.\nMovimenti.\nL'articolazione della caviglia \u00e8 responsabile dell'estensione dorsale o flessione plantare, come quando si sta in piedi sulle punte, e della flessione dorsale o estensione plantare del piede, come quando si sta in piedi soltanto sui talloni. La caviglia non permette la rotazione, ma soltanto movimenti di flessione ed estensione.\nNella flessione plantare, i legamenti anteriori dell'articolazione diventano pi\u00f9 lunghi, mentre quelli posteriori si accorciano. L'inverso accade nell'estensione plantare. Lungo l'asse longitudinale del piede sono anche possibili i movimenti di pronazione e supinazione.\nArticolazione.\nIl malleolo laterale della fibula e il malleolo mediale della tibia, assieme alla superficie caudale della tibia, si articolano con le tre faccette dell'astragalo. Queste superfici sono ricoperte da cartilagine. La parte anteriore dell'astragalo \u00e8 pi\u00f9 larga di quella posteriore. Quando il piede \u00e8 flesso sul dorso, la parte pi\u00f9 estesa dell'astragalo va ad articolarsi con le superfici corrispondenti di tibia e perone, creando una giuntura pi\u00f9 stabile rispetto a quella che si crea nella flessione plantare.\nLegamenti.\nL'articolazione talocrurale \u00e8 rinforzata dal \"legamento deltoideo\" (o mediale) di forma triangolare, e da tre legamenti laterali: il \"legamento peroneo-astragalico anteriore\", il \"legamento tibioastragaleo posteriore\" e il \"legamento tibiocalcaneale.\"\nIl legamento deltoideo sostiene il lato mediale dell'articolazione, ha inserzione sul malleolo mediale della tibia e si collega in quattro punti : sul calcagno,sul legamento calcaneonavicolare plantare, sulla tuberosit\u00e0 navicolare e sulla superficie mediale dell'astragalo.\nIl legamento deltoideo \u00e8 composto da:\nIl legamento collaterale laterale dell'articolazione della caviglia \u00e8 composto da\nI legamenti ventrali e tibioastragalei anteriore e posteriore rinforzano la parte laterale dell'articolazione talocrurale, dal malleolo laterale della fibula alle estremit\u00e0 orsale dell'astragalo Il \"legamento tibiocalcaneale\" origina dal malleolo laterale e si inserisce sulla superficie laterale del calcagno.\nSebbene non copra l'articolazione della caviglia stessa, il legamento sindesmotico fornisce un importante contributo alla stabilit\u00e0 della caviglia. Questo legamento abbraccia la sindesmosi, cio\u00e8 l'articolazione tra l'aspetto mediale del perone distale e l'aspetto laterale della tibia distale. Una lesione isolata a questo legamento \u00e8 spesso chiamata distorsione alla caviglia alta.\nL'architettura ossea dell'articolazione della caviglia \u00e8 pi\u00f9 stabile nella dorsiflessione. Pertanto, \u00e8 pi\u00f9 probabile che si verifichi una distorsione alla caviglia quando la caviglia \u00e8 flessa plantare, poich\u00e9 il supporto legamentoso \u00e8 pi\u00f9 importante in questa posizione. La distorsione alla caviglia classica coinvolge il legamento peroneo-astragalico anteriore (ATFL), \u00e8 anche il legamento pi\u00f9 comunemente lesionato durante le distorsioni da inversione. Un altro legamento che pu\u00f2 essere lesionato in una distorsione alla caviglia grave \u00e8 il \"legamento tibiocalcaneale\" .\nOrigine del nome.\nIl termine \"caviglia\" deriva dalla parola tardo-latina \"cav\u00eccla\" (cavicchia), che indicava un grosso chiodo, evolutasi poi nel provenzale \"cavilha\" (molto simile al termine italiano attuale)."}
{"id": "503499", "revid": "1232112", "url": "https://it.wikipedia.org/wiki?curid=503499", "title": "Libero De Rienzo", "text": "Biografia.\nDe Rienzo nacque a Napoli, nel quartiere di Chiaia, figlio di Fiore De Rienzo, originario di Paternopoli, in provincia di Avellino, e di Nunzia Rondinella nata a Napoli da famiglia di antiche origini partenopee. In seguito della scomparsa della madre, morta prematuramente quando Libero aveva soltanto due anni, si trasfer\u00ec al seguito del padre a Roma, dove crebbe. Appassionatosi alla recitazione seguendo il padre, attore e giornalista del programma tv \"Chi l'ha visto?\", nonch\u00e9 aiuto regista di Citto Maselli, ha modo di debuttare nel mondo della recitazione nel 1996, frequentando il gruppo catalano La Fura dels Baus, per poi continuare l'esperienza teatrale collaborando con il gruppo romano \"Area Teatro.\"\nEsord\u00ec sul grande schermo nel film del 1999 \"Asini\", diretto da Antonello Grimaldi, dove affianca in un ruolo coprimario Claudio Bisio, Giovanna Mezzogiorno, Fabio De Luigi e Renato Carpentieri. Il successo arriv\u00f2 poco pi\u00f9 tardi con la partecipazione in due film di Marco Ponti: \"Santa Maradona\" (2001), dove si divide le scene col protagonista Stefano Accorsi, e grazie al quale riscosse fama e apprezzamenti (vinse il David di Donatello 2002 come miglior attore non protagonista), e \"A/R Andata + Ritorno\" (2004), dov'\u00e8 affiancato in quanto protagonista da Vanessa Incontrada. Della pellicola \"Sangue - La morte non esiste\" (2006) fu anche sceneggiatore e regista, vincendo alcuni premi cinematografici, tra cui il Ciak d'oro l'anno successivo.\nLavor\u00f2 anche in alcune produzioni televisive, tra cui \"Pi\u00f9 leggero non basta\" (1998), \"Nassiriya - Per non dimenticare\" (2007) e \"Aldo Moro - Il presidente\" (2008). Nel 2009 torn\u00f2 sul grande schermo con \"Fortap\u00e0sc\" di Marco Risi, film su Giancarlo Siani, il giornalista de \"Il Mattino\" ucciso nel 1985 dalla camorra. L'interpretazione del giornalista, considerata una delle sue migliori prove da attore, gli valse una candidatura ai David di Donatello 2010 come migliore attore protagonista. Dopo aver recitato in \"La kryptonite nella borsa\" (2011) di Ivan Cotroneo, tra il 2014 e il 2017 fu tra i protagonisti della trilogia di \"Smetto quando voglio\" diretta da Sydney Sibilia, sulle vicende di una banda di giovani ricercatori precari che si improvvisano spacciatori. L'interpretazione nel primo film della trilogia nel 2014 gli valse una seconda candidatura ai David di Donatello come miglior attore non protagonista. \nLa sua ultima interpretazione cinematografica \u00e8 da protagonista, nel film \"Takeaway\" (2021), di Renzo Carbonera.\nConsiderato uno dei maggiori talenti del cinema italiano della sua generazione, l'attore napoletano \u00e8 morto improvvisamente il 15 luglio 2021 nella sua casa di Roma, stroncato da un infarto all'et\u00e0 di soli 44 anni. La Procura di Roma ha aperto un'inchiesta per morte in conseguenza di altro reato, essendo stato rinvenuto nella propria abitazione un piccolo quantitativo d'eroina destinato ad uso personale, disponendone perci\u00f2 l'autopsia. L'esame tossicologico ha confermato il decesso a causa di una overdose. Il 28 luglio \u00e8 stato arrestato lo spacciatore che, sulla base dei tabulati telefonici, avrebbe venduto la dose di eroina ritrovatagli poi in casa il giorno della morte.\nL'attore \u00e8 stato sepolto a Paternopoli, accanto alla madre e al nonno paterno.\nVita privata.\nEra figlio di Fiore De Rienzo, attore e giornalista del programma tv \"Chi l'ha visto?\". Era affettuosamente soprannominato dai suoi amici \"Picchio\". \nEra sposato con la scenografa Marcella Mosca, con la quale ha avuto due figli, nati nel 2015 e nel 2019. \nDe Rienzo era fortemente legato all'isola di Procida, isola della quale \u00e8 originaria la moglie e che l'attore conosceva fin da bambino, sulla quale aveva anche acquistato casa con la compagna. L'amore per l'isola lo ha portato a sostenere e farsi promotore di numerose battaglie civili, come quella in difesa del piccolo Pronto Soccorso locale, inoltre, con la compagna e alcuni abitanti dell'isola, ha ideato e realizzato il festival \u00abArthetica\u00bb nel cortile del complesso monumentale di Palazzo D\u2019Avalos, ex penitenziario di Procida, dando un contributo notevole alla scelta dell\u2019isola come capitale italiana della cultura nel 2022."}
{"id": "503501", "revid": "62004", "url": "https://it.wikipedia.org/wiki?curid=503501", "title": "Marco Giovannetti", "text": "Nel 1984 fu campione olimpico nella cronometro a squadre; professionista dal 1985 al 1994, vinse la Vuelta a Espa\u00f1a 1990.\nCarriera.\nLombardo di nascita (i genitori si erano trasferiti l\u00ec da poco) ma toscano di origini e residenza, crebbe ciclisticamente nella Montecarlo Ciclismo di Lucca. Nelle categorie minori colse buoni risultati e vinse la medaglia d'oro ai Giochi olimpici di Los Angeles 1984 nella cronometro a squadre con Marcello Bartalini, Eros Poli e Claudio Vandelli, successo che lo port\u00f2 al passaggio al professionismo l'anno seguente.\nFra i professionisti colse poche ma prestigiose vittorie. Nel 1990 s'impose alla Vuelta a Espa\u00f1a, sconfiggendo il favorito Pedro Delgado e resistendo al ritorno degli avversari dopo una fuga che lo aveva visto protagonista; vinse la corsa a tappe iberica senza ottenere alcun successo di tappa. Nello stesso anno arriv\u00f2 terzo al Giro d'Italia, dietro a Gianni Bugno e Charly Mottet.\nAl Giro d'Italia termin\u00f2 inoltre ottavo e vincitore della maglia bianca di miglior giovane nel 1986, sesto nel 1987 e nel 1988, ancora ottavo nel 1989 e nel 1991, e quarto nel 1992, anno in cui si aggiudic\u00f2 anche una vittoria di tappa.\nDi rilievo la conquista della maglia tricolore nel 1992, quando colse l'attimo mentre i pi\u00f9 attesi protagonisti si marcavano strettamente a vicenda. Vest\u00ec per quattro volte la maglia azzurra ai mondiali su strada, e nel 1991 riusc\u00ec a concludere nella stessa stagione i tre \"Grandi giri\" (ottavo al Giro d'Italia, diciottesimo alla Vuelta a Espa\u00f1a e trentesimo al Tour de France).\nSi ritir\u00f2 dal ciclismo agonistico nel 1994."}
{"id": "503514", "revid": "2730", "url": "https://it.wikipedia.org/wiki?curid=503514", "title": "G\u00fcnther Anders", "text": "Biografia.\nFiglio dell'illustre psicologo Wilhelm Stern, ricevette una solida formazione umanistica. Assimilato come ebreo tedesco, studi\u00f2 sotto Martin Heidegger e Edmund Husserl, completando con quest'ultimo la sua tesi in filosofia nel 1923. Nel 1929 tent\u00f2 di ottenere l'abilitazione alla docenza presso l'Universit\u00e0 di Francoforte sul Meno, presso Paul Tillich, ma fall\u00ec, anche per le pressioni esercitate su quest'ultimo da parte di Adorno, il quale non aveva gradito le tesi di Anders sulle \"situazioni musicali\". Lo pseudonimo Anders nacque da un invito del suo editore di Berlino di cambiare il suo cognome, Stern, in quanto era assai comune tra gli scrittori in Germania e gli sugger\u00ec \u201cqualcosa di diverso\u201d (\"etwas anders\" in tedesco).\nAnders prese alla lettera il suggerimento e si chiam\u00f2 \u201cdiverso\". Spos\u00f2 nel 1929 la filosofa Hannah Arendt, da cui avrebbe divorziato nel 1937 perch\u00e9 il pessimismo di Anders era \"difficile da sopportare\", come lei confess\u00f2 in seguito. L'avvento del nazismo in Germania, nel 1933, lo costrinse presto all'esilio, dapprima a Parigi, poi negli Stati Uniti d'America, a New York e a Los Angeles, dove si dedic\u00f2 a svariati lavori manuali per mantenersi; di l\u00ec assistette alla crisi in Europa e alla catastrofe della Seconda guerra mondiale, ma anche alla progressiva militarizzazione che, dopo il conflitto, diede il via alla guerra fredda, costruita sull'equilibrio del terrore atomico.\nNegli USA fece molti lavori umili, ma anche scrisse per il giornale di lingua tedesca \"Der Aufbau\" e successivamente insegn\u00f2 presso la \"New School for Social Research\" di New York. Scrisse il suo primo libro di riflessioni filosofiche, \"Die Schrift an der Wand: Tageb\u00fccher 1941-1966\" (\"Scritti sul muro: Diari 1941-1966\"), e inizi\u00f2 la sua riflessione come operaio in un magazzino di costumi storici a Hollywood. Rientrato in Europa nel 1950 e stabilitosi a Vienna, inizi\u00f2 a lavorare su \"Die Antiquiertheit des Menschen\" (\"L'uomo \u00e8 antiquato\", 1956), dove analizzava l'inadeguatezza dei sentimenti umani in comparazione con le macchine, e a una risoluzione filosofica contro Heidegger, che Anders defin\u00ec i principi di \"cecit\u00e0 verso l'Apocalisse\", al centro del suo lavoro svolto in un secondo momento.\nEgli categorizz\u00f2 le sue idee coniando il termine tedesco \"Diskrepanzphilosophie\" (filosofia della discrepanza), per descrivere la sua attenzione sulla crescente divergenza tra ci\u00f2 che \u00e8 diventato tecnicamente possibile (ad esempio, la distruzione nucleare di tutto il globo), e ci\u00f2 che la mente umana \u00e8 in grado di immaginare. Strenuamente impegnato contro la violenza del potere e particolarmente contro il riarmo atomico, \u00e8 conosciuto come un saggista del movimento anti-nucleare ed \u00e8 uno dei maggiori filosofi contemporanei; \u00e8 stato uno dei pensatori che con pi\u00f9 rigore e tenacia ha pensato la condizione dell'umanit\u00e0 nell'epoca degli armamenti di distruzione di massa.\nCon Robert Jungk, Anders fu il cofondatore del movimento antinucleare nel 1954. Pubblic\u00f2 il suo diario filosofico di una conferenza internazionale su Hiroshima (\"Der Mann auf der Br\u00fccke\", 1959) e la sua corrispondenza con il pilota Claude Eatherly che guid\u00f2 la spedizione per lo sganciamento della bomba su Hiroshima (\"Off limits f\u00fcr das Gewissen. Der Briefwechsel zwischen dem Hiroshima-Piloten Claude Eatherly und G\u00fcnther Anders\", 1961). I suoi libri politicamente aspri dal 1960 inclusero una lettera aperta al figlio di Adolf Eichmann, un discorso sulle vittime delle guerre mondiali. Nel 1967 prese parte come giurato al tribunale Russell per rendere pubbliche le atrocit\u00e0 del Vietnam. Dal 1945 al 1955 fu sposato con la scrittrice austriaca Elisabetta Freundlich; mentre nel 1957 si spos\u00f2 con la pianista ebreo-americana Charlotte Lois Zelka, morta nel 2001.\nUno degli ultimi scritti, \"Gewalt. Ja oder nein. Eine notwendige Diskussion\", pubblicato nel 1987, riapr\u00ec in Germania il dibattito circa l'utilit\u00e0 del pacifismo non-violento in un'epoca minacciata dall'olocausto nucleare e da un'umanit\u00e0 disincantata. Egli avanz\u00f2 la tesi secondo la quale una violenza esterna pu\u00f2 legittimare una reazione di autodifesa violenta, nella convinzione che \u00abla rinuncia ad agire \u00e8 un agire insufficiente\u00bb.\nOpere.\nLa produzione letteraria e filosofica di G\u00fcnther Anders \u00e8 vastissima, nei libri e soprattutto nei suoi innumerevoli articoli e conferenze, pubblicati sulle riviste pi\u00f9 disparate (ed \u00e8 dalle pubblicazioni in rivista che nasce il suo pseudonimo, \"anders\", che significa \"altro\", con cui ha firmato tutte le sue opere).\nTra i principali testi tradotti in italiano:"}
{"id": "503517", "revid": "6923", "url": "https://it.wikipedia.org/wiki?curid=503517", "title": "Xara", "text": "Xara \u00e8 una software house britannica fondata nel 1981. Ha sviluppato software per diverse piattaforme per computer, in ordine cronologico: The Acorn Atom, BBC Micro, Z88, Atari ST, Acorn Archimedes, Microsoft Windows e Linux.\nOriginariamente chiamata Computer Concepts, Ltd.; il nome dell'azienda \u00e8 stato cambiato nel 1995 in Xara, Ltd. e successivamente in The Xara Group, Ltd.\nIl 30 gennaio 2007, Xara \u00e8 stata acquistata dalla ditta tedesca MAGIX AG, ed ora opera come una societ\u00e0 secondaria interamente controllata.\nProdotti.\nArchimedes.\nLa societ\u00e0 ha inoltre sviluppato una gamma di hardware per Acorn Archimedes tra cui:\nWindows.\nCon l'arrivo dei sistemi operativi a 32-bit (Windows 95 e Windows NT), lo sviluppo \u00e8 stato portato dalla piattaforma Acorn a Windows. Il primo prodotto \u00e8 una ri-scrittura del prodotto ArtWorks. Questo ha coinvolto un team di pi\u00f9 di 20 sviluppatori, che ha lavorato per pi\u00f9 di due anni per produrre un concorrente dell'allora leader del mercato del software di disegno Corel Draw. Il risultato fu \"Xara Studio\", inizialmente concesso in licenza a Corel che lo pubblic\u00f2 come CorelXARA nel 1995. Corel XARA \u00e8 commercializzato come un complemento web-oriented per CorelDRAW, ma \u00e8 stato chiaramente concepito come una alternativa stand-alone ai software esistenti. Nel 2000, Xara ha pubblicato il software in proprio come \"Xara X\", che \u00e8 stato sostituito da Xara X\u00b9 nel 2004, Xara Xtreme nel 2005. Nel 2006 \u00e8 stata pubblicata una versione Professional di Xara Xtreme, chiamata Xara Xtreme Pro. Xtreme \u00e8 stata successivamente rinominata \"Photo &amp; Graphic Designer\" e Xtreme Pro \u00e8 stata rinominata \"Designer Pro\".\nSoftware libero.\nNel 2005 Xara annuncia la pubblicazione come Open Source/Free Software del porting del software Xara Xtreme per Linux e macOS sotto la GNU General Public License.\nXara Networks.\nNel 1995, \u00e8 stata costituita una azienda controllata chiamata Xara Networks, Ltd., specializzata nella forniture di servizi Internet a banda larga ad aziende ed ISP (Provider Internet). Xara Networks \u00e8 stata successivamente venduta alla ITG group di Londra, pi\u00f9 comunemente conosciuta per il marchio Global Internet, e successivamente ridenominata GX Networks.\nPosizione.\nDal 1984, l'azienda ha avuto la sede in Gaddesden Place, Hemel Hempstead, una villa in stile Palladiano del XVIII secolo, disegnata dal celebre architetto James Wyatt, costruita nel 1768 e noto per essere il suo primo edificio nel Regno Unito."}
{"id": "503532", "revid": "367445", "url": "https://it.wikipedia.org/wiki?curid=503532", "title": "Instrumental hip hop", "text": "L'Instrumental hip hop \u00e8 musica hip hop senza elementi vocali.\nL'hip hop generalmente contiene due elementi: una traccia strumentale (detta \"beat\") ed una traccia vocale (detta \"rap\"). L'artista che costruisce il beat \u00e8 il DJ o il beatmaker, mentre chi provvede alla traccia vocale \u00e8 l'MC. In questa forma, il rap \u00e8 praticamente sempre il centro della canzone, in quanto maggiormente complesso e vario rispetto ad un pi\u00f9 o meno ripetitivo \"beat\".\nL'instrumental hip hop include, ma non si limita a, lavori di DJ's e beatmakers che creano musica senza l'accompagnamento dell'MC. Questo formato permette la flessibilit\u00e0 adatta a creazioni maggiormente complesse, strumentali riccamente dettagliate e varie, con meno enfasi sulla voce. Le canzoni di questo genere possono sconfinare in differenti direzioni musicali senza i vincoli vocali del tradizionale hip hop, in particolare verso la musica elettronica.\nStoria.\nQuesto stile di musica divenne popolare a met\u00e0 ed alla fine degli anni novanta con il lavoro di debutto di DJ Shadow, l'album \"Endtroducing...\", consistente in una combinazione di campionamenti funk, hip hop e film score. DJ Shadow scelse di definire la sua musica come cinematic hip hop.\nL'instrumental hip hop deve essere ancora pienamente riconosciuto come genere a s\u00e9 stante, ed \u00e8 ancora spesso aggregato al trip hop ed all'elettronica."}
{"id": "503535", "revid": "228587", "url": "https://it.wikipedia.org/wiki?curid=503535", "title": "Weber", "text": ""}
{"id": "503538", "revid": "64169", "url": "https://it.wikipedia.org/wiki?curid=503538", "title": "Jazz rap", "text": "Il jazz rap (o jazz hop) \u00e8 uno stile musicale di fusione tra l'alternative hip hop ed il jazz, sviluppato nell'ultima parte degli anni 1980 e nei primi anni 1990.\nDal punto di vista musicale si potrebbe definire come acid jazz (spesso suonato dal vivo piuttosto che campionato) su cui sono innestate delle liriche cantate in stile rap.\nI testi sono spesso di stampo intellettuale, a sfondo socio-politico o afrocentrico.\nIl jazz rap non \u00e8 mai diventato genere di risalto generale, rimanendo circoscritto ad una cerchia relativamente piccola di amanti di questo stile.\nBench\u00e9 alcuni dicano che sia stato Gil Scott-Heron l'ideatore e primo realizzatore del jazz rap, il genere nacque nel 1988 con la pubblicazione del singolo di debutto di Gang Starr (\"Words I Manifest\", che campiona Charlie Parker) e Stetsasonic (\"Talkin' All That Jazz\", che campiona Lonnie Liston-Smith). Un anno dopo, l'LP di debutto di Gang Starr, \"No More Mr. Nice Guy\" ed i loro lavori sulla colonna sonora di \"Mo' Better Blues\", e del disco di debutto dei De La Soul \"3 Feet High and Rising\" hanno dimostrato rimarcabile influenza sullo sviluppo di questo genere musicale.\nUna volta entrati nella Native Tongues Posse, i De La Soul realizzarono altri importanti album \"jazzy\", incluso quello di debutto dei Jungle Brothers \"Straight Out the Jungle\" (1988) e quello di debutto di A Tribe Called Quest \"People's Instinctive Travels and the Paths of Rhythm\" (1990).\nIl successivo album degli ATCQ, \"The Low End Theory\" (1991), incluse solo una piccola parte di suoni jazz, ma ottenne ugualmente un grande successo dalla critica, diventando uno dei pi\u00f9 influenti album hip hop del decennio, comprendente anche una collaborazione del bassista jazz Ron Carter. Nonostante il limitato successo sul mainstream musicale, un personaggio di primissimo piano come Miles Davis, nel suo ultimo album, pubblicato postumo nel 1992, \"Doo-Bop\", si bas\u00f2 su \"beat\" hip hop e la collaborazione con l'MC Easy Mo Bee. Anche l'ex componente della band di Davis, Herbie Hancock ritorn\u00f2 all'hip hop a met\u00e0 degli anni '90, dopo aver collaborato ai primi passi del genere nei primi anni '80 con il singolo \"Rockit\", pubblicando l'album \"Dis Is Da Drum\".\nUn altro jazzista attirato dai \"beat\" hip hop fu Branford Marsalis, che collabor\u00f2 con DJ Premier dei Gang Starr nel suo progetto Buckshot LeFonque. L'album di Digable Planets \"Reachin' (A New Refutation of Time and Space)\" ottenne un'acclamazione dalla critica e solitamente viene considerato il primo album coesivo di jazz rap. I lavori Freestyle Fellowship and Aceyalone sono un particolare sviluppo di fusione tra jazz ed hip hop, costruiti sullo stile precedente del jazz rap includendo elementi jazz come inusuali metriche e voci influenzate dallo scat.\nNegli ultimi anni novanta ed all'inizio del 2000, il primo progetto di Guru \"Jazzmatazz\" ospitava musicisti jazz che hanno realizzato i loro lavori dal vivo in studio, \u00e8 forse l'album jazz rap pi\u00f9 amato dalla critica: attraverso i suoi tre volumi assembla grandi del jazz come Freddie Hubbard, Donald Byrd, Courtney Pine, Herbie Hancock, Kenny Garrett e Lonnie Liston Smith assieme a grandi dell'hip hop come Kool Keith, MC Solaar e lo stesso collega di Guru, DJ Premier.\nThe Roots, la live band che include MC Black Thought, hanno ottenuto un certo successo commerciale, nonostante le influenze jazz sui loro lavori sia diventato meno prominente nella progressione della loro carriera, mentre il sassofonista ed MC inglese Soweto Kinch ha ottenuto positive impressioni dalla critica ed un moderato successo commerciale con il suo album di debutto \"Conversations With The Unseen\" nel 2003."}
{"id": "503580", "revid": "7336", "url": "https://it.wikipedia.org/wiki?curid=503580", "title": "Jazz hop", "text": ""}
{"id": "503581", "revid": "13004", "url": "https://it.wikipedia.org/wiki?curid=503581", "title": "Sollecitazione di snervamento", "text": ""}
{"id": "503583", "revid": "827882", "url": "https://it.wikipedia.org/wiki?curid=503583", "title": "Nerdcore hip hop", "text": "Il nerdcore hip hop, anche chiamato nerdcore o geeksta rap, \u00e8 un sottogenere della musica hip hop eseguito da quelli che vengono definiti nerd o geek, e viene caratterizzato da temi nelle liriche, riconosciuti come strettamente correlati ai nerd.\nStoria.\nMC Frontalot, autodefinitosi musicista nerdcore, ha coniato il termine nel 2000 nel brano \"Nerdcore Hiphop\". Frontalot, come molti artisti nerdcore, autoproduce i suoi lavori, pubblicandone diversi gratuitamente online. Come genere di nicchia, il nerdcore generalmente ha una forte tradizione amatoriale di autoproduzione ed autodistribuzione.\nPer tutti gli artisti nerdcore, Frontalot ed mc chris sono probabilmente i due artisti pi\u00f9 conosciuti. Un numero limitatissimo di autori di questo genere sono particolarmente conosciuti, perch\u00e9 le uniche cose che servono per entrare nella \"nerdcore community\" sono un microfono, un PC ed un server web. Nessun album nerdcore \u00e8 stato pubblicato da major discografiche, gli MP3 sono la prima fonte di distribuzione.\nSebbene le rime degli artisti nerdcore vadano da usi non medici di determinati farmaci (mc chris, \"The Tussin\") alla politica (Frontalot, \"Special Delivery\"), ci sono temi maggiormente preferiti, quali Star Wars (Frontalot, \"Yellow Lasers\"; 2 Skinnee J's, \"Mind Trick\"; mc chris, \"Fett's Vette\"), scienza (MC Hawking, \"Entropy\"; 2 Skinnee J's, \"Pluto\"), e computer (Optimus Rhyme, \"Reboot\"; MC Plus+, \"Computer Science for Life\").\nFare musica riguardo ad argomenti sopra detti non fa automaticamente diventare artisti nerdcore, tali temi sono popolari anche nel geek rock, nel filk ed in altri generi \"nerd-centrici\"; ci\u00f2 che li distingue \u00e8 l'attitudine all'hip hop. Meno comuni sono gli artisti che hanno registrato brani con temi simili al nerdcore, ma che non vengono generalmente considerati parte di questo genere musicale. Un esempio pu\u00f2 essere Blackalicious, non considerato come artista nerdcore nonostante suoi pezzi su temi scientifici quali \"Chemical Calisthenics\".\nDi contro, non \u00e8 necessario concentrarsi su tali soggetti per essere nerdcore: la maggior parte delle canzoni di entrambi gli artisti pi\u00f9 rappresentativi del genere, Frontalot e mc chris, non sono dedicate a temi tipicamente nerd. La differenza \u00e8 in gran parte l'auto-identificazione; Blackalicious non si identifica come nerd, a differenza di Frontalot e mc chris.\nLa parola \u201cnerdcore\u201e inoltre \u00e8 usata occasionalmente come aggettivo per descrivere un hardcore nerd (cio\u00e8 qualcuno che orgogliosamente rivendichi il suo essere nerd) o qualche cosa che sia nerdy ad un livello estremo. Ci\u00f2 \u00e8 considerato abbastanza lusinghiero all'interno della Comunit\u00e0.\nArtisti e brani correlati al genere.\nGli artisti, gli album ed i brani seguenti, sebbene non tecnicamente considerati nerdcore, si occupano di temi tipici di questo sottogenere musicale:"}
{"id": "503584", "revid": "1964823", "url": "https://it.wikipedia.org/wiki?curid=503584", "title": "Francesco Fiore", "text": "Biografia.\nDiplomato ragioniere, lavor\u00f2 prima al mercato ortofrutticolo di Napoli e in seguito fu proprietario e gestore di un bar nella popolare zona del Vasto, punto di ritrovo per gli artisti partenopei.\nInteressato alla poesia fin dalla pi\u00f9 giovane et\u00e0, pubblic\u00f2 le sue prime canzoni nel 1911 per l'editore Nobile.\nLavor\u00f2 per la casa editrice \"La Canzonetta\" per diversi anni e collabor\u00f2 anche con la \"Bottega dei 4\" e con \"Epifani\".\nRaccolse le sue poesie prima in tre volumetti, poi in un unico grande volume dal titolo \"Napule\".\nFra i suoi maggiori successi ricordiamo: \"'O piccerillo\" (1918), \"Vommero e Margellina\" (1922), \"Nun \u00e8 chella ca dichi\"' (1923), \"Beneditto 'o mese austo\" (1924), \"'O cchi\u00f9 bello nomme!\" (1924), \"Te lasso\" (1924), \"'A canzone 'e tutt\"o munno\" (1925), \"Tre parole\" (1925), \"Nun \u00e8 Carmela mia!\" (1926), \"Voglio a te!\" (1926), \"Abbracciate cu mme!\" (1927), \"'A serena d\"e cannzone\" (1927), \"Napule... e niente cchi\u00f9!\" (1928), \"Connola d'ammore\" (1929), \"Tutta pe me\" (1930), \"Voce 'e campagna\" (1931), \"'E buscie\" (1935), \"Matalena\" (1936), \"Senza n'addio!\" (1936), \"Bellavista\" (1939).\nSposato con Anna Russo, ebbe dodici figli, tra cui Renato Fiore che continu\u00f2 l'attivit\u00e0 paterna nella tradizione della canzone napoletana e Roberto Fiore, dirigente sportivo e presidente di , e Posillipo."}
{"id": "503601", "revid": "339392", "url": "https://it.wikipedia.org/wiki?curid=503601", "title": "Lanciatore Energia", "text": ""}
{"id": "503635", "revid": "228587", "url": "https://it.wikipedia.org/wiki?curid=503635", "title": "Giona", "text": ""}
{"id": "503651", "revid": "1924342", "url": "https://it.wikipedia.org/wiki?curid=503651", "title": "Country rap", "text": "Il Country rap \u00e8 un genere musicale di fusione tra la musica country e il rap. Forse per evitare la poco felice abbreviazione c-rap, tale stile \u00e8 conosciuto con diversi altri nomi quali \"hick hop\", \"hill hop\", \"hip hopry\", e \"country hip hop\". \nLil Nas X \u00e8 il pi\u00f9 conosciuto artista country rap con la sua canzone Old Town Road. \nArtisti conosciuti primariamente come rapper con accentuate influenze country sono invece Bubba Sparxxx (specialmente dal suo secondo album, \"Deliverance\") e Buck 65, mentre il genere include artisti rap rock con influenze country quali Kid Rock ed Everlast. Tow Down, rapper di Houston, si \u00e8 dedicato al country rap nel suo album di debutto \"By Prescription Only\", in particolare nel brano intitolato \"Country Rap Tune\" featuring Big Pokey e l'ultimo \"Hawk\".\nAltri esempi di country rap sono:\ne pi\u00f9 recentemente, artisti che si occupano esclusivamente di country rap, ma che hanno solo un brano nel loro repertorio:"}
{"id": "503652", "revid": "1543377", "url": "https://it.wikipedia.org/wiki?curid=503652", "title": "Aubrey Beardsley", "text": "Fu profondamente influenzato dallo stile giapponese che era di moda in quegli anni: famose sono le sue illustrazioni in bianco e nero a campiture piatte per opere come \"Salom\u00e8\".\nVita.\nAllineata con il modello estetico che vide in Oscar Wilde l'emblema, la vita di Beardsley fu improntata all'eccentricit\u00e0 ed al pubblico egocentrismo, al punto che ebbe a dichiarare: \"Ho uno scopo: il grottesco. Se non sono grottesco, non sono niente.\" Oscar Wilde amava descriverlo come un uomo \"dalla faccia come un piatto d'argento e con capelli verdi come l'erba\". Tra le voci pi\u00f9 insistenti riguardo alla sua vita privata vi sono quelle di omosessualit\u00e0 e di incesto con sua sorella maggiore, Mabel, da cui avrebbe avuto anche un figlio. Beardsley mor\u00ec di tubercolosi a Mentone, in Francia, nel 1898, all'et\u00e0 di 25 anni. Molti affermano che fosse molto bello e che si vantasse assai di questo suo pregio.\nOpere.\nBeardsley, come Rimbaud o Lautr\u00e9amont, ha speso in un arco di tempo brevissimo, nemmeno ventisei anni (1872-1898), la sua vita di artista e come loro \u00e8 stato folgorato dalle contraddizioni del suo tempo. Nasce nell'Inghilterra di fine Ottocento, sull'onda di un movimento che rifiuta i miti del secolo, in una nazione industrialmente matura, al centro di un sistema mondiale segnato da una sempre pi\u00f9 stretta compenetrazione della civilt\u00e0 occidentale con le altre antiche civilt\u00e0, in particolare con quella dell'Estremo Oriente. Inizia allora l'epoca dell'Imperialismo che segner\u00e0 un punto di svolta nella storia del capitalismo: a una societ\u00e0 borghese caratterizzata da una miriade di centri indipendenti collegati fra loro dalla mano provvidenziale del mercato, ne succede un'altra nettamente diversa turbata da nuove e pi\u00f9 profonde contraddizioni. Nel passaggio dall'una all'altra, la certezza ceder\u00e0 il posto al dubbio, l'armonia al discorde, la realt\u00e0 al sogno, il naturalismo al simbolismo.\nI sentimenti di Beardsley chiaramente preludono alla sensibilit\u00e0 del Novecento: il comico, il satirico, il giocoso, la fantasia liberata, l'onirico, l'incubo, la paura, l'orrido, il satanico, la morte, la gioia di vivere, l'amicizia, l'amore, il grottesco, la sessualit\u00e0, la donna, il feto, la natura. Tutto ci\u00f2 rappresentato in un contrasto fra nero e bianco, in una dialettica di linee marcate, in un leggero puntinismo, in figure ancora pi\u00f9 presenti perch\u00e9 senza rilievo, in stilizzazioni e simbolismi, con riferimenti a motivi orientali, con esaltazione della linea astratta o con dovizia di particolari concreti. Tutta l'opera di Beardsley \u00e8 caratterizzata dall'estremo impegno professionale, dallo studio del design, dallo sperimentalismo continuo.\nBeardsley lavor\u00f2 a lungo per la rivista \"Yellow Book\", che raccoglieva l'opera di numerosi artisti e scrittori del tempo soprattutto ascritti al movimento estetico. Le sue opere furono spesso discusse, per le peculiarit\u00e0 stilistiche innovative e soprattutto per la sua tendenza alla perversione ed al grottesco, soprattutto nei soggetti erotici del periodo maturo. Beardsley fu sempre affascinato dalla storia e dalla mitologia, mutuando da esse la maggior parte dei suoi soggetti: ricorrenti sono le figure di Lisistrata e Salom\u00e8, ad esempio. La maggior parte delle sue illustrazioni furono realizzate ad inchiostro, con netti contrasti tra campiture nere e bianche, tra raffinati dettagli e linee pure.\nBeardsley era amico di Oscar Wilde e nel 1893 illustr\u00f2 la sua \"Salom\u00e8\" in occasione della prima in Francia. Lavor\u00f2 inoltre per numerose riviste e quotidiani, tra cui \"The Savoy\" e \"The Studio\" oltre al gi\u00e0 citato \"Yellow Book\", e illustr\u00f2 molti libri tra cui \"Le Morte d'Arthur\" di Thomas Malory, alcuni racconti di Edgar Allan Poe, una raccolta di storie su Pierrot e \"The Rape of the Lock\" di Alexander Pope. Come caricaturista, oltre alla sua opera per giornali e riviste, realizz\u00f2 alcune scene sulla vita irriverente di Oscar Wilde. Tuttavia fu proprio la sua collaborazione artistica con Oscar Wilde, che in quel periodo fu incarcerato per sodomia, a sminuire la sua rispettabilit\u00e0 agli occhi delle societ\u00e0 di allora e a portarlo al licenziamento da \"Yellow Book\". Dopo il licenziamento, la rivista sub\u00ec un lento declino in quanto era Beardsley a caricarla della propria eccentricit\u00e0. Venne pubblicata solo per altri 7 mesi.\nBeardsley fu inoltre scrittore: sua \u00e8 \"Under the Hill\", un racconto erotico incompiuto basato sulla leggenda del cavaliere tedesco Tannh\u00e4user che, dopo aver trovato la dimora sotterranea di Venere, si trattiene un anno a venerare la dea.\nInfluenze successive.\nProfondamente influenzato dalle \"japaneserie\" che dilagavano nel suo tempo, Beardsley ebbe a sua volta una profonda influenza sui contemporanei e, in particolare, sui simbolisti francesi, sul Poster Art Movement della fine del XIX secolo e sul liberty con Alfons Mucha."}
{"id": "503654", "revid": "481666", "url": "https://it.wikipedia.org/wiki?curid=503654", "title": "Sepolto vivo", "text": " "}
{"id": "503656", "revid": "438678", "url": "https://it.wikipedia.org/wiki?curid=503656", "title": "Sepolto vivo (film 1962)", "text": "Sepolto vivo (\"The Premature Burial\") \u00e8 un film del 1962 diretto da Roger Corman.\nIspirato a \"La sepoltura prematura\", si tratta del terzo film (dopo \"I vivi e i morti\" e \"Il pozzo e il pendolo\") della serie basata sui racconti di Edgar Allan Poe e realizzata da Roger Corman per l'American International Pictures. .\nNelle locandine italiane il titolo del film viene riportato anche come Sepolto vivo! e Il sepolto vivo.\nTrama.\nGuy Carrell, uno studioso di medicina dominato dal timore di essere sepolto vivo (tafofobia), viene temporaneamente distolto dalla sua ossessione per l'arrivo di Emily, che manifesta l'intenzione di riallacciare una relazione con Guy. I due si sposano, anche se la sorella di Guy, Kate, non \u00e8 per niente d'accordo. Guy per\u00f2 torna ben presto al suo problema e costruisce una cripta che dovrebbe essere a prova di errata sepoltura."}
{"id": "503657", "revid": "1442080", "url": "https://it.wikipedia.org/wiki?curid=503657", "title": "Gabriele Parenti", "text": "Biografia.\nLaureato in Giurisprudenza nell'Universit\u00e0 di Pisa, per molti anni ha svolto attivit\u00e0 didattica e di ricerca per gli insegnamenti di Filosofia del diritto e Dottrina dello Stato.\nAssunto in Rai a seguito di concorso ha coordinato la Scuola di formazione di Firenze (in quel periodo ha collaborato con Orazio Costa in un corso per registi Rai).Ha collaborato con INA (Institut National Communication Audiovisuelle) di Parigi.\nDal 1985 curatore del contenitore RF Spazio Toscana, poi di Intercity (Radio2). Regista Rai \u00e8 stato autore e conduttore di molti programmi culturali come la rubrica di storia \"Il sogno e la memoria\" per Radio2 e \"Senti la montagna\"(Radio1) ha diretto \"Pronto Australia,qui Italia\", ideato da Walter Cerquetti, prodotto da Radio1 con l'emittente pubblica australiana SBS di Sydney. Ha realizzato documentari Tv per i quali ha vinto vari premi come \u201cFibula d'oro-Abetone 2006,premio speciale al X Festival del Cinema amatoriale di Bolgheri 2008,ed \u00e8 stato tra i personaggi televisivi premiati al Festival di Villa Basilica. \nNel 2008 autore con Pier Francesco Listri di una docu-fiction RF su Giorgio La Pira. Nel 2009 curatore di \"Carta Prima - la Costituzione italiana\" su Rai Parlamento.\nImpegnato nel volontariato, negli anni 2009/10 \u00e8 il primo presidente della Conferenza Permanente delle Autonomie Sociali organo ausiliario del Consiglio Regionale della Toscana.\n\u00c8 stato in Rai conduttore e regista di rubriche RF e Tv,talk show, anche in collaborazione con Tv estere . Fino al momento della pensione ha curato la programmazione di documentari Tv e programmi RF della Sede Rai di Firenze. \nIntensa l'attivit\u00e0 di scrittore con monografie e articoli su periodici specializzati. Ha collaborato con \"Storia e Dossier\", \"Studi di Filosofia politica e diritto\" e attualmente con \"Testimonianze\", \"Il Governo delle idee\", Stamp Toscana. \nE'stato docente nell'Universit\u00e0 dell'Et\u00e0 libera di Firenze e del \"Laboratorio di Ricerca sociale\" dell'Universit\u00e0 di Pisa diretto dal Prof.Ampola e ha tenuto workshop e seminari nei tre Atenei toscani.\nRegista di quasi un centinaio di sceneggiati radiofonici realizzati dal 1985 al 2011.tratti da opere letterarie e originali radiofonici.\nIl 24 gennaio 2015 un suo racconto \u00e8 stato premiato nella X edizione del Concorso letterario capannese \u201cRenato Fucini\". Regista del film \"Ritorno al viaggio\" di Umberto Broccoli , dal 2011 ha realizzato numerosi documentari, docu-film e mini fiction televisive.\nAutore di numerosi saggi di storia moderna e contemporanea."}
{"id": "503658", "revid": "76963", "url": "https://it.wikipedia.org/wiki?curid=503658", "title": "Harold Sylvester", "text": "Apparso in molte fiction statunitensi, il ruolo che gli regala popolarit\u00e0 \u00e8 l'interpretazione di \"Perryman\" in \"Ufficiale e gentiluomo\" (1982) di Taylor Hackford."}
{"id": "503660", "revid": "62004", "url": "https://it.wikipedia.org/wiki?curid=503660", "title": "Giro d'Italia 1911", "text": "Il Giro d'Italia 1911, terza edizione della \"Corsa Rosa\", si svolse in dodici tappe dal 15 maggio al 6 giugno 1911, per un percorso totale di 3530,3\u00a0km. Fu vinto dall'italiano Carlo Galetti.\nSu 86 partenti, arrivarono al traguardo finale 24 corridori. La partenza e l'arrivo furono a Roma, per festeggiare il 50\u00ba anniversario dell'unit\u00e0 d'Italia."}
{"id": "503663", "revid": "187", "url": "https://it.wikipedia.org/wiki?curid=503663", "title": "Shablo", "text": "Attivo nel hip hop italiano dalla fine degli anni novanta, produce e viene coinvolto in progetti fino al suo trasferimento ad Amsterdam, avvenuto nel 2005; nella citt\u00e0 olandese prosegue la sua attivit\u00e0 di produttore e DJ. , e negli ultimi anni \u2013 dall'uscita del suo primo disco solista \"The Second Feeling\" (2007) \u2013 ha iniziato a collaborare con artisti provenienti da molte localit\u00e0. Nokia lo ha scelto come artista ufficiale \"Trendslab\", portandolo per un anno in un tour internazionale che lo ha visto suonare su palchi e in club di pi\u00f9 Paesi. Si \u00e8 esibito a fianco di artisti fra i quali Justice, Duran Duran, Mya, Wu-Tang Clan e altri, effettuando esibizioni \"live\".\nBiografia.\nDalla natia Argentina, nel 1989 si trasferisce a Perugia, in Italia, dove ha un primo approccio con l'hip hop. Si cimenta nel rapping, ma trova la sua vocazione nella figura del DJ e produttore. Nel 1999 si trasferisce a Bologna, mentre due anni pi\u00f9 tardi ha prodotto il primo album solista di Inoki, \"5\u00ba Dan\", e nello stesso anno si \u00e8 unito al collettivo Porzione Massiccia Crew.\nCollaborazioni.\nNel 2003 Shablo inizia a collaborare al gruppo milanese Club Dogo per il tour promozionale del loro album \"Mi fist\", mentre nel 2004 ha realizzato la sigla del programma televisivo \"Hip Hop Generation\", condotto da Inoki. Successivamente, si allontana dall'Italia per cimentarsi in altri progetti: comincia cos\u00ec una collaborazione con i Feel Good Productions, team internazionale di 15 persone tra musicisti, MC, DJ e VJ, e dal sodalizio scaturiranno due importanti progetti. La collaborazione con il toaster anglo-giamaicano Navigator e delle produzioni per la cantante soul britannica Vaanya Diva. Firma produzioni per programmi televisivi olandesi e siti Internet mentre inizia il sodalizio con la cantante peruviana Poopatch.\nNel 2004 Shablo partecipa al mixtape \"PMC VS Club Dogo - The Official Mixtape\" e produce alcuni brani per l'album \"Lo spettacolo \u00e8 finito\" di Rischio. Questi lavori gli garantiscono un posto nel The Italian Job, team di produttori formato da Shablo, Don Joe e DJ Shocca. The Italian Job si occuper\u00e0 delle produzioni di \"Fabiano detto Inoki\", secondo lavoro solista di Inoki, uscito nel 2005.\nNel 2005 Shablo cura il progetto \"My Sentence\", un'unica traccia di 14 minuti ove si unisce hip hop italiano, inglese, francese ed arabo in onore dell'artista contemporaneo Jota Castro. Alla traccia partecipano Club Dogo, Vincenzo da Via Anfossi, Sean, Tek Money, Gianni KG, Royal Mehdi e Weld Grira. L'anno successivo, Shablo si unisce con il produttore J-Falla, con il quale forma il team Shablo &amp; J-Falla. I due si dedicano alle produzioni del disco \"Reloaded - Lo spettacolo \u00e8 finito Pt. 2\" di Rischio, molto innovative e fresche, inoltre insieme producono \"No More Sorrow\" per il secondo disco del Club Dogo, \"Penna capitale\".\n\"The Second Feeling\".\nIl 21 maggio 2008 Shablo pubblica il suo album di debutto, intitolato \"The Second Feeling\" e distribuito dalla Barely Legal. L'album ha visto la partecipazione di Caprice, Poopatch, Vaanya Diva, Grand Agent, Liv L Raynge ed altri musicisti. Dall'album \u00e8 stato inoltre estratto il singolo \"Count on Me\", il quale vede la partecipazione vocale del cantante soul olandese Caprice. Il brano verr\u00e0 ripreso successivamente nel 2011 da Gu\u00e9 Pequeno nel suo album \"Il ragazzo d'oro\", sotto il titolo di \"Conta su di me\".\nCollaborazione con Dankery Harv e con Don Joe.\nNel 2008 Shablo incontra Dankery Harv (met\u00e0 del duo hip hop di Detroit Frank N' Dank, noto per le numerose collaborazioni con J Dilla) ad Amsterdam durante il loro tour europeo e con lui inizier\u00e0 un rapporto di collaborazione che si concretizzer\u00e0 nell'EP \"Have Mercy on Me\", pubblicato nel novembre 2010.\nNel 2011 Shablo collabora con il beatmaker dei Club Dogo, Don Joe, dando vita all'album \"Thori &amp; Rocce\". Il disco ha visto la partecipazione di numerosi artisti appartenenti alla scena hip hop italiana e non, come Fabri Fibra, J-Ax, Club Dogo, Marracash e Francesco Sarcina.\n\"Mate y esp\u00edritu\".\nIl 4 gennaio 2016 Shablo ha annunciato il suo secondo album da solista, intitolato \"Mate y esp\u00edritu\" e uscito il 22 dello stesso mese. Descritto dallo stesso DJ come il seguito del primo album \"The Second Feeling\", l'album \u00e8 stato registrato durante i suoi viaggi a New York, nell'America Meridionale e nei Paesi Bassi e vedr\u00e0 la partecipazione vocale di numerosi artisti R&amp;B europei, di cui alcuni erano gi\u00e0 presenti in \"The Second Feeling\"."}
{"id": "503666", "revid": "1318658", "url": "https://it.wikipedia.org/wiki?curid=503666", "title": "Cantone di P\u00e9ronnas", "text": "Il Cantone di P\u00e9ronnas era un cantone francese dell\"arrondissement\" di Bourg-en-Bresse, creato nel 1984 e con capoluogo P\u00e9ronnas.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 8 comuni:"}
{"id": "503668", "revid": "2175", "url": "https://it.wikipedia.org/wiki?curid=503668", "title": "Arrondissement Bourg-en-Bresse", "text": ""}
{"id": "503671", "revid": "1874129", "url": "https://it.wikipedia.org/wiki?curid=503671", "title": "Staffordshire", "text": "Lo Staffordshire (pronuncia o , abbreviato Staffs), \u00e8 una contea dell'Inghilterra nella regione delle Midlands Occidentali.\nGeografia fisica.\nLa contea di Staffordshire confina a nord con il Cheshire, a nord-ovest con il Derbyshire, a sud con il Warwickshire, il West Midlands ed il Worcestershire, ad ovest con lo Shropshire.\nIl territorio della contea \u00e8 prevalentemente pianeggiante e ondulato nella parte centrale ed \u00e8 drenato in buona parte dal fiume Trent che l'attraversa da sud a nord. Nella parte settentrionale \u00e8 prevalentemente collinoso cos\u00ec come nella parte meridionale interessata dai rilievi collinosi del \"Cannock Chase\". Il suolo ha importanti giacimenti di carbone la cui estrazione \u00e8 stata abbandonata e nella parte meridionale ha giacimenti di ferro.\nIl suolo agricolo \u00e8 argilloso cosicch\u00e9 lo sviluppo agricolo \u00e8 stato limitato fino all'avvento della meccanizzazione in agricoltura. \nLa citt\u00e0 principale \u00e8 Stoke-on-Trent. Altre citt\u00e0 sono Lichfield, Burton upon Trent, Newcastle-under-Lyme, Cannock, Tamworth ed il capoluogo di contea di Stafford.\nGeografia antropica.\nSuddivisioni amministrative.\nLa contea di Staffordshire \u00e8 divisa in otto distretti ammininistrativi: \"Cannock Chase\", \"East Staffordshire\", \"Lichfield\", \n\"Newcastle-under-Lyme\", \"South Staffordshire\", \"Borough of Stafford\", \"Staffordshire Moorlands\" e \"Tamworth\". \"Stoke-on-Trent\" costituisce una unitary authority indipendente."}
{"id": "503674", "revid": "1318658", "url": "https://it.wikipedia.org/wiki?curid=503674", "title": "Cantone di B\u00e2g\u00e9-le-Ch\u00e2tel", "text": "Il Cantone di B\u00e2g\u00e9-le-Ch\u00e2tel \u00e8 stato un cantone francese dell\"arrondissement\" di Bourg-en-Bresse con capoluogo B\u00e2g\u00e9-le-Ch\u00e2tel.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 10 comuni:"}
{"id": "503676", "revid": "1318658", "url": "https://it.wikipedia.org/wiki?curid=503676", "title": "Cantone di Bourg-en-Bresse-Est", "text": "Il Cantone di Bourg-en-Bresse-Est era un cantone francese dell\"arrondissement\" di Bourg-en-Bresse che comprendeva unicamente una parte della citt\u00e0 di Bourg-en-Bresse.\nCreato nel 1982 comprendeva inizialmente anche i comuni di Montagnat e di Saint-Just ma nel 1984 questi ultimi vennero scissi ed entrarono a far parte del Cantone di P\u00e9ronnas.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso."}
{"id": "503679", "revid": "287204", "url": "https://it.wikipedia.org/wiki?curid=503679", "title": "Cantone di Bourg-en-Bresse-1", "text": "Il Cantone di Bourg-en-Bresse-1 \u00e8 un cantone francese dell'Arrondissement di Bourg-en-Bresse.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, comprende una parte della citt\u00e0 di Bourg-en-Bresse e il comune di Viriat."}
{"id": "503680", "revid": "287204", "url": "https://it.wikipedia.org/wiki?curid=503680", "title": "Cantone di Bourg-en-Bresse-2", "text": "Il Cantone di Bourg-en-Bresse-2 \u00e8 un cantone francese dell'Arrondissement di Bourg-en-Bresse.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, che comprende una parte della citt\u00e0 di Bourg-en-Bresse e i seguenti comuni:"}
{"id": "503682", "revid": "226458", "url": "https://it.wikipedia.org/wiki?curid=503682", "title": "Mamante", "text": ". \nOrigine e diffusione.\nNome di scarsissima diffusione, attestato sporadicamente in Italia settentrionale; \u00e8 ricordato prevalentemente per il santo martire di Cesarea, molto venerato fra i bizantini.\nL'etimologia del nome, attestato in greco e in latino come \"Mamans\", \"Mamas\" o \"Mama\", \u00e8 ignota, forse greca o asiatica.\nOnomastico.\nL'onomastico si festeggia il 17 agosto in onore di san Mamante, un pastore martire a Cesarea in Cappadocia sotto Aureliano. Con questo nome si ricordano anche altri due santi, sempre orientali: uno, martire in Palestina e festeggiato assieme ai santi Basilisco e Tecla il 21 giugno e l'altro, martire con altri compagni a Melitene, ricordato il 7 novembre."}
{"id": "503683", "revid": "110157", "url": "https://it.wikipedia.org/wiki?curid=503683", "title": "Cantone di Ceyz\u00e9riat", "text": "Il Cantone di Ceyz\u00e9riat \u00e8 un cantone francese dell'Arrondissement di Bourg-en-Bresse.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 22 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 22:"}
{"id": "503686", "revid": "125483748", "url": "https://it.wikipedia.org/wiki?curid=503686", "title": "Tony Plana", "text": "Biografia.\nDiplomato alla Royal Academy of Dramatic Art di Londra, la sua attivit\u00e0 artistica \u00e8 incentrata prevalentemente nelle rappresentazioni teatrali. Interprete shakesperiano, recita e dirige molte delle opere del Bardo.\nIl maggior successo cinematografico di Plana \u00e8 l'interpretazione di Emiliano Della Sierra in \"Ufficiale e gentiluomo\" (1982) di Taylor Hackford. Dal 2006 al 2010 \u00e8 nel cast della serie televisiva \"Ugly Betty\", dove interpreta Ignacio Suarez, padre della protagonista. Nel 2011 ottiene un piccolo ruolo in \"Desperate Housewives\", dove interpreta il ruolo di Alejandro Perez, patrigno della casalinga Gabrielle Solis.\n\u00c8 noto nel mondo dei videogiochi per aver doppiato la voce inglese di Manuel \"Manny\" Calavera, protagonista dell'avventura grafica \"Grim Fandango\".\nDal 1988 \u00e8 sposato con l'attrice messicana Ada Maris, da cui ha avuto due figli, Alejandro e Isabel.\nDoppiatori italiani.\nNelle versioni in italiano dei suoi film, \u00e8 stato doppiato da:"}
{"id": "503687", "revid": "1318658", "url": "https://it.wikipedia.org/wiki?curid=503687", "title": "Cantone di Chalamont", "text": "Il Cantone di Chalamont era un cantone francese dell\"arrondissement\" di Bourg-en-Bresse con capoluogo Chalamont.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 8 comuni:"}
{"id": "503688", "revid": "1318658", "url": "https://it.wikipedia.org/wiki?curid=503688", "title": "Arrondissement di Nyons", "text": "L\"arrondissement\" di Nyons \u00e8 un \"arrondissement\" dipartimentale della Francia situato nel dipartimento della Dr\u00f4me, nella regione dell'Alvernia-Rodano-Alpi.\nStoria.\nFu creato nel 1800, sulla base dei preesistenti \"distretti\".\nComposizione.\nL\"arrondissement\" \u00e8 diviso in 142 comuni raggruppati in 11 cantoni, elencati di seguito:"}
{"id": "503696", "revid": "15200", "url": "https://it.wikipedia.org/wiki?curid=503696", "title": "Mesopotamia (thema)", "text": "La Mesopotamia () \u00e8 stato un thema bizantino, una provincia civile-militare situata nell'odierna Turchia orientale. Non va confuso con la regione della Mesopotamia o con la provincia romana di Mesopotamia. Il thema bizantino era ubicato tra i fiumi Arsanias (odierno Murat) e \u00c7imisgezek.\nStoria.\nIl thema fu costituito probabilmente tra il 899 e il 911, quando l'Imperatore Leone VI il Saggio (r. 886\u2013912) assunse il precedente \"strategos\" del Charsianon, di nome Oreste, come suo governatore. La maggior parte della provincia aveva formato in precedenza il principato armeno di Takis, governato dal capitano Manuele. Manuele e i suoi quattro figli vennero persuasi a cedere il loro territorio all'Impero bizantino in cambio di titoli e tenute in altri themata. I distretti di etnia armena di Keltzene (staccato dal thema di Chaldia) e Kamacha (parte del Thema di Koloneia) furono uniti ad esso per costituire il nuovo thema.\nAnche se l'Imperatore Costantino VII Porfirogenito (r. 913\u2013959) menziona che prima della sua elevazione a thema, la regione era una \"innominata \"kleisoura\"\", vi \u00e8 evidenza, tuttavia, di una presenza bizantina di molto anteriore. Un sigillo di uno \"\"spatharios\" e \"strategos\" di Mesopotamia\" \u00e8 stato datato ad intorno al 810, probabilmente indicando l'esistenza di un primo thema di breve durata in quella zona, e un sigillo di un \"tourmarches\" con il nome armeno di Mousilikes, \u00e8 datato grossolanamente ad intorno al 870.\n\u00c8 quindi possibile che la Mesopotamia fosse stata costituita verso la fine del IX secolo a partire da un principato armeno come divisione (\"tourma\") di qualche thema limitrofo, con il suo principe che ricevette un titolo bizantino e che continu\u00f2 a governarla, prima della sua elevazione a thema a pieno titolo. Ci\u00f2 potrebbe anche spiegare una usanza peculiare del suo \"strategos\" il quale, fino al 911, riceveva il suo salario non dal tesoro imperiale ma dai procedimenti del \"kommerkion\" della sua provincia.\nComandanti del thema continuarono ad essere assunti nel corso del X secolo, convivendo con la nuova carica di \"\"doux\" della Mesopotamia\", istituita intorno al 975. A differenza dello \"strategos\", il \"doux\" era un comandante regionale, che controllava il settore centrale della frontiera orientale di Bisanzio. Nell'XI secolo, la maggior parte dei \"doukes\" di Mesopotamia attestati erano Armeni, compresi Gregorio Magistros e suo figlio. In conseguenza della Battaglia di Manzicerta nel 1071, l'Imperatore Michele VII Ducas (r. 1071\u20131078) tent\u00f2 di ristabilire l'autorit\u00e0 bizantina, ma la provincia cadde in mano dei Turchi Selgiuchidi."}
{"id": "503697", "revid": "1543377", "url": "https://it.wikipedia.org/wiki?curid=503697", "title": "Cantone di Ch\u00e2tillon-sur-Chalaronne", "text": "Il Cantone di Ch\u00e2tillon-sur-Chalaronne \u00e8 un cantone francese dell'Arrondissement di Bourg-en-Bresse con capoluogo Ch\u00e2tillon-sur-Chalaronne.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 16 a 26 comuni.\nComposizione.\nI 16 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 26:"}
{"id": "503698", "revid": "1318658", "url": "https://it.wikipedia.org/wiki?curid=503698", "title": "Cantone di Coligny", "text": "Il Cantone di Coligny era un cantone francese dell\"arrondissement\" di Bourg-en-Bresse con capoluogo Coligny.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 9 comuni:"}
{"id": "503699", "revid": "1543377", "url": "https://it.wikipedia.org/wiki?curid=503699", "title": "Cantone di Meximieux", "text": "Il Cantone di Meximieux \u00e8 un cantone francese dell'Arrondissement di Bourg-en-Bresse con capoluogo Meximieux.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 15 comuni.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 15:"}
{"id": "503701", "revid": "1543377", "url": "https://it.wikipedia.org/wiki?curid=503701", "title": "Cantone di Miribel", "text": "Il Cantone di Miribel \u00e8 un cantone francese dell'Arrondissement di Bourg-en-Bresse con capoluogo Miribel. \u00c8 stato creato nel 1982 per la separazione di alcuni comuni dal Cantone di Montluel.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 5 a 8 comuni.\nComposizione.\nI 5 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 8:"}
{"id": "503702", "revid": "580", "url": "https://it.wikipedia.org/wiki?curid=503702", "title": "Comandamento", "text": "Si definisce Comandamento una legge imposta dalla divinit\u00e0 alla comunit\u00e0 che crede in essa.&lt;br&gt;\n\u00c8 generalmente rivolto a tematiche:\nI comandamenti prevedono punizioni severe per i fedeli che non seguono la legge, e ricompense per i devoti osservatori degli obblighi. Tali punizioni e ricompense sono in genere ultraterrene.\nI comandamenti sono generalmente raggruppati in un \"corpus\" legislativo formato da un diverso numero di leggi e da un diverso stile.\nIl Decalogo ebraico e cristiano.\nI comandamenti pi\u00f9 conosciuti sono quelli che formano il \"corpus\" dei Dieci Comandamenti. Essi sono alla base della religione ebraica e cristiana. Essi sono semplici e riguardano i rapporti morali del singolo con Dio, con la famiglia e con le persone. Essi sono stati \nricevuti, secondo la Bibbia, da Mos\u00e8 durante l'Esodo.\nI dieci comandamenti, secondo l'insegnamento di Ges\u00f9, si riassumono nel cosiddetto \"comandamento nuovo\" della carit\u00e0.\n613 mitzv\u00f2t.\nPer l'Ebraismo la \"Legge\" (in ebraico \"Torah\") consta di 613 precetti, articoli brevi che trattano il rapporto puramente religioso tra il singolo e Dio e tra il popolo prescelto e gli altri popoli; spesso alcuni articoli sono ridondanti per rinforzare il concetto cardine della religione: il popolo ebraico \u00e8 il prescelto."}
{"id": "503703", "revid": "121658", "url": "https://it.wikipedia.org/wiki?curid=503703", "title": "Electro hop", "text": ""}
{"id": "503704", "revid": "1318658", "url": "https://it.wikipedia.org/wiki?curid=503704", "title": "Cantone di Montluel", "text": "Il Cantone di Montluel era un cantone francese dell\"arrondissement\" di Bourg-en-Bresse con capoluogo Montluel.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 9 comuni:"}
{"id": "503705", "revid": "827882", "url": "https://it.wikipedia.org/wiki?curid=503705", "title": "Electro funk", "text": "Electro funk (conosciuta anche come robot hip hop) \u00e8 un sottogenere in stile elettronica della musica funk direttamente influenzato dai Kraftwerk.\nI lavori di questo genere normalmente hanno un suono totalmente elettronico accompagnato da sintetizzatori e le voci sono spesso rielaborate da vocoder o distorte in altre maniere tipiche della musica elettronica.\nCaratteristiche.\nCon poche eccezioni, la definizione di suono elettronico comprende l'uso di drum machine come base della traccia. Una di queste attrezzature, oramai conosciutissima ed ancora utilizzata oggi, \u00e8 il Roland TR-808. La strumentazione per realizzare tali suoni \u00e8 di norma totalmente elettronica, con una linea di basso sintetico in stile funk. Massiccio \u00e8 anche l'uso di effetti di riverbero ed eco, assieme a tastiere elettroniche per creare un suono ricco ma freddo, che enfatizza i temi comuni al genere quali la fantascienza.\nNon tutta l'electro contiene rap; processi vocali tramite vocoder sono elementi comuni e tracce strumentali sono maggiormente prominenti in generi correlati all'elettronica ed all'hip hop. Negli ultimi anni \u00e8 diventato comune per gli artisti electro il lavoro tramite computer laptop, per enfatizzare i temi tecnologici della loro musica.\nI Concept album sono comuni nella electro gi\u00e0 dal lavoro dei Kraftwerk, pionieri nella realizzazione di album su temi tecnologici e futuristici come robot, computer e ricerca atomica. Diversi artisti hanno infine dedicato l'intero loro lavoro a soggetti di tipo fantascientifico.\nStoria.\nIl termine electro funk \u00e8 stato coniato in Inghilterra all'inizio degli anni ottanta, per definire un suono proveniente dagli Stati Uniti d'America (principalmente da New York), che racchiudeva hip hop, dance, disco, electric boogie e freestyle attraverso etichette discografiche come West End, Prelude, Sugarhill, Emergency, Profile, Tommy Boy, Streetwise, Becket e altre.\nIl disco di Afrika Bambaataa \"Planet Rock\" (1982) \u00e8 uno dei primi che si pu\u00f2 definire come electro funk, utilizzando elementi dell'album dei Kraftwerk \"Trans-Europe Express\" e \"Numbers\" (dall'album \"Computer World\"). Bambaataa ed artisti quali Cybotron, Planet Patrol, Jonzun Crew e Newcleus hanno poi influenzato generi come detroit techno, ghettotech e drum and bass.\nUno dei maggiori esempi di infiltrazione di electro funk nel pop sar\u00e0 \"Rock It\" del jazzista Herbie Hancock, il quale supportato ai giradischi dal DJ Grandmixer Dst e da Bill Laswell e i Material, dar\u00e0 luce a un brano che influenzer\u00e0 molti artisti a venire. Tutto ci\u00f2 sar\u00e0 documentato in tre album: \"Future Shock\", \"Sound System\" e \"Perfect Machine\".\nUn'altra importante considerazione va data al duo newyorkese Mantronix formata dal beatmaker Kurtis Mantronik e il rapper MC Tee, i due furono attivi con il primo singolo \"Fresh Is the Word\" dal 1985, produssero cinque album in studio: \"Mantronix: The Album\" (1985), \"Music Madness\" (1986), \"In Full Effect\" (1988), \"This Should Move Ya\" (1990) e \"This Incredible Sound Machine\" (1991). Furono pubblicate cinque compilation con varie collaborazioni e tracce bonus aggiuntive. Nel 1996 fu pubblicato un singolo dal titolo \"It's Time to Party\" in collaborazione con la cantante Altea McQueen, ma ebbe scarse attenzioni e le attivit\u00e0 della band cessarono. I generi che influenzano la band si sono evoluti nel corso del tempo, la rap music \u00e8 sempre presente come timbro vocale assieme a vocalizzi R&amp;B di varie cantanti o frasi trattate con il vocoder. Kurtis Mantronik utilizzava una Roland TR-606 e una TR-303 per comporre, variando cos\u00ec dall'electro funk a sonorit\u00e0 techno e dance tipiche degli anni ottanta.\nSottogeneri.\nEgyptian Lover ed Arabian Prince di Los Angeles hanno dato vita all'electro hop, meno funky, e pi\u00f9 vicino al West Coast hip hop con le sue forti linee di basso, dove si nota una certa somiglianza al suono di Maggotron e 2 Live Crew e altri alla scena del Miami Bass. Altri artisti di questo genere sono Chris \"The Glove\" Taylor e World Class Wreckin' Cru.\nDetroit ha inoltre un suo stile unico, denominato techno bass che fonde la Detroit techno con il sottogenere Miami bass. Sulla East Coast e specialmente a Miami, l'electro ha dato vita a quello che viene detto Latin freestyle, ; il genere in s\u00e9 avr\u00e0 soprattutto molta popolarit\u00e0 nelle aree latine ma anche oltre i confini, in Canada, e si tratter\u00e0 di una fusione con musica latina, R&amp;B e soul."}
{"id": "503706", "revid": "1318658", "url": "https://it.wikipedia.org/wiki?curid=503706", "title": "Cantone di Montrevel-en-Bresse", "text": "Il Cantone di Montrevel-en-Bresse era un cantone francese dell\"arrondissement\" di Bourg-en-Bresse con capoluogo Montrevel-en-Bresse.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 14 comuni:"}
{"id": "503708", "revid": "767487", "url": "https://it.wikipedia.org/wiki?curid=503708", "title": "Cantone di Pont-d'Ain", "text": "Il Cantone di Pont-d'Ain \u00e8 un cantone francese dell'Arrondissement di Bourg-en-Bresse con capoluogo Pont-d'Ain.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 24 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 24:"}
{"id": "503709", "revid": "1318658", "url": "https://it.wikipedia.org/wiki?curid=503709", "title": "Cantone di Pont-de-Vaux", "text": "Il Cantone di Pont-de-Vaux era un cantone francese dell\"arrondissement\" di Bourg-en-Bresse con capoluogo Pont-de-Vaux.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComprendeva 12 comuni:"}
{"id": "503711", "revid": "1318658", "url": "https://it.wikipedia.org/wiki?curid=503711", "title": "Cantone di Pont-de-Veyle", "text": "Il Cantone di Pont-de-Veyle era un cantone francese dell\"arrondissement\" di Bourg-en-Bresse con capoluogo Pont-de-Veyle.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 12 comuni:"}
{"id": "503712", "revid": "767487", "url": "https://it.wikipedia.org/wiki?curid=503712", "title": "Delivered At Frontier", "text": "Con il termine Delivered At Frontier (in italiano: reso frontiera e indicante il \"luogo di consegna convenuto\"), utilizzato nella forma breve di acronimo come DAF, \u00e8 stata una delle clausole contrattuali in uso nelle compravendite internazionali, quelle codificate nell'Incoterms e che servono a statuire i diritti e i doveri di ognuna delle parti in causa, definendo anche la suddivisione dei costi di trasporto, assicurativi e doganali tra venditore ed acquirente.\nIncoterms 2000.\nQuesta specifica notazione, valida soprattutto per trasporto via strada e ferrovia, stabilisce che a carico del venditore siano tutte le spese di trasporto fino ad una frontiera di Stato specificata, nonch\u00e9 le spese per l'ottenimento di licenze e documentazioni per l'esportazione dalla nazione di origine e quelle per le operazioni doganali sempre di esportazione. Anche i costi da sostenere per l'attraversamento di altre nazioni fino al confine concordato sono a carico dello speditore.\nDalla frontiera concordata in avanti tutte le spese sono da considerarsi a carico dell'acquirente, compresi i costi doganali nella nazione di arrivo.\nLa formulazione di questo termine di resa \u00e8 considerata completa con l'indicazione di un confine specifico (esempio \"D.A.F. confine italo-sloveno\").\nQuando il trasporto non avviene con attraversamento fisico di frontiera terrestre, nel trasporto aereo convenzionalmente viene considerata come frontiera di stato l'aeroporto di partenza e, nel caso di trasporto via mare, viene solitamente sostituita dalle notazioni \"DES\" e \"DEQ\".\nDello stesso gruppo di termini di resa, definito il gruppo \"D\", fanno parte anche \"DES\" Delivered Ex Ship, \"DEQ\" Delivered Ex Quay, \"DDU\" Delivered Duty Unpaid e \"DDP\" Delivered Duty Paid.\nAggiornamento del 2010.\nIl gruppo \"D\" \u00e8 stato oggetto di una revisione totale in occasione della presentazione dell'Incoterms versione 2010 e la resa \"Delivered At Frontier\" \u00e8 una di quelle non pi\u00f9 presenti, sostituita dalle nuove Delivered At Terminal e Delivered At Place."}
{"id": "503715", "revid": "1318658", "url": "https://it.wikipedia.org/wiki?curid=503715", "title": "Cantone di Reyrieux", "text": "Il Cantone di Reyrieux era un cantone francese dell\"arrondissement\" di Bourg-en-Bresse con capoluogo Reyrieux. \u00c8 stato creato nel 1984 per scorporo di alcuni comuni dal Cantone di Tr\u00e9voux.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 13 comuni:"}
{"id": "503716", "revid": "14691", "url": "https://it.wikipedia.org/wiki?curid=503716", "title": "Muraglia Cinese", "text": ""}
{"id": "503718", "revid": "1318658", "url": "https://it.wikipedia.org/wiki?curid=503718", "title": "Cantone di Saint-Trivier-de-Courtes", "text": "Il Cantone di Saint-Trivier-de-Courtes era un cantone francese dell\"arrondissement\" di Bourg-en-Bresse con capoluogo Saint-Trivier-de-Courtes.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 12 comuni:"}
{"id": "503719", "revid": "1318658", "url": "https://it.wikipedia.org/wiki?curid=503719", "title": "Cantone di Saint-Trivier-sur-Moignans", "text": "Il Cantone di Saint-Trivier-sur-Moignans era un cantone francese dell\"arrondissement\" di Bourg-en-Bresse con capoluogo Saint-Trivier-sur-Moignans.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 13 comuni:"}
{"id": "503722", "revid": "1318658", "url": "https://it.wikipedia.org/wiki?curid=503722", "title": "Cantone di Thoissey", "text": "Il Cantone di Thoissey era un cantone francese dell\"arrondissement\" di Bourg-en-Bresse con capoluogo Thoissey.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 12 comuni:"}
{"id": "503723", "revid": "287204", "url": "https://it.wikipedia.org/wiki?curid=503723", "title": "Idolatria", "text": "Il termine idolatria (dal greco \"\u03b5\u1f34\u03b4\u03c9\u03bb\u03bf\u03bd\", \"\u00e9idolon\" cio\u00e8 \"idolo\", e \"\u03bb\u03b1\u03c4\u03c1\u03b5\u03af\u03b1\", \"latr\u00e9ia\" cio\u00e8 \"culto\") indica una fase religiosa, individuata da John Lubbock, anteriore alla credenza in divinit\u00e0 creatrici e soprannaturali, durante la quale le divinit\u00e0, rappresentate sotto forma di idoli, avrebbero assunto caratteri antropomorfici. Il termine con riferimento alle religioni delle popolazioni di interesse etnologico (vedi etnologia), indica in blocco le religioni pagane, che adorano un'immagine iconografica o un oggetto o idoli o feticci (vedi Feticismo).\nMolte religioni non consentono questo, ricordando ai fedeli che la rappresentazione (scultorea, pittorica o musiva) \u00e8 opera dell'uomo e non del Dio, mentre ci\u00f2 che deve essere adorato \u00e8 il Dio in s\u00e9, che non pu\u00f2 essere rinchiuso in un manufatto.\nReligioni abramitiche.\nNei testi fondanti delle religioni abramitiche (Ebraismo, Cristianesimo, Islam), che si sono formate in un contesto religioso politeista, la condanna dell'idolatria \u00e8 un tema importante. L'idolatria \u00e8 la divinizzazione di un oggetto inanimato o di un'immagine simbolica creata dall'uomo, che assume il posto del vero Dio. Comunemente perci\u00f2 si dice che l'idolatria \u00e8 l'adorazione di oggetti ritenuti divinit\u00e0 o abitacoli di essa o partecipi delle caratteristiche (pi\u00f9 precisamente dei poteri) di una divinit\u00e0. In concreto, quindi, l'idolatria comporta la divinizzazione di qualcosa privo di vita, di morto, in luogo del vero e unico Dio, che al contrario \u00e8 vivo ed \u00e8 anche, secondo le sue stesse parole riportate nella Bibbia, \"Dio dei viventi\". In questo senso l'idolatria, il culto degli idoli, mortifica la vita umana, perch\u00e9 la mette al servizio di ci\u00f2 che \u00e8 morto, privo di vita. Per questo motivo l'accusa di idolatria pu\u00f2 riguardare anche aspetti laici del mondo, come la ricerca dei soldi e del successo a qualunque costo. \nNel giudeo-cristianesimo.\nNel mondo antico il rifiuto dell'idolatria caratterizzava in modo particolare il monoteismo ebraico e compare innumerevoli volte nella Bibbia. Fin dalla sua formazione il popolo ebraico \u00e8 combattuto fra la fedelt\u00e0 a Dio e l'idolatria (episodio del 'vitello d'oro'). Negli scritti profetici, poi, il peccato di idolatria viene identificato come la causa di tutti i mali sofferti da Israele, fra cui la deportazione a Babilonia. Nel capitolo XIV del Libro della Sapienza sono riassunte le ragioni profonde della condanna dell'idolatria.\nIl rifiuto dell'idolatria, in particolare dell'adorazione di Satana e del potere mondano, \u00e8 considerato quindi un presupposto anche della fede cristiana, sulla base dell'esempio di Ges\u00f9 che respinge le tentazioni nel deserto. \nL'applicazione di questi principi generali integralmente condivisi dalle religioni abramitiche, ha generato nella pratica due importanti controversie. La prima riguarda il culto delle immagini. La seconda invece consiste nella definizione chiara di un confine fra l'adorazione dovuta soltanto all'unico Dio e la venerazione, o dulia, che pu\u00f2 (o non pu\u00f2) essere tributata a creature (la Vergine Maria, gli angeli e i santi) o a oggetti (reliquie o immagini ritenute miracolose).\nNell'Islam.\nSecondo la dottrina islamica, l'idolatria (\"shirk\") o il politeismo costituiscono il primo peccato dell'uomo, nel senso della sua disubbidienza al volere divino. Si tratta infatti della venerazione e dell'adorazione addirittura di altre divinit\u00e0 che non siano Allah. Tale comportamento \u00e8 imperdonabile ed \u00e8 questo l'unico peccato che impedisca di definire musulmano l'idolatra. \nUn aspetto interessante dell'Islam \u00e8 la sua insistenza sul rifiuto di ogni rappresentazione del divino o della creazione divina, in ci\u00f2 differenziandosi dal Cristianesimo e la sua fede nella Trinit\u00e0.\nAnche se certi tradizionisti riportano \"\u02bea\u1e25\u0101d\u012bth\" che affermano un certo grado di tolleranza per la rappresentazione divina, la pratica pi\u00f9 corrente \u00e8 di vietarla rigorosamente. Ci\u00f2 ha condotto a una tradizione artistica particolarmente ricca ma nella quale l'astrazione, la forma pura, i tratti geometrici, la calligrafia - anche se non escludente la rappresentazione animale e persino umana - hanno avuto il deciso sopravvento.\nCollegamenti esterni.\nhttps://wol.jw.org/it/wol/d/r6/lp-i/1200002136"}
{"id": "503724", "revid": "2039709", "url": "https://it.wikipedia.org/wiki?curid=503724", "title": "Abbazia di Fossanova", "text": "Labbazia di Fossanova \u00e8 situata nel comune di Priverno, 5 km a sud del centro urbano, in provincia di Latina. L'abitato sito tutt'intorno ha l'aspetto di \"vicus\" e prende il nome da una cloaca che nei primi tempi del piccolo borgo (ora frazione di Priverno) era chiamata Fossa Nova.\nStoria.\nL'abbazia, figlia dell'abbazia di Altacomba e la cui costruzione dur\u00f2 dal 1163 al 1208, \u00e8 un perfetto esempio del primo stile gotico italiano, anzi pi\u00f9 precisamente di una visibile forma di transizione dal romanico al gotico; l'interno \u00e8 spoglio o quasi di affreschi (ne rimangono, almeno fino al 1998, alcuni brandelli sulle pareti) secondo l'austero \"memento mori\" dei monaci cistercensi.\nFino al secolo XV l'abbazia benefici\u00f2 di un latifondo molto esteso: \"Tenuta di Fossanova,\" assegnato all\"Abate commendatario\" nel 1400 e acquistata dal Principe Borghese nel XIX secolo, che ne riscatt\u00f2 anche gli usi civici. Ci\u00f2 mise fine alle controversie tra i cittadini di Priverno e gli Abati circa la propriet\u00e0 della tenuta.\nComplesso abbaziale.\nDichiarata \u201cmonumento nazionale\u201d nel 1874, l'Abbazia di Fossanova costituisce il pi\u00f9 antico esempio d'arte gotico-cistercense in Italia e, assieme all'Abbazia di Casamari, una delle sue pi\u00f9 alte espressioni. Il complesso nacque alla fine del XII secolo dalla trasformazione di un preesistente monastero benedettino, forse risalente al VI secolo, di cui rimane una flebile traccia al disopra del rosone della chiesa. L'antico cenobio, sorto sui resti di una villa romana, venne infatti ceduto nel 1134 da Papa Innocenzo II ad alcuni monaci borgognoni, guidati da San Bernardo di Chiaravalle, i quali seguivano la rigida regola scaturita dalla riforma di Citeaux (1098) improntata sull'originaria ortodossia benedettina.\nIl complesso abbaziale noto come rifacimento di quello benedettino \u00e8 costituito dal chiostro, fulcro dell'intero organismo, dalla chiesa di Santa Maria, dalla Sala Capitolare con sovrastanti dormitori dei monaci, dal refettorio, dalla cucina e dai dormitori dei conversi. Completano l'insieme la casa dei pellegrini, il cimitero e l'infermeria.\nConsacrata nel 1208, conserva la nuda architettura, il magnifico rosone e tiburio e i capitelli finemente scolpiti, a testimonianza del ruolo preminente esercitato nella zona. Gli edifici del complesso monumentale sono recintati cos\u00ec da apparire come un borgo, per altro arricchito dai resti di una villa romana del I secolo a.C., visibili proprio di fronte alla chiesa.\nIn uno dei locali dell'abbazia si vendono i prodotti dei monaci, dagli alimentari ai vini ed ai liquori. Attualmente in abbazia, dal 1935, abita una comunit\u00e0 dei frati minori conventuali (francescani).\nLa chiesa abbaziale.\nL'esterno.\nLa chiesa si presenta di una spettacolare e severa grandiosit\u00e0; la facciata (che doveva essere preceduta da un portico) \u00e8 semplice ma maestosa, con portale fortemente strombato. Il portale \u00e8 poi costituito da un arco a sesto acuto nella cui lunetta \u00e8 ripreso il motivo del rosone, mentre nella parte inferiore, un mosaico cosmatesco sostituisce un'iscrizione dedicata a Federico Barbarossa.\nAl di sopra del portale riccamente decorato, la facciata \u00e8 adornata da un grande rosone. Originariamente, esso era pi\u00f9 piccolo: di questa precedente versione resta una traccia che sembra coronare l'attuale. Ventiquattro colonnine binate, sui cui capitelli si impostano archetti a sesto acuto, funzionano da armatura della vetrata intermessa. L\"oculus\" ottagonale al centro del frontone \u00e8 un rifacimento di uno originario che doveva essere simile a quello dell'abside. La possanza della facciata \u00e8 accentuata dall'esposizione dei potenti contrafforti.\nL'interno.\nLa struttura della chiesa, costruita interamente in travertino, \u00e8 basilicale. Ha pianta cruciforme; il braccio longitudinale, che si sviluppa secondo un asse mediano ed \u00e8 diviso in tre navate, \u00e8 attraversato perpendicolarmente dal transetto. La lunghezza della navata centrale \u00e8 scandita nella prima parte da sette campate rettangolari, termina nel presbiterio e nell'abside che formano un unico corpo rettangolare. Il sistema dei sostegni \u00e8 formato da massicci pilastri rettangolari. Le arcate che conducono dalla navata mediana a quelle laterali sono rette da semicolonne. Altre semicolonne pensili (cio\u00e8 poste su una mensola a distanza dal suolo) salgono a portare gli archi trasversi della navata centrale.\nDal centro del transetto si erge il tiburio a pianta ottagonale, elevato di due piani e sormontato dalla lanterna, che sostituiva il campanile. Le campane si suonavano nel sito del coro con funi che pendevano davanti all'altare maggiore. Nei due bracci, invece, sono ricavate quattro cappelline: dalle due alla sinistra dell'altare scende la scala con la quale i monaci dal dormitorio passavano direttamente in chiesa. Una cornice di semplice fattura, tipicamente borgognona, corre lungo i due lati della navata centrale a spezzare il verticalismo dell'ambiente. \u00c8 all'inizio del XXI secolo che viene ultimato il restauro del pavimento della basilica.\nGli altri edifici.\nIl chiostro.\nIl complesso cistercense segue nell'impianto spaziale le regole tradizionali dell'architettura monastica: al centro, dal chiostro si accede a tutti gli altri locali ed intorno alle dipendenze abbaziali necessarie al sostentamento dei monaci: laboratori, magazzini, stalle, ecc. L'intero centro era, poi, delimitato da alte mura delle quali rimane la porta d'ingresso.\nNel chiostro ritroviamo la stessa semplicit\u00e0 di forme della chiesa, se si eccettua il lato meridionale che appartiene senza dubbio ad una costruzione assai pi\u00f9 tarda. Le arcatelle a tutto sesto si snodano da colonnine doppie lisce e le gallerie sono coperte da volte a botte. Ai tre lati di stile romanico si contrappone quello costruito a sud in stile gotico: arcatelle di sezione acuta, colonnine abbinate di forme differenti e assai complesse che per\u00f2 non contrastano con le forme degli altri tre lati nonostante la semplicit\u00e0 di questi ultimi. Ben conservata \u00e8 pure la fontana del chiostro (lavabo) costruita nel XIII secolo di fronte al refettorio.\nLa sala capitolare.\nLa sala capitolare a due navate divise in sei campate \u00e8 coperta da volte a crociera costolonata e sostenuta da due pilastri cosiddetti fascicolari, perch\u00e9 formati da un fascio di colonnine. La sala, databile al XIII secolo, \u00e8 anch'essa di chiaro stile gotico. Tutti i particolari decorativi sono di una grande eleganza di forme.\nIl refettorio.\nNel refettorio, molto vasto e posto perpendicolarmente al chiostro secondo la \"regula\", \u00e8 conservato ancora integro il pulpito di lettura con la relativa scala. Quest'ambiente, di pianta rettangolare, \u00e8 coperto da un soffitto in legno i cui due spioventi poggiano su cinque grandi archi a sesto acuto, di profilo quadrato, mentre tredici finestre (di cui cinque murate) dovevano dare grande luminosit\u00e0 alla sala.\nL'infermeria dei monaci.\nStaccata dall'insieme di stabili che orbitano intorno al chiostro, si trova l'infermeria dei monaci coristi. Al secondo piano si trova la cella dove mor\u00ec san Tommaso, ora trasformata in cappella: sull'altare, rifatto dall'abate commendatario cardinale Francesco Barberini, si trova un bassorilievo raffigurante la morte del santo cos\u00ec come ce la tramanda la sua biografia, mentre sta spiegando il Cantico dei cantici ai monaci. Nell'infermeria vi \u00e8 la stanza ove visse, preg\u00f2 e medit\u00f2 san Tommaso d'Aquino negli ultimi giorni della sua vita e dove mor\u00ec nel 1274; ancora oggi in chiesa se ne conserva la semplice tomba vuota (il corpo fu trasferito dai domenicani a Tolosa alla fine del XIV secolo) composta da una lastra di marmo o travertino rettangolare."}
{"id": "503725", "revid": "1318658", "url": "https://it.wikipedia.org/wiki?curid=503725", "title": "Cantone di Treffort-Cuisiat", "text": "Il Cantone di Treffort-Cuisiat era un cantone francese dell\"arrondissement\" di Bourg-en-Bresse con capoluogo Treffort-Cuisiat.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 9 comuni:"}
{"id": "503726", "revid": "1543377", "url": "https://it.wikipedia.org/wiki?curid=503726", "title": "Cantone di Tr\u00e9voux", "text": "Il Cantone di Tr\u00e9voux \u00e8 un cantone francese dell'Arrondissement di Bourg-en-Bresse con capoluogo Tr\u00e9voux.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 12 comuni.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 12:"}
{"id": "503728", "revid": "1543377", "url": "https://it.wikipedia.org/wiki?curid=503728", "title": "Cantone di Villars-les-Dombes", "text": "Il Cantone di Villars-les-Dombes \u00e8 un cantone francese dell'Arrondissement di Bourg-en-Bresse con capoluogo Villars-les-Dombes.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 10 a 25 comuni.\nComposizione.\nI 10 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 25:"}
{"id": "503729", "revid": "1318658", "url": "https://it.wikipedia.org/wiki?curid=503729", "title": "Cantone di Viriat", "text": "Il Cantone di Viriat era un cantone francese dell\"arrondissement\" di Bourg-en-Bresse creato nel 1985 e con capoluogo Viriat.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 6 comuni:"}
{"id": "503731", "revid": "767487", "url": "https://it.wikipedia.org/wiki?curid=503731", "title": "Cantone di Amb\u00e9rieu-en-Bugey", "text": "Il Cantone di Amb\u00e9rieu-en-Bugey \u00e8 un cantone francese dell'Arrondissement di Belley con capoluogo Amb\u00e9rieu-en-Bugey.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 8 a 18 comuni.\nComposizione.\nGli 8 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 18:"}
{"id": "503732", "revid": "287204", "url": "https://it.wikipedia.org/wiki?curid=503732", "title": "Fossanova", "text": ""}
{"id": "503733", "revid": "767487", "url": "https://it.wikipedia.org/wiki?curid=503733", "title": "Cantone di Belley", "text": "Il Cantone di Belley \u00e8 un cantone francese dell'Arrondissement di Belley con capoluogo Belley.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 24 a 37 comuni.\nComposizione.\nI 24 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 37, ridottisi poi ai seguenti 35 dal 1\u00ba gennaio 2016 per la fusione dei comuni di Arbignieu e Saint-Bois nel nuovo comune di Arboys-en-Bugey e di Parves e Nattages nel nuovo comune di Parves-et-Nattages:"}
{"id": "503738", "revid": "1318658", "url": "https://it.wikipedia.org/wiki?curid=503738", "title": "Cantone di Champagne-en-Valromey", "text": "Il Cantone di Champagne-en-Valromey era un cantone francese dell\"arrondissement\" di Belley con capoluogo Champagne-en-Valromey.\nEsso coincideva praticamente con la valle e regione storica della Francia di Valromey, esclusi i soli territori dei comuni di Le Grand-Abergement, Le Petit-Abergement e di Hotonnes.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 14 comuni:"}
{"id": "503739", "revid": "767487", "url": "https://it.wikipedia.org/wiki?curid=503739", "title": "Cantone di Hauteville-Lompnes", "text": "Il Cantone di Hauteville-Lompnes \u00e8 un cantone francese dell'Arrondissement di Belley con capoluogo Hauteville-Lompnes.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 6 a 41 comuni.\nComposizione.\nI 6 comuni facenti parte prima della riforma del 2014 erano:\nDal 2015 i comuni appartenenti al cantone sono diventati 41, ridottisi poi ai seguenti 37 dal 1\u00ba gennaio 2016 per la fusione dei comuni di Hotonnes, Le Grand-Abergement, Le Petit-Abergement e Songieu nel nuovo comune di Haut-Valromey e Champdor e Corcelles nel nuovo comune di Champdor-Corcelles:"}
{"id": "503740", "revid": "767487", "url": "https://it.wikipedia.org/wiki?curid=503740", "title": "Cantone di Lagnieu", "text": "Il Cantone di Lagnieu \u00e8 un cantone francese dell'Arrondissement di Belley con capoluogo Lagnieu.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 13 a 26 comuni.\nComposizione.\nI 13 comuni facenti parte prima della riforma del 2014 erano:\nDal 2015 i comuni appartenenti al cantone sono diventati 26, ridottisi a 25 dal 1\u00ba gennaio 2016 per effetto della fusione del comune di Grosl\u00e9e con il comune di Saint-Beno\u00eet a formare il nuovo comune di Grosl\u00e9e-Saint-Beno\u00eet che appartiene al Cantone di Belley:"}
{"id": "503741", "revid": "1318658", "url": "https://it.wikipedia.org/wiki?curid=503741", "title": "Cantone di Lhuis", "text": "Il Cantone di Lhuis era un cantone francese dell\"arrondissement\" di Belley con capoluogo Lhuis.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 12 comuni:"}
{"id": "503742", "revid": "1318658", "url": "https://it.wikipedia.org/wiki?curid=503742", "title": "Cantone di Saint-Rambert-en-Bugey", "text": "Il Cantone di Saint-Rambert-en-Bugey era un cantone francese dell\"arrondissement\" di Belley con capoluogo Saint-Rambert-en-Bugey.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 12 comuni:"}
{"id": "503743", "revid": "287204", "url": "https://it.wikipedia.org/wiki?curid=503743", "title": "Campeonato Sudamericano de Football 1929", "text": "Il Campeonato Sudamericano de Football 1929 fu la dodicesima edizione della Coppa America di calcio. Previsto per il 1928, fu posticipato di un anno, per la presenza al torneo di calcio dei Giochi della IX Olimpiade di , e (queste ultime due vinsero rispettivamente argento e oro). Fu organizzato dall'Argentina dal 1\u00ba al 17 novembre 1929.\nCitt\u00e0 e stadi.\nTre furono gli stadi che ospitarono le gare, tutti a Buenos Aires:\nFormula.\nLa formula prevedeva che le quattro squadre partecipanti si affrontassero in un unico girone all'italiana, la cui prima classificata avrebbe vinto il torneo. Per ogni vittoria si attribuivano 2 punti, 1 per ogni pareggio e 0 per ogni sconfitta.\nRiassunto del torneo.\nLe favorite erano l'Argentina, campione in carica e forte del fattore campo, e l'Uruguay, campione olimpico da due edizioni consecutive. Gli uruguaiani persero 0-3 all'esordio contro il Paraguay, compromettendo di fatto il proprio cammino. L'Argentina nell'ultimo match si impose 2-0 sull'Uruguay, facendo suo il quarto titolo continentale.\nClassifica marcatori.\n5 goal\n3 goal\n2 goal\n1 goal"}
{"id": "503745", "revid": "1318658", "url": "https://it.wikipedia.org/wiki?curid=503745", "title": "Cantone di Seyssel (Ain)", "text": "Il Cantone di Seyssel era un cantone francese dell\"arrondissement\" di Belley con capoluogo Seyssel.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 5 comuni:"}
{"id": "503746", "revid": "339392", "url": "https://it.wikipedia.org/wiki?curid=503746", "title": "Copa Am\u00e9rica 1929", "text": ""}
{"id": "503747", "revid": "1318658", "url": "https://it.wikipedia.org/wiki?curid=503747", "title": "Cantone di Virieu-le-Grand", "text": "Il Cantone di Virieu-le-Grand era un cantone francese dell\"arrondissement\" di Belley con capoluogo Virieu-le-Grand.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 13 comuni:"}
{"id": "503748", "revid": "161374", "url": "https://it.wikipedia.org/wiki?curid=503748", "title": "Cockpit", "text": ""}
{"id": "503749", "revid": "228587", "url": "https://it.wikipedia.org/wiki?curid=503749", "title": "Le brigate del tigre", "text": "Le brigate del tigre (\"Les Brigades du Tigre\") \u00e8 un telefilm francese del 1974.\nRaccontano in 36 episodi le avventure della prima polizia parigina dotata di mezzi \"moderni\" quale telegrafo ed automobile, mezzi non ancora a disposizione della massa. La squadra mobile era stata incardinata presso il Dipartimento di polizia su richiesta del ministro Clemenceau, detto appunto \"le tigre\".\nGli appartenenti a questo \"reparto\" erano anche addestrati alla difesa personale tramite la Boxe francese o savate; la loro guida era il commissario Valentin.\nLe avventure si snodano negli anni dieci durante la Belle \u00e9poque, il che offre alla scenografia ed ai costumi buona parte del suo fascino. Il motivo introduttivo era tratto da una delle musiche di Claude Bolling."}
{"id": "503751", "revid": "1318658", "url": "https://it.wikipedia.org/wiki?curid=503751", "title": "Arrondissement di Valence", "text": "L\"arrondissement\" di Valence \u00e8 un \"arrondissement\" dipartimentale della Francia situato nel dipartimento della Dr\u00f4me, nella regione dell'Alvernia-Rodano-Alpi.\nStoria.\nFu creato nel 1800, sulla base dei preesistenti \"distretti\". Nel 1926 assorb\u00ec l\"arrondissement\" soppresso di Mont\u00e9limar.\nComposizione.\nL\"arrondissement\" \u00e8 diviso in 123 comuni raggruppati in 16 cantoni, elencati di seguito:"}
{"id": "503752", "revid": "767487", "url": "https://it.wikipedia.org/wiki?curid=503752", "title": "Matrix Revolutions", "text": "Matrix Revolutions (\"The Matrix Revolutions\") \u00e8 un film del 2003 scritto e diretto da Andy e Larry Wachowski.\n\u00c8 il terzo film della serie di \"Matrix\", uscito in contemporanea mondiale il 5 novembre 2003, alcuni mesi dopo \"Matrix Reloaded\".\nTrama.\nLa guerra tra esseri umani e macchine si fa sempre pi\u00f9 pressante, e gli abitanti di Zion vengono chiamati a difendere in tutti i modi la citt\u00e0. I militari organizzano delle trappole per contrastare l'arrivo delle sentinelle nemiche e delle enormi trivelle, che facilitano l'avvicinamento e l'attacco a Zion e che, oramai, sono prossime a sfondare la cupola che sovrasta la citt\u00e0. Neo, che nel mondo reale \u00e8 ancora privo di sensi, in Matrix si risveglia in un luogo isolato sia da Matrix che dal mondo reale, una sorta di limbo, creato e gestito totalmente dall'\"Uomo del treno\", personaggio fedele solo alla potente e antica entit\u00e0 di Matrix, nota come il Merovingio. Questo tratto appare come un tunnel di una metropolitana, da cui \u00e8 impossibile fuggire da soli, e viene utilizzato per trasportare illegalmente programmi da Matrix al mondo reale delle macchine. Quando Neo tenta di salire sul treno con Sat\u00ec (una bambina che altro non \u00e8 che un programma esule di Matrix), viene aggredito dall'Uomo del Treno, che lo scaraventa contro il muro di questa stazione di fermata.\nSuccessivamente Trinity e Morpheus vanno ad interrogare l'Oracolo, nel tentativo di riportare Neo in Matrix, e questa spiega ai due come stanno i fatti e li indirizza dal Merovingio, al cui cospetto vengono accompagnati da Seraph. La conversazione con il Merovingio non sembra essere fruttuosa; Trinity, contrariata, lo minaccia imponendogli di liberare l'uomo o moriranno tutti seduta stante. Il Merovingio, sotto la minaccia delle armi, li indirizza alla remota fermata della stazione, luogo in cui infine riescono a ritrovare Neo. Questi, prima di disconnettersi da Matrix e tornare al mondo reale, parla con l'Oracolo; essa gli confida che il programma Agente Smith in realt\u00e0 esiste solo per \"controbilanciare\" la presenza dell'Eletto, egli \u00e8 il suo doppio malvagio. Gli svela anche che ora i suoi poteri di Eletto trascendono Matrix estendendosi fino al mondo esterno, grazie al collegamento che egli ha instaurato con La Sorgente in seguito al suo incontro con L'Architetto. Prima di separarsi, l'Oracolo avverte Neo che Smith sta diventando sempre pi\u00f9 potente e che ormai solo lui \u00e8 in grado di fermare la sua avanzata, e che quella notte il destino del mondo delle macchine e degli uomini si trover\u00e0 nelle mani di chi tra loro due risulter\u00e0 vincitore. Quando Neo lascia l'edificio, un gruppo di cloni dell'Agente Smith entra nel locale e trasforma l'Oracolo in un altro clone, creando un Agente Smith dotato di tutti i poteri dell'Oracolo, tra i quali quelli della chiaroveggenza e della preveggenza. Lo stesso destino viene riservato a Sat\u00ec e Seraph.\nNeo, risvegliatosi, chiede che gli venga assegnata una nave per viaggiare alla ricerca della Citt\u00e0 delle Macchine e poter cos\u00ec tentare un approccio diplomatico alla fine della guerra. Il capitano Niobe, sebbene non creda ancora nell'Eletto, concede a Neo l'uso della propria nave, la \"Logos\". Trinity accompagna Neo nel suo pericoloso viaggio. Niobe e gli altri, invece, si dirigono verso Zion, in un estremo tentativo di difendere la citt\u00e0. Solo dopo essere partiti scoprono che Bane \u00e8 scomparso. Al momento di partire, Neo e Trinity vengono attaccati da Bane, che si rivela loro come l'Agente Smith. Durante il combattimento, Bane acceca permanentemente Neo con un cavo energetico arroventato. Tuttavia, Neo sviluppa il nuovo potere di \"vedere mentalmente\" l'energia intrinseca emessa dalle macchine nella realt\u00e0 esterna a Matrix; in tal modo, Neo ha la possibilit\u00e0 di uccidere il suo aggressore e di continuare il viaggio.\nA Zion penetrano migliaia di \"seppie\" ed alcune gigantesche trivelle. La fanteria umana, a bordo di esoscheletri antropomorfi e pesantemente armati, ingaggia il combattimento coadiuvata da molti civili. Niobe riesce, infine, ad arrivare in citt\u00e0 e a disattivare tutte le macchine nemiche, lanciando un impulso elettromagnetico. Tuttavia, questo impulso di energia lascia in avaria anche tutte le apparecchiature elettroniche di Zion, in particolare tutti i dispositivi elettronici associati alla difesa della darsena della citt\u00e0, che vengono distrutti: la situazione \u00e8 davvero disperata. Neo, grazie alla sua nuova capacit\u00e0, \u00e8 in grado di seguire la strada per la Citt\u00e0 delle Macchine. Lungo il percorso, a causa del gran numero di sentinelle, Trinity \u00e8 costretta a far cabrare la nave ed a portarla ad una quota molto elevata, sopra alla coltre di nuvole nere perenni che copre la Terra, avendo cos\u00ec l'occasione di scorgere il cielo azzurro per la prima volta nella sua vita. Nella fase di ridiscesa verso terra, Trinity perde il controllo della nave e va a schiantarsi contro un'alta costruzione. Nell'impatto, la donna resta gravemente ferita e muore tra le braccia dell'amato.\nOrmai rimasto solo, Neo incontra Deus Ex Machina, l'interfaccia centrale delle macchine, che si manifesta a lui come un enorme viso animato, costituito da migliaia di macchine in movimento sincronizzato con precisione. Neo propone alle macchine la fine delle ostilit\u00e0 e la pace con gli uomini in cambio dell'annientamento dell'Agente Smith, il quale \u00e8 uscito da qualsiasi controllo, si \u00e8 gi\u00e0 moltiplicato a dismisura in Matrix e la cui crescente influenza costituisce ormai una minaccia anche per le macchine stesse. A Zion le macchine cessano di attaccare e si fermano in una situazione di attesa.\nNeo rientra in Matrix, connettendosi alla Sorgente, e inizia uno scontro con lo Smith nato dalla sovrascrittura dell'Oracolo, che grazie ai suoi nuovi poteri \u00e8 in grado di affrontare Neo senza l'aiuto degli altri Smith, che si limitano ad assistere alla lotta. Dopo alcuni minuti di combattimento, nei quali nessuno riesce ad avere il sopravvento sull'altro, l'Oracolo parla a Neo attraverso Smith, ripetendogli l'enigmatica frase che gli aveva detto durante il loro ultimo incontro: \"Tutto ci\u00f2 che ha un inizio ha una fine, Neo\". Neo a questo punto comprende che l'unico modo per sconfiggere Smith \u00e8 lasciare che quest'ultimo lo elimini. Smith, dunque, si sovrascrive a Neo, che non oppone resistenza. Cos\u00ec facendo, Smith si ritrova a sua volta collegato al mainframe di Matrix attraverso il corpo fisico di Neo, e le macchine possono cos\u00ec cancellare l'Agente ribelle e tutte le sue copie dal sistema.\nA Zion le macchine si ritirano e tutti comprendono che la ragione di tutto ci\u00f2 \u00e8 dovuto alla riuscita della missione di Neo. Quest'ultimo, morto, viene trasportato via dalle macchine, in una sorta di processione funebre. Nelle scene finali, il sistema viene riparato, e gli umani e i programmi sovrascritti da Smith vengono ripristinati. Inoltre, l'Oracolo e l'Architetto si incontrano, e quest'ultimo promette che le macchine, rispettando la loro parte del patto, concederanno d'ora in avanti la libert\u00e0 agli uomini imprigionati che preferiscono abbandonare il mondo virtuale di Matrix e unirsi agli abitanti di Zion.\nProduzione.\nNon ci sono titoli di testa, al di l\u00e0 dei loghi di produzione e il nome del film. Nel contratto per la realizzazione di questo film e di \"Matrix Reloaded\", le sorelle Wachowski hanno incluso una clausola per la quale non avrebbero potuto ricevere alcuna intervista dai media. L'attrice che nel terzo capitolo di Matrix interpreta l'Oracolo (Mary Alice) non \u00e8 la medesima dei due capitoli precedenti, in quanto Gloria Foster mor\u00ec proprio nel periodo in cui le riprese di \"Matrix Revolutions\" erano ancora in corso. Nello \"screenplay\" si ovvia a questa mancanza tramite un espediente, ovvero la punizione delle macchine nei confronti dell'Oracolo, la quale risulta alterata nelle sue sembianze corporee e, a suo dire, ha perso \"qualche bit\".\nI cartelloni pubblicitari, nella scena dell'inseguimento nel sottopassaggio della metropolitana sono stati aggiunti in post-produzione (mossa di \"product placement\") e, durante le riprese, gli spazi d'affissione sono stati occupati da manifesti rovinati di un film immaginario chiamato \"Burly Men\" (letteralmente \"omaccioni\"), interpretato da Keanu Reeves, Laurence Fishburne e Hugo Weaving.\nLa storia di Matrix prosegue nel MMORPG \"The Matrix Online\". La scritta MOBIL (AVE) che si legge sul muro della stazione della metropolitana, all'inizio dell'episodio, non \u00e8 altro che l'anagramma della parola LIMBO (AVE). La capacit\u00e0 di mantenere la vista anche dopo essere stati accecati, unita al dono della preveggenza \u00e8 molto simile alla stessa condizione di Paul Atreides protagonista dei primi romanzi del ciclo di Dune di Frank Herbert.\nAccoglienza.\nIncassi.\n\"Matrix Revolution\" debutt\u00f2 al primo posto del botteghino nordamericano con un incasso di oltre 48 milioni di dollari nel suo primo weekend. Il film incass\u00f2 139.313.948 nei soli Stati Uniti e 288.029.350 all'estero, per un totale di 427.343.298 in tutto il mondo, circa la met\u00e0 rispetto a \"Matrix Reloaded\" e poco sotto le cifre del primo capitolo. Fu l'ottavo pi\u00f9 alto incasso del 2003.\nCritica.\nIl film fu accolto in maniera decisamente pi\u00f9 fredda rispetto ai primi due. Il sito Rotten Tomatoes gli ha dato una valutazione pari a 35% basandosi su 215 recensioni, con un punteggio medio di 5.3/10. Il consenso recita: \"Una conclusione deludente per la trilogia di \"Matrix\" in cui personaggi e idee passano in secondo piano rispetto agli effetti speciali\". Su Metacritic ha invece un punteggio di 47 basato su 41 recensioni.\nSequel.\nParlando a proposito di possibili sviluppi futuri della serie, Keanu Reeves ammise: \u00ab\"Lo so di deludere migliaia di fan, ma non credo che Neo abbia ancora qualcosa da raccontare. Per me \u00e8 stata una bellissima esperienza, felicemente conclusa\"\u00bb, ponendo fine alle indiscrezioni riguardantigli. Si era parlato nel 2009 di \"The Matrix: Resurrection\", con James McTeigue alla regia e il duo Alex Kurtzman-Roberto Orci alla sceneggiatura, su produzione di Joel Silver; ma in realt\u00e0 l'intera faccenda si rivel\u00f2 un pesce d'aprile orchestrato dal sito web di cinema \"Slashfilm\". Due anni dopo si diffuse la notizia secondo cui le sorelle Wachowski erano al lavoro sul quarto episodio, ma si rivel\u00f2 una fantasiosa voce di corridoio. Nel febbraio 2017 Keanu Reeves afferma di essere pronto all'ipotesi di un quarto capitolo, ma solo a patto che siano le sorelle Wachowski a scriverlo e dirigerlo. A marzo 2017 lo sceneggiatore Zak Penn afferma di essere coinvolto nella stesura di un nuovo film ambientato nell'Universo di Matrix, con Michael B. Jordan in mente come possibile protagonista. A marzo 2018, in occasione dell'uscita del film \"Ready Player One\", Zak Penn conferma di essere al lavoro su un nuovo capitolo di Matrix.\nAd agosto 2019 viene confermato ufficialmente il quarto capitolo, con Keanu Reeves e Carrie-Anne Moss che riprenderanno rispettivamente i ruoli di Neo e Trinity. Il film, le cui riprese sono iniziate nel 2020, \u00e8 diretto da Lana Wachowski.. Viene svelato il titolo del nuovo film: \"Matrix Resurrections\", uscito nelle sale statunitensi e su HBO Max il 12 dicembre 2021."}
{"id": "503753", "revid": "767487", "url": "https://it.wikipedia.org/wiki?curid=503753", "title": "Morten Lauridsen", "text": "Biografia.\nLauridsen, di origini danesi, ha studiato e si \u00e8 perfezionato negli Stati Uniti frequentando il rinomato \"Whitman College\" e la \"University of Southern California\" dove si \u00e8 specializzato in composizione. Attualmente \u00e8 docente e direttore del Dipartimento di Composizione della \"Thornton School of Music\" presso l\u2019\"Universit\u00e0 della California\", \u00e8 stato inoltre \"Compositore in residenza\" del \"Los Angeles Master Chorale\" dal 1994 al 2001.\nLa maggior parte della sua attivit\u00e0 compositiva Morten Lauridsen l'ha dedicata alla produzione corale divenendo uno dei pi\u00f9 rilevanti compositori statunitensi del settore; particolarmente interessante la sua produzione sacra. Il fascino della sua musica \u00e8 dovuto ad una grande propriet\u00e0 di linguaggio tecnico compositivo e ad una profonda conoscenza dello \u201cstrumento\u201d coro, gli effetti coloristici dovuti alle strutture armoniche basate sui rivolti degli accordi sugli intervalli di quarta e di seconda creano un vero \u201ceffetto sospensione\u201d caratteristica dominante di tutta la sua produzione.\nTra i suoi brani pi\u00f9 famosi va citato il \"Lux Aeterna\" (1997) per coro e orchestra, che ha avuto numerose esecuzioni, registrazioni e radiotrasmissioni specialmente negli Stati Uniti.\nLe sue composizioni sono edite principalmente da \"Peermusic\" (New York/Amburgo) e da \"Faber Music\" (Londra).\nNel 2007 gli \u00e8 stata conferita dal presidente degli Stati Uniti d'America la pi\u00f9 alta onorificenza artistica nazionale \"the Medal of Arts\", la medaglia d'oro per l'arte."}
{"id": "503754", "revid": "8489", "url": "https://it.wikipedia.org/wiki?curid=503754", "title": "Enter The Matrix", "text": ""}
{"id": "503756", "revid": "287204", "url": "https://it.wikipedia.org/wiki?curid=503756", "title": "Girolamo Rainaldi", "text": "Biografia.\nDopo un inizio di carriera come assistente di Domenico Fontana, il Rainaldi cominci\u00f2 ad assumersi i primi lavori indipendenti disegnando il catafalco di Alessandro Farnese nella chiesa del Ges\u00f9 (1589) e quello di papa Sisto V (1590) nella basilica di San Pietro.\nFu collaboratore di Giacomo Della Porta, da cui eredit\u00f2 nel 1602 il ruolo di architetto papale e al quale subentr\u00f2 nel completamento di Palazzo Albertoni Spinola.\nNumerosi furono i lavori come architetto della famiglia Farnese, come la chiesa di Santa Teresa a Caprarola (che in parte preannuncia lo schema di Santa Maria in Campitelli, opera del figlio Carlo).\nNel 1606 fu chiamato a Parma da Ranuccio Farnese per eseguire il progetto del nuovo palazzo comunale. Torn\u00f2 a Parma nel 1626 e fino al 1644 lavor\u00f2 per la casa ducale. Assieme a Simone Moschino lavor\u00f2 ad alcuni miglioramenti, eseguiti solo in parte, al palazzo del Giardino. Si occup\u00f2 anche del palazzo della Pilotta e della costruzione della cupola della chiesa dell'Annunziata.\nCome architetto papale per papa Innocenzo X lavor\u00f2 al palazzo di famiglia (Palazzo Pamphilj) a piazza Navona e nella chiesa di Sant'Agnese in Agone, entrambi modificati da Francesco Borromini. Disegn\u00f2 anche la tomba Sfondrati a Santa Cecilia in Trastevere e collabor\u00f2 all'allestimento barocco dei giardini di Villa Borghese. A Roma fu nominato \"principe\" dell'Accademia di San Luca per l'anno 1641.\nSuo \u00e8 anche il disegno della chiesa di Santa Lucia a Bologna."}
{"id": "503759", "revid": "525063", "url": "https://it.wikipedia.org/wiki?curid=503759", "title": "Brigate del tigre", "text": ""}
{"id": "503765", "revid": "1021877", "url": "https://it.wikipedia.org/wiki?curid=503765", "title": "Teodoro di Cirene (matematico)", "text": "Biografia.\nSappiamo dal \"Teeteto\", dialogo di Platone, che Teodoro insegn\u00f2 matematica allo stesso Platone e a Teeteto. Infatti nel dialogo si ricorda come avesse dimostrato che le radici dei numeri compresi fra 3 e 17 (esclusi ovviamente 9 e 16) sono incommensurabili, cio\u00e8 non esprimibili come numero intero o rapporto di interi. Sappiamo anche che ha introdotto un metodo per costruire geometricamente la radice quadrata di un qualsiasi numero esistente, anche se non molto utilizzato per motivi pratici: la cosiddetta spirale di Teodoro. Il procedimento per costruirla \u00e8 semplice: si costruisce un triangolo rettangolo di cateti 1 e 1, sull'ipotenusa (che \u00e8 radice di due) si costruisce un altro triangolo rettangolo che ha per cateto maggiore la radice quadrata di due, il cateto minore dovr\u00e0 misurare sempre 1, e quindi l'ipotenusa misurer\u00e0 radice quadrata di tre. Continuando all'infinito, si potrebbe costruire la radice quadrata di qualsiasi numero esistente, ed \u00e8 tutt'oggi l'unico metodo conosciuto che permette di costruire geometricamente la radice quadrata di un qualsiasi numero."}
{"id": "503766", "revid": "33689", "url": "https://it.wikipedia.org/wiki?curid=503766", "title": "Statua a Guido Monaco", "text": "La statua a Guido Monaco \u00e8 un'opera dello scultore Salvino Salvini che si trova al centro dell'omonima piazza ad Arezzo.\nStoria.\nGi\u00e0 nel 1864 il Consiglio Comunale di Arezzo aveva deliberato di erigere un monumento al \"suo\" Guido. Furono invitati, tra gli altri, a far parte della commissione artistica, Rossini, Verdi e Mercadante. Grandi festeggiamenti celebrano nel 1882 il centenario della nascita del grande perfezionatore della notazione musicale: \nE, nel \"Teatro Petrarca\", varie rappresentazioni dell'opera \"Mefistofele\" di Arrigo Boito. Si sa anche dai manifesti che \"Nelle prime dieci sere della festa la Piazza Umberto, la via e la piazza Guido Monaco saranno illuminate a luce elettrica\". \u00c8 una iniziativa di non irrilevabile interesse, se si pensa che Arezzo potr\u00e0 contare su un impianto di illuminazione elettrica soltanto alla fine dell'Ottocento. Sembra che il Consiglio Comunale, scrive la \"Gazzetta aretina\" in un suo numero del 1893, abbia decretato di abolire la ormai medioevale illuminazione a petrolio.\nIn veste ufficiale da benedettino il monumento descrive Guido Monaco nell'atto di porre la mano sull'opera da lui lasciata ai posteri: l'Antifonario, risultato del celebre lavoro dell'illustre aretino con il quale ciascuno era in grado di scrivere, apprendere ed eseguire la musica. Sulle pagine del libro \u00e8 riportata ed incisa una strofa dell'inno latino a S. Giovanni, dalla quale Guido Monaco trasse i nomi per le note musicali: UT queant laxis/REsonare fibris /MIra gestorum/FAmuli tuorum/SOLve polluti/LAbii reatum/Sancte Iohannes (\"affinch\u00e9 i tuoi servi possano cantare con voci libere le meraviglie delle tue azioni, cancella il peccato del loro labbro contaminato, oh San Giovanni\"). \nIn seguito la nota Ut venne sostituita con DO (da Dominus), e venne aggiunta alla scala la nota SI. \nDescrizione.\nIl monumento \u00e8 costituito da una statua in marmo microcristallino, poggiante su un piedistallo anch'esso in marmo, di forma cubica, nei cui lati destro e sinistro sono inserite due formelle di bronzo, mentre sul fronte una scritta a dedica \u201cA Guido Monaco 1882\u201d e nel retro due emblemi rappresentanti il Comune di Arezzo, il tutto sempre in bronzo; la parte inferiore del piedistallo termina con una fascia in marmo nella quale sono incisi gli stemmi delle regioni d'Italia. \nIl piedistallo poggia a sua volta su un basamento in marmo di colore rosato alla base del quale vi sono tre gradini in travertino delimitati a quota terreno da un ulteriore gradino in arenaria. \nL'accesso al monumento avviene da una cancellata collocata in corrispondenza del cordonato in travertino delimitante l'aiuola a verde circostante il monumento stesso."}
{"id": "503773", "revid": "767487", "url": "https://it.wikipedia.org/wiki?curid=503773", "title": "M\u00e4laren", "text": "Il M\u00e4laren \u00e8 il terzo pi\u00f9 grande lago della Svezia, dopo i laghi V\u00e4nern e V\u00e4ttern. La sua area \u00e8 di 1140\u00a0km\u00b2 e la maggiore profondit\u00e0 di 64\u00a0m. Il lago \u00e8 vicino alle sponde del mar Baltico, col quale comunica in corrispondenza di Stoccolma attraverso il S\u00f6dert\u00e4lje kanal, Norrstr\u00f6m, Slussen e Hammarbyslussen. La baia pi\u00f9 orientale del M\u00e4laren, nel centro della capitale, si chiama Riddarfj\u00e4rden. Il lago \u00e8 situato in Svealand e circondato dalle province di Uppland, S\u00f6dermanland, N\u00e4rke, e V\u00e4stmanland. Le sue due maggiori isole sono Sela\u00f6n (91\u00a0km\u00b2) e Svartsj\u00f6landet (79\u00a0km\u00b2).\nGeografia.\nAlla fine dell'ultima era glaciale, circa 11000 anni fa, i ghiacciai che ricoprivano una larga parte del Nord Europa si sciolsero e ci\u00f2 comport\u00f2 una diminuzione della pressione sul suolo che port\u00f2 al rimbalzo post-glaciale. Questo fenomeno interess\u00f2 il M\u00e4laren in maniera molto lenta: basti pensare che nell'et\u00e0 vichinga (dal IX all'XI secolo circa) il lago era ancora una baia del Baltico, quindi mare a tutti gli effetti. I \"knarr\", le navi mercantili, e tutte le altre navi entravano nel lago soprattutto sfruttando il canale di S\u00f6dert\u00e4lje, ma attorno al 1200 il rimbalzo post-glaciale si complet\u00f2 e la baia divenne definitivamente un lago. \u00c8 probabile che Birka, la citt\u00e0 principale in quel periodo, abbia subito le conseguenze di questa trasformazione e il suo declino sia da attribuire ad essa. \nNel lago ci sono tantissime isolette. Quelle che non arrivano ad un ettaro sono circa 7800. La profondit\u00e0 media del lago \u00e8 di 10 metri, e la profondit\u00e0 pi\u00f9 grande misurata \u00e8 di 64 metri, nelle vicinanze di Adels\u00f6.\nMitologia.\nL'Edda in Prosa di Snorri Sturluson fornisce una spiegazione mitologica della formazione del lago M\u00e4lar. Nella Gylfaginnig racconta di un re, di nome Gylfi, che un giorno diede a una giullaressa come compenso per il suo intrattenimento tanta terra quanta ne potessero arare in un giorno e in una notte quattro buoi. Tuttavia questa giullaressa, Gefjun, era una dea degli \u00c6sir e dopo aver preso quattro buoi da J\u00f6tunheimr ar\u00f2 la terra che Gylfi le aveva donato scavando cos\u00ec tanto il solco che \"quella terra si stacc\u00f2 e i buoi la trassero sul mare verso ovest e si fermarono in uno stretto. E dove prima era questa terra che si era staccata ci fu poi acqua, e ora in Svezia \u00e8 chiamato il Lago\". Questo lago \u00e8 proprio il M\u00e4laren. Tuttavia nella strofa successiva lo stesso Snorri specifica che in quel luogo si trovano le insenature di \"S\u00e6lund\", cio\u00e8 la Selandia danese. Quindi il riferimento originario del mito probabilmente era al lago V\u00e4nern, non al M\u00e4laren.\nM\u00e4lardalen.\nCon questo nome si indica la regione che gravita intorno al lago M\u00e4laren. Letteralmente significa \"la valle del M\u00e4lar\". Non si tratta di una zona ben definita, ma nel corso della storia ha fatto parte di pi\u00f9 province (Uppland, S\u00f6dermanland, V\u00e4stmanland, and N\u00e4rke), mentre oggi \u00e8 condivisa dalle contee di Stoccolma, Uppsala, S\u00f6dermanland, \u00d6rebro e V\u00e4stmanland.\nNonostante questo, in Svezia esiste una nozione ben definita del M\u00e4lardalen, intesa come regione con caratteristiche proprie."}
{"id": "503774", "revid": "54193", "url": "https://it.wikipedia.org/wiki?curid=503774", "title": "Inconsistenza", "text": ""}
{"id": "503775", "revid": "729019", "url": "https://it.wikipedia.org/wiki?curid=503775", "title": "R-40 (missile)", "text": "Lo R-40 o K-40, noto come AA-6 Acrid (designazione NATO) in occidente, \u00e8 un missile aria-aria (in inglese: \"AAM - Air to Air Missile\") di fabbricazione sovietica.\nL'ufficio tecnico di Bisnovat (Molnya OKB od OKB-4) inizi\u00f2 lo sviluppo di un missile aria-aria a lungo raggio nel 1962. Il risultato fu lo R-40 accoppiato inizialmente al radar Smerch A (tornado) del MiG-25P. Fu assemblato in due diverse versioni, lo R-40R a guida radar semiattiva e lo R-40T (\u0442\u0435\u043f\u043b\u043e\u0432\u0430\u044f, termico) a guida infrarossa (passiva). La testa cercante del missile infrarosso era raffreddata ad azoto liquido.\nA seguito della diserzione del pilota della PVO Viktor Ivanovich Belenko nel 1976, Vympel svilupp\u00f2 una versione migliorata del missile con un sistema che lo rendeva meno soggetto alle contromisure elettroniche ed un sistema di ricerca pi\u00f9 sensibile. Il nuovo missile era designato dal nuovo suffisso D, per \"dorabotanaya\", completo. Pi\u00f9 tardi venne sviluppata anche la versione D1.\nLa produzione del missile R-40 termin\u00f2 nel 1991, ma \u00e8 rimasto in servizio con gli ultimi MiG-25 e anche su qualche MiG-31."}
{"id": "503777", "revid": "287204", "url": "https://it.wikipedia.org/wiki?curid=503777", "title": "Campeonato Sudamericano de Football 1935", "text": "Il Campeonato Sudamericano de Football 1935 fu la tredicesima edizione della Coppa America di calcio. Fu organizzato ben 6 anni dopo l'ultima edizione a causa dei pesanti contrasti tra le federazioni calcistiche di Uruguay e Argentina, seguite alla finale dei Mondiali di Uruguay 1930. Gli argentini avevano infatti lamentato pressioni, perfino minacce di morte e un clima palesemente intimidatorio allo Stadio del Centenario di Montevideo, rompendo le relazioni con la Federazione calcistica dell'Uruguay. Trattandosi delle due maggiori potenze calcistiche sudamericane dell'epoca, la CONMEBOL ebbe vita assai dura negli anni a seguire e solo nel 1935 riusc\u00ec ad organizzare, seppure a livello straordinario e senza Coppa in palio, nuovamente il torneo. La scelta cadde sul Per\u00f9, che ospit\u00f2 la manifestazione dal 6 al 27 gennaio 1935: tutte le partite si disputarono all'Estadio Nacional di Lima.\nFormula.\nLa formula prevedeva che le quattro squadre partecipanti si affrontassero in un unico girone all'italiana, la cui prima classificata avrebbe vinto il torneo. Per ogni vittoria si attribuivano 2 punti, 1 per ogni pareggio e 0 per ogni sconfitta.\nRiassunto del torneo.\nFavorite erano, come al solito, l'Argentina campione uscente e l'Uruguay. La prima, guidata dalla giovane ala Herminio Masantonio, era decisa a \"vendicare\" la sconfitta nella finale mondiale del 1930; il secondo, desideroso di tornare ad un successo continentale che mancava da 9 anni, si affidava alle stelle del Nacional Montevideo, il promettente An\u00edbal Ciocca e il vecchio campione \"El Manco\" H\u00e9ctor Castro. Leader della \"Celeste\" era ancora il grande capitano del titolo mondiale di 5 anni prima, \"el mariscal\" Jos\u00e9 Nasazzi. Com'era prevedibile le nazionali platensi fecero subito il vuoto, rendendo decisiva la sfida finale: il match non ebbe storia e Castro, Ciocca e Jos\u00e9 Taboada siglarono le 3 reti che annientarono le speranze argentine, regalando all'Uruguay il settimo titolo.\nLa squadra campione avrebbe dovuto partecipare alle olimpiadi di Berlino 1936, per difendere il titolo del 1928 (a Los Angeles 1932 non si disput\u00f2 il torneo olimpico di calcio). Tuttavia, per problemi economici la federazione uruguaiana non invi\u00f2 in Germania la propria nazionale e, per gli stessi motivi, fece altrettanto la federazione argentina.. A rappresentare il Sudamerica a Berlino sarebbe cos\u00ec il Per\u00f9, terza classificata.\nClassifica marcatori.\n4 goal\n3 goal\n2 goal\n1 goal"}
{"id": "503778", "revid": "339392", "url": "https://it.wikipedia.org/wiki?curid=503778", "title": "Copa Am\u00e9rica 1935", "text": ""}
{"id": "503779", "revid": "6923", "url": "https://it.wikipedia.org/wiki?curid=503779", "title": "Thomas Malory", "text": "Biografia.\nSi sa poco della vita di Thomas Malory. In passato si credeva che Malory fosse gallese, ma oggi si \u00e8 pi\u00f9 propensi a credere che venisse da Newbold Revel nel Warwickshire. La sua data di nascita \u00e8 incerta, anche se molti propendono per il 1416. Fu eletto due volte al Parlamento, ma fu anche denunciato pi\u00f9 volte negli anni cinquanta del Quattrocento per furto, violenza, stupro e tentato omicidio ai danni del Duca di Buckingham. Scapp\u00f2 due volte dalla prigione, una volta aprendosi la strada a colpi d'arma da fuoco e una navigando nel fossato attorno al carcere.\nIncarcerato a Londra e in alcuni altri posti, spesso usc\u00ec su cauzione e le accuse a suo carico non furono mai dimostrate in un processo. Negli anni sessanta fu perdonato dal re Enrico VI, ma successivamente il perdono gli fu ritirato sia da Enrico che da Edoardo IV. Scrisse parte della sua opera in prigione, e dalla sua descrizione si pu\u00f2 credere che fosse un cavaliere e anche un prete. Un giovane Malory appare come personaggio nel libro di Terence Hanbury White \"Re in eterno\", che \u00e8 basato su \"Le Morte d'Arthur\". Questo cameo \u00e8 incluso anche nel musical di Broadway \"Camelot\".\n\"La morte di Art\u00f9\".\n\"La morte di Art\u00f9\" \u00e8 una rielaborazione di tutti i testi francesi e inglesi che Malory aveva a disposizione sulla vita di re Art\u00f9. Terminato nel 1469, \u00e8 stato pubblicato da William Caxton nel 1485. Molto probabilmente questo romanzo \u00e8 il testo che ha pi\u00f9 influenzato la visione dei posteri della leggenda del re bretone. L'opera di Malory rappresenta la transizione dal romanzo medievale al romanzo moderno: egli infonde nelle sue storie arturiane una semplice moralit\u00e0 cavalleresca. Lo stile \u00e8 limpido, terso, obiettivo, armonioso, semplice, mentre la scrittura \u00e8 musicale.\nMolte opere moderne prendono spunto dall'opera di Malory, tra cui il libro di Alfred Tennyson \"The Lady of Shalott\" e i film \"I cavalieri della tavola rotonda\" di Richard Thorpe del 1953 e, nel 1981, \"Excalibur\" di John Boorman. John Steinbeck ne trasse \"Le gesta di re Art\u00f9 e dei suoi nobili cavalieri\", una rielaborazione in chiave moderna che fu pubblicata postuma.\nBiopic.\nNel 2013 Glenn Cooper racconta la storia di Thomas Malory nel romanzo \"Il calice della vita\"."}
{"id": "503781", "revid": "1305772", "url": "https://it.wikipedia.org/wiki?curid=503781", "title": "Jean-Honor\u00e9 Fragonard", "text": "I suoi dipinti sono caratterizzati da un particolare uso della luce e dalla rarefazione di determinate parti, utilizzata come espediente per rendere la leggerezza di alcuni elementi, come i panneggi o le bianche acconciature femminili. Fu un pittore storico, paesaggista e di genere.\nSi dedic\u00f2, con grande eleganza, anche alla pittura di carattere frivolo e malizioso, cosiddetta \"erotica\".\nBiografia.\nJean-Honor\u00e9 Fragonard nacque a Grasse, sui colli che digradano verso Cannes, da Fran\u00e7ois Fragonard, guantaio, e Fran\u00e7oise Petit. Quando comp\u00ec sei anni la famiglia si trasfer\u00ec a Parigi dove egli rimase e lavor\u00f2 per quasi tutta la vita. La sua inclinazione per l'arte comparve assai precocemente, sebbene il padre lo avesse mandato come apprendista presso un notaio. Ben presto per\u00f2 le sue capacit\u00e0 artistiche furono notate dal pittore Fran\u00e7ois Boucher che lo invi\u00f2 nell'\"atelier\" di Jean-Baptiste-Sim\u00e9on Chardin. Fragonard vi studi\u00f2 per sei anni, ma alla fine, a soli 14 anni, torn\u00f2 da Boucher, presso il quale pot\u00e9 sviluppare il suo talento, acquisire maggiore consapevolezza stilistica e guadagnarsi la stima del maestro, al punto che Boucher lo incaric\u00f2 di eseguire per i committenti alcune copie dei suoi dipinti.\nNonostante non fosse mai stato allievo dell'Accademia, partecip\u00f2 ben presto al prestigioso Gran Prix di Pittura dell'Accademia reale (il Prix de Rome), aggiudicandoselo nel 1752 con il dipinto \"Geroboamo che sacrifica agli idoli\". Frequent\u00f2 poi per tre anni la \"Scuola reale degli Allievi Protetti\", che a quel tempo era diretta da Charles-Andr\u00e9 van Loo.\nUna delle sue ultime opere eseguite in Francia, prima di recarsi a Roma, fu \"Cristo che lava i piedi agli apostoli\", ora conservato nella cattedrale di Grasse. Nel 1756 part\u00ec quindi per l'Acad\u00e9mie de France \u00e0 Rome assieme al suo amico Hubert Robert, anche lui vincitore del Prix de Rome.\nA Roma i giardini ispirarono a Fragonard alcune delle visioni che sarebbero poi divenute ricorrenti in tutte le sue opere: templi, giardini pensili, grotte, statue e fontane divennero teatro delle sue frivole scene di vita, profondamente influenzate dallo studio delle opere di Giovanni Battista Tiepolo a Venezia. Lavor\u00f2 anche molto con l'amico Robert, tanto che la loro collaborazione fu oggetto di una mostra a Villa Medici.\nFragonard si trattenne a Roma per cinque anni, e cio\u00e8 sino all'aprile del 1761, quando lasci\u00f2 la Citt\u00e0 Eterna per tornare in Francia dopo un lungo viaggio, da aprile a settembre, che lo condusse a visitare Firenze, Bologna e, in particolare, Venezia. Tra le opere realizzate in quel periodo, \u00e8 famosa \"Corsus e Callirhoe\" (1765), con cui venne ammesso all'Accademia, che venne ampiamente elogiata da Diderot e fu acquistata dal re.\nDurante il suo soggiorno italiano Fragonard, seguendo il consiglio di Boucher, non \"prese sul serio\" Michelangelo e Raffaello, ma si lasci\u00f2 sedurre dal fascino facile dei pittori barocchi, dai Carracci, da Pietro da Cortona e dal Tiepolo.\nI soggetti dei suoi primi quadri erano stati storici, religiosi o comunque seri, e al suo ritorno in Francia Fragonard si fece ancora apprezzare dall'Accademia per un suo \"Sacrificio di Coreso\". Poi, per\u00f2, decise di abbandonare questi temi e smise persino di esporre al \"Salon\".\nSi era reso conto, infatti, di non poter competere e tanto meno primeggiare nel genere serio con cui aveva iniziato, e nel quale si impegnavano molti artisti, pi\u00f9 esperti e gi\u00e0 famosi. Decise allora di passare alla pittura \"leggera\", frivola e spesso maliziosa, fatta di scene allusive o esplicitamente erotiche, ma sempre con estremo buon gusto. Questa scelta non fu infelice perch\u00e9 Fragonard ottenne un enorme successo, divenne il pittore di moda e pot\u00e9 accumulare una considerevole fortuna che poi, con l'avvento della Rivoluzione, perdette. Nel 1769 spos\u00f2 Marie-Anne G\u00e9rard (1745-1823), eccellente pittrice miniaturista, anche lei originaria di Grasse. Lo stesso anno nacque la loro prima figlia, Rosalie.\nNel 1773, dopo un viaggio nelle Fiandre durante l'estate, il Fermier G\u00e9n\u00e9ral Pierre-Jacques-On\u00e9syme Bergeret de Grandcourt gli chiese di fargli da guida in un lungo viaggio in Italia e nell'Europa centrale, che sarebbe iniziato ad ottobre. Fragonard accett\u00f2.\nBergeret era conte di N\u00e8grepelisse e, all'andata, l'itinerario previsto li fece transitare per quella cittadina, dove il gruppetto di viaggiatori rimase per qualche giorno. Fragonard fece alcuni disegni, fra cui il castello della citt\u00e0, di cui Bergeret era proprietario. Il viaggio termin\u00f2 nel settembre del 1774, dopo le visite a Vienna, Praga, Dresda, Francoforte e Strasburgo.\nNel 1780 Fragonard e sua moglie ebbero un secondo figlio, Alexandre-\u00c9variste (1780-1850) che divenne anche lui un artista. Ma otto anni pi\u00f9 tardi la prima figlia Rosalie, che aveva 19 anni, mor\u00ec presso Parigi, nel castello di Cassau.\nFragonard lavor\u00f2 a corte fino alla Rivoluzione francese, poi, nel 1790, fu costretto a lasciare Parigi e a rifugiarsi a Grasse presso l'amico Alexandre Maubert. Rientrato a Parigi un anno dopo, nel 1793 divenne membro della \"Comune delle arti\". In seguito l'Assemblea nazionale, per l'interessamento di Jacques-Louis David che tentava di aiutarlo, lo nomin\u00f2 Conservatore del Museo del Louvre. Da quel periodo in poi Fragonard rimase quasi del tutto inattivo, conobbe i disagi della mancanza di lavoro e dell'essere stato dimenticato.\nMa i tempi cambiavano rapidamente. Con l'avvento del Primo Impero vi fu una drastica epurazione e nel 1805 tutti i Conservatori del Louvre furono espulsi per Decreto imperiale. Fragonard cadde nell'indigenza, trov\u00f2 una sistemazione appena decorosa presso il suo amico Veri, nelle gallerie del Palais Royal, ma l'anno seguente (1806), forse per una congestione cerebrale o per una profonda depressione, mor\u00ec. Aveva 74 anni.\nLe esequie furono celebrate nella chiesa di Saint-Roch e la sepoltura avvenne nel vecchio cimitero di Montmartre, dove per\u00f2 la sua tomba oggi non \u00e8 pi\u00f9 distinguibile. Fragonard mor\u00ec povero e dimenticato da tutti.\nLa famiglia di Fragonard comprendeva diversi artisti:\n\"Marie-Anne G\u00e9rard\", sua moglie, incantevole miniaturista,\n\"Marguerite G\u00e9rard\", sua cognata e allieva, notevole pittrice intimista,\n\"Alexandre-\u00c9variste Fragonard\", suo figlio,\n\"Th\u00e9ophile Fragonard\", suo nipote, figlio di Alexandre,\nSuo cugino \"Honor\u00e9 Fragonard\" fu invece un celebre anatomista, i cui \"scorticati\" sono conservati nel Museo Fragonard della \"Scuola nazionale di Veterinaria\" di Maisons-Alfort.\nLa riscoperta di un artista.\nFragonard venne a lungo ignorato dalla critica, al punto che persino Michael Schei\u00dfkopf nella sua \"Storia dell'arte\" del 1873 non lo cita nemmeno.\nIl primo a riscoprire la sua opera fu Billet Doux con il suo articolo del 1905 sul \"Cronier sale in Paris\", dopo il quale Fragonard venne riscoperto dai galleristi. Erano passati cento anni dalla sua scomparsa. Nel 1906 alcuni suoi dipinti vennero esposti da Joseph Duveen a Londra. Nel 1926 l'azienda francese Fragonard decise di prendere il proprio nome dall'artista per essere associata a Grasse e alla raffinatezza delle arti del pittore.\nOpere.\nLe opere \"frivole\".\nAl pari di Boucher, Fragonard \u00e8 considerato il pittore della frivolezza e del Rococ\u00f2, bench\u00e9 egli si sia impegnato anche in numerosi altri settori: grandi paesaggi ispirati ai pittori olandesi, quadri religiosi e mitologici o scene di serenit\u00e0 familiare.\nCon un tratto sapiente Fragonard sapeva mostrare il turbinio della vita attraverso pose espressive e gesti aggraziati, o con drappeggi pieni di vigore. Egli, comunque, fu l'ultimo artista di un'epoca in declino e le sue scene di genere vennero ben presto rese obsolete dalla durezza neoclassica di Jacques-Louis David e dalla crudelt\u00e0 della Rivoluzione e dell'Impero.\nLe scene di genere di Fragonard sono spesso volutamente licenziose, come ad esempio in \"Les hasards heureux de l'escarpolette\" del 1766 (I casi fortunati dell'altalena), fantasia di un committente un po' libidinoso e guardone. Ma anche queste immagini effettivamente frivole e un po' \"spinte\" possono essere lette in una chiave diversa. Vi si pu\u00f2 veder affiorare, infatti, un'inquietudine, un sentimento di \"festa finita\" (e questo ci ricorda Watteau), o ancora una diffusa minaccia: le coppie nell'intimit\u00e0, le belle ragazze che si crogiolano sensualmente nel letto, i baci e gli amplessi, le dormienti, le bagnanti, tutto quel piccolo, simpatico mondo di grazia e di intimit\u00e0 viene osservato da un pittore che vuole rammentarci quanto la giovinezza non duri e quanto i momenti di lasciva tenerezza siano fugaci e rari.\nDopo il 1761, Luigi XV inizi\u00f2 a commissionargli solo quelle scene di vita aristocratica ambientata in suggestivi giardini che il soggiorno a Roma gli aveva ispirato. La bellezza dei colori ed il virtuosismo del chiaroscuro, appresi da Fran\u00e7ois Boucher sono probabilmente il lato pi\u00f9 suggestivo della sua pittura, piuttosto carente quanto a studio dei soggetti. Alcuni tra i dipinti pi\u00f9 famosi di questo periodo sono:\nI pannelli di Grasse.\nNel 1771 Fragonard inizi\u00f2, su commissione di Madame du Barry, la scrittrice ed ultima amante di Luigi XV, la realizzazione di una breve sequenza di quattro quadri, denominata \"I progressi dell'Amore nel cuore di una giovane\". I loro titoli erano: \"La poursuite\", \"La Surprise\", \"L'Amour couronn\u00e9\" \"La lettre d'amour\". Queste opere erano destinate ad abbellire il padiglione di Louveciennes. Poco dopo la loro installazione, per\u00f2, furono rimosse perch\u00e9 non si accordavano con l'architettura neoclassica del padiglione. Fragonard le recuper\u00f2 e le port\u00f2 a Grasse per sistemarle nel salone della villa di un suo cugino. Ma lo spazio a disposizione era assai vasto ed egli allora decise di realizzare altri 10 dipinti per completare la decorazione della sala. Le 14 opere sono:\nAltre opere.\nMolte altre opere di Fragonard sono conservate alla Wallace Collection, tra cui: \"La fontana dell'amore\", \"La maestra\", \"Donna che incide il suo nome su un albero\" (titolo originale: \"Le Chiffre d'amour\").\nOltre tredici opere si trovano inoltre al Louvre, fra cui: \"Corsus\", \"Le bagnanti\", \"L'ora del pastore\" (\"L'Heure du berger\") e il celebre autoritratto intitolato \"L'Ispirazione\" (1769).\nAltre opere ancora si trovano nei musei di Lilla, Besan\u00e7on, Rouen, Tours, Nantes, Avignone, Amiens, Grenoble, Nancy, Orl\u00e9ans, Marsiglia e Chantilly."}
{"id": "503782", "revid": "254059", "url": "https://it.wikipedia.org/wiki?curid=503782", "title": "Martino Longhi il Giovane", "text": "Biografia.\nAppartenente ad una dinastia di architetti proveniente da Viggi\u00f9, in Lombardia, \u00e8 considerato uno degli architetti pi\u00f9 originali del barocco romano, in grado di reggere il confronto con i grandi Gian Lorenzo Bernini, Francesco Borromini e Pietro da Cortona.\nLa sua prima opera certa \u00e8 la singolare facciata di Sant'Antonio dei Portoghesi a Roma (1629 circa), ornata da una grande abbondanza di stemmi e statue che ricordano quasi un apparato effimero, il cui timpano accoglie un gigantesco stemma della dinastia dei Braganza.\nAll'inizio del quarto decennio eredit\u00f2 dal padre il cantiere dei Santi Ambrogio e Carlo al Corso, per cui disegn\u00f2 un progetto di facciata (non eseguito) con un profilo concavo affiancato da due torri e ornato da un sovraffollarsi di colonne in travertino.\nNel 1653 restaur\u00f2 la chiesa di Sant'Adriano nel Foro Romano (il suo intervento venne eliminato per riportare alla luce l'antica Curia Romana durante gli scavi archeologici del 1933), il cui interno era scandito da una successione di colonne libere di ispirazione palladiana o tibaldiana, che avrebbero a loro volta ispirato il sistema di Santa Maria in Campitelli di Carlo Rainaldi.\nLa sua opera pi\u00f9 celebre \u00e8 per\u00f2 la facciata della chiesa dei Santi Vincenzo e Anastasio (1646-1650) nella piazza della Fontana di Trevi, anch'essa caratterizzata dalla sovrabbondanza di colonne in travertino che si addensano in corrispondenza dell'asse centrale e dalla presenza di numerose statue, erme, stemmi e rilievi (il progetto originario, molto pi\u00f9 ricco, non fu eseguito completamente). Committente della facciata fu il cardinale Giulio Mazzarino, che qui era stato battezzato.\nTra le sue opere civili si segnalano il Palazzo Ginnetti a Velletri (distrutto durante la seconda guerra mondiale) e la scala Caetani a Palazzo Ruspoli, considerato tradizionalmente, una delle quattro meraviglie di Roma, insieme al \"cembalo di Borghese\", al \"dado di Farnese\" e al \"portone di Carboniani\" (Palazzo Sciarra-Colonna).\nNel 1639 Martino Longhi aveva anche pubblicato una raccolta di \"Poesie amorose, sacre, varie\"."}
{"id": "503783", "revid": "27723", "url": "https://it.wikipedia.org/wiki?curid=503783", "title": "Dimensione apparente", "text": ""}
{"id": "503786", "revid": "27723", "url": "https://it.wikipedia.org/wiki?curid=503786", "title": "Diametro apparente", "text": ""}
{"id": "503794", "revid": "120905044", "url": "https://it.wikipedia.org/wiki?curid=503794", "title": "Calendario maya", "text": "Il calendario maya \u00e8 il calendario che veniva utilizzato dai Maya e da altri popoli dell'America centrale (Aztechi e Toltechi). Si tratta di un calendario molto elaborato, basato su pi\u00f9 cicli di durata diversa:\nAd esempio, la data del 5 luglio 2006, espressa nel calendario maya, \u00e8: 9 Caunac (\"Tzolkin\"), 12 Tzec (\"Haab\"), 12.19.13.7.19 (\"Lungo computo\").\nIl ciclo Tzolkin.\nTzolkin, lungo 260 giorni, era un calendario religioso basato su due cicli pi\u00f9 brevi, uno di 13 giorni e un altro di 20. La combinazione di questi due cicli formava un ciclo di 260 giorni (13\u00d720 = 260), il ciclo Tzolkin appunto.\nOgni giorno \"entrambi\" i cicli avanzavano di uno. Il primo ciclo seguendo una sequenza numerata da 1 a 13, Il secondo seguendo una sequenza di nomi: Ahau, Imix, Ik, Akbal, Kan, Chicchan, Cimi, Manik, Lamat, Muluc, Oc, Chuen, Eb, Ben, Ix, Men, Cib, Caban, Etznab, Caunac.\nLa sequenza risultante era quindi: 1 Ahau, 2 Imix, 3 Ik, 4 Akbal, ecc...,Arrivati a 13 Eb si riprendeva a contare da 1, ma la successione dei nomi continuava: 1 Ben, 2 Ix, 3 Men, ecc... . Allo stesso modo, terminata la serie dei nomi con il 7 Caunac, si ripartiva da Ahau senza azzerare la numerazione: 8 Ahau, 9 Imix, 10 Ik, e cos\u00ec via. (Quindi i giorni con lo stesso nome \"non\" si succedevano con una numerazione progressiva, come accade nei calendari in cui i giorni sono raggruppati per mese, ma secondo la posizione che occupavano nel ciclo di 13 giorni, la sequenza quindi era: 1, 8, 2, 9, 3, 10, 4, 11, 5, 12, 6, 13, 7.)\nI giorni con lo stesso nome \"e\" lo stesso numero si ripresentavano quindi dopo un intero ciclo Tzolkin, cio\u00e8 ogni 260 giorni (essendo 260 il minimo comune multiplo tra 13 e 20).\nIl ciclo Haab.\nIl ciclo Haab', lungo 360 giorni, era un calendario civile legato al ciclo delle stagioni. Era composto da 18 \"mesi\" di 20 giorni. I mesi avevano i seguenti nomi: Pop, Uo, Zip, Zotz, Tzec, Xul, Yaxkin, Mol, Chen, Yax, Zac, Ceh, Mac, Kankin, Muan, Pax, Kayab, Cumku. A questi si aggiungevano 5 giorni chiamati Uayeb, con i quali si raggiungeva la durata di 365 giorni: questi 5 giorni erano considerati particolarmente sfortunati.\nI giorni del mese erano numerati da 0 a 20: i maya infatti conoscevano l'uso dello zero, prima che venisse utilizzato indipendentemente in India.\nLe date del ciclo Haab e quelle del ciclo Tzolkin ritornavano a corrispondere tra loro ogni 52 cicli Haab, pari a 73 cicli Tzolkin, pari a 18980 giorni: 18980 (52 anni), \u00e8 infatti il minimo comune multiplo tra 365 e 260. Il giorno iniziale di questo periodo era il 4 Ahau (Tzolkin) 8 Cumku (Haab).\nIl Lungo computo.\nNon si usava numerare gli \"anni\" n\u00e9 del ciclo Tzolkin, n\u00e9 del ciclo Haab. Invece si utilizzava il \"Lungo computo\": una numerazione progressiva dei giorni in un sistema di numerazione posizionale misto in base 13, 18 e 20. Precisamente si trattava di un numero di cinque \"cifre\": la prima (quella delle \"unit\u00e0\") in base 20, la seconda (le \"decine\") in base 18, la terza e la quarta di nuovo in base 20, la quinta in base 13. Queste \"cifre\" si scrivono da sinistra a destra, come per i numeri arabi; nella notazione moderna, si scrivono i numeri corrispondenti separati da punti, ad esempio 12.19.13.7.18 (corrispondente al 4 luglio 2006).\nIl ciclo completo del Lungo computo era quindi di 20\u00d718\u00d720\u00d720\u00d713 = giorni (circa 5125 anni), ed era multiplo del ciclo Tzolkin di 260 giorni. Le prime quattro cifre si contavano a partire da 0 (quindi la seconda andava da 0 a 17, le altre da 0 a 19), la quinta invece andava da 1 a 13, con il 13 avente la funzione di zero. Il primo giorno del lungo computo era il 13.0.0.0.0, data che \u00e8 ripetuta il 21 dicembre 2012.\nL'unit\u00e0 pi\u00f9 piccola del Lungo computo era il giorno, detto K'in.\nI periodi dopo i quali si ripeteva ciascuna cifra avevano i seguenti nomi:\nSecondo i Maya, ciascun ciclo del Lungo computo corrisponde ad un'era del mondo; il passaggio da un'era all'altra \u00e8 segnata dunque da un cambiamento positivo preceduto da eventi pi\u00f9 o meno significativi. Il quarto ciclo \u00e8 iniziato l'11 agosto 3114 a.C. e si \u00e8 concluso il 21 dicembre 2012, data di inizio del nuovo ciclo.\nIl \"Lungo computo\" dei calendari mesoamericani \u00e8 alla base di una credenza New Age, prevista per la prima volta da Jos\u00e9 Arg\u00fcelles, che un cataclisma sarebbe dovuto avvenire il giorno 21 dicembre 2012 o in vicinanza ad esso, una previsione considerata sbagliata dalla corrente principale degli studiosi degli antichi Maya, eppure \u00e8 stata comunemente citata nei mezzi di comunicazione di cultura popolare come il problema del 2012.\n\"Per gli antichi Maya, si doveva tenere un'enorme celebrazione alla fine di un intero ciclo\" dice Sandra Noble, la \"executive director\" della Foundation for the Advancement of Mesoamerican Studies, Inc. a Crystal River in Florida. \"Rendere il 21 dicembre 2012 come un Giorno del giudizio o un momento di cambiamento cosmico\" dice \"\u00e8 una completa invenzione e una possibilit\u00e0 per molte persone di fare profitto\"\nCalcolo del calendario maya.\nIl programma GNU Emacs pu\u00f2 calcolare le funzione del calendario maya (e di diversi altri calendari). Occorre per prima cosa aprire il calendario con il comando \"M-x calendar\", oppure con il mouse selezionando \"Display calendar\" dal menu \"Tools\"; quindi si porta il cursore sul giorno di cui si vuole conoscere la data maya, e si d\u00e0 il comando \"p m\" o \"M-x \ncalendar-print-mayan-date\", oppure si preme il tasto mediano (o la rotellina) del mouse e si seleziona \"Other calendars\". \u00c8 possibile anche cercare una specifica data del calendario maya (\"g m l\" per una data del Lungo computo). Si tenga presente che GNU Emacs usa il calendario gregoriano anche per le date precedenti al 15 ottobre 1582, e che non mostra le date antecedenti al 1\u00ba gennaio 1 (3 gennaio 1 nel calendario giuliano, 7.17.18.13.3 nel Lungo computo)."}
{"id": "503795", "revid": "1226", "url": "https://it.wikipedia.org/wiki?curid=503795", "title": "Il Meraviglioso Mago di Oz", "text": ""}
{"id": "503796", "revid": "14002", "url": "https://it.wikipedia.org/wiki?curid=503796", "title": "Diocesi di Udine", "text": ""}
{"id": "503797", "revid": "14002", "url": "https://it.wikipedia.org/wiki?curid=503797", "title": "Diocesi di Gorizia", "text": ""}
{"id": "503798", "revid": "1226", "url": "https://it.wikipedia.org/wiki?curid=503798", "title": "Il meraviglioso Mago di Oz", "text": ""}
{"id": "503799", "revid": "899609", "url": "https://it.wikipedia.org/wiki?curid=503799", "title": "Mielikki (personaggio)", "text": "Mielikki \u00e8 una divinit\u00e0 immaginaria appartenente all'ambientazione \"Forgotten Realms\" per il gioco di ruolo fantasy \"Dungeons &amp; Dragons\". \u00c8 una divinit\u00e0 intermedia della natura del pantheon faer\u00fbniano.\nNel suo aspetto di Khalreshaar appartiene al pantheon elfico ed \u00e8 adorata come divinit\u00e0 dei mezzelfi.\nMielikki \u00e8 probabilmente ispirata alla dea della mitologia finnica Mielikki.\nIl suo simbolo \u00e8 costituito da un unicorno dagli occhi azzurri e dal corno dorato con lo sguardo rivolto verso sinistra.\nLa sua arma preferita \u00e8 la \"Lama del Corno\", una scimitarra.\nIl drow Drizzt Do'Urden \u00e8 un famoso ranger fedele alla dea.\nI suoi druidi possono utilizzare qualsiasi arma o armatura normalmente usata dai Ranger senza essere vincolati a nessun obbligo spirituale.\nUn suo Eletto \u00e8 membro dell'Enclave di Smeraldo, un'organizzazione druidica che difende la natura nella regione del Golfo di Vilhon."}
{"id": "503803", "revid": "38787", "url": "https://it.wikipedia.org/wiki?curid=503803", "title": "Propriet\u00e0 transitiva", "text": ""}
{"id": "503804", "revid": "729019", "url": "https://it.wikipedia.org/wiki?curid=503804", "title": "Fortezza Medicea (Arezzo)", "text": "La Fortezza Medicea, che si trova sul Colle di San Donato (viale B. Buozzi) ad Arezzo, costituisce un esempio di architettura militare difensiva del XVI secolo.\nL'edificio, perfettamente inserito nella cinta muraria e dall'impianto pentagonale irregolare per adattarsi al terreno con bastioni di differente impostazione e scarpa di notevole altezza in confronto alla parete a piombo, sorge alla sommit\u00e0 della spianata del Prato (305 m).\nGli spalti della Fortezza costituiscono un punto panoramico sulla citt\u00e0, la valle dell'Arno, il massiccio del Pratomagno e l'alpe di Catenaia.\nStoria.\nLa cittadella medicea sorge probabilmente sull'area dell'antica cittadella medioevale, che risaliva forse al IX o X secolo.\nDi certo si sa che nel 1319, durante i lavori di fortificazione della citt\u00e0, fu costruito il Cassero di San Donato, che sub\u00ec gravi danni a causa delle rivolte cittadine contro il vescovo Guido Tarlati e che nel 1343 gli aretini demolirono la fortezza, poi ricostruita nel 1344, e che tra il 1384 e il 1398 la fortezza fu nuovamente demolita (questa volta dai francesi) e ricostruita dai fiorentini, nel frattempo divenuti padroni della citt\u00e0.\nDurante la rivolta del 1502 contro il dominio fiorentino gli aretini cercarono di abbattere la fortezza. La Repubblica di Firenze diede ordine per\u00f2 di ricostruirla secondo i principi della fortificazione alla moderna, affidando i lavori a Giuliano e Antonio da Sangallo. Questa fortezza (a forma trapezoidale e non pentagonale come l'attuale, di cui sono ancora visibili i baluardi del \"Ponte di Soccorso\" e della \"Chiesa\" sul fianco orientale, nonch\u00e9 alcuni tratti di cortina) venne per\u00f2 danneggiata intorno al 1530.\nL'attuale fortificazione \u00e8 quella fatta costruire, rispettando in parte i disegni originali di Giuliano e di Antonio da Sangallo, tra il 1538 e il 1560 per ordine di Cosimo I de' Medici. I lavori furono diretti da Antonio da Sangallo il Giovane.\nDurante la costruzione vennero abbattuti il Palazzo del Comune con l'annessa Torre Rossa, i ruderi del Palazzo del Capitano del Popolo, il Palazzo Tarlati di Pietramala e circa 17 chiese oltre che tutto il vecchio centro storico turrito della citt\u00e0 antica trecentesca, gi\u00e0 sede della citt\u00e0 etrusca e del Foro Romano. La motivazione militare fu di sgombrare il campo ai colpi di artiglieria che dalla fortezza potevano essere indirizzati contro la citt\u00e0 per prevenire rivolte antifiorentine.\nAl posto fu creata una spianata che fu colmata con i ruderi delle case e palazzi, detta \"il Prato\".\nI lavori assorbirono parte dell'edificio precedente: la nuova costruzione, su cui si aprivano tre porte, era circondata da un ampio fossato, e comprendeva i cinque bastioni del \"Belvedere\", della \"Spina\", della \"Chiesa\", del \"Soccorso e\" della \"Diacciaia\" sul fianco occidentale, e gli ambienti interni (stanze, gallerie, pozzi e prese d'aria).\nAll'inizio dell'Ottocento le truppe francesi tentarono di far saltare la Fortezza con le mine (gli effetti dell'esplosione sono ancora visibili sul fianco Ovest); nel 1868 venne restaurata una prima volta.\nLa famiglia Fossombroni acquist\u00f2 la Fortezza a met\u00e0 dell'Ottocento. Nel 1893, per testamento del Conte Enrico, divent\u00f2 possesso del Comune. Fu adattata a giardino e passeggio per il pubblico con diversi lavori eseguiti nel periodo 1896-1904. All'interno di uno dei bastioni \u00e8 stata rinvenuta fra il 1989 e il 1991 una porta della fortezza trecentesca, adorna di una statua di San Michele Arcangelo, datata intorno all'inizio del XIV secolo, ora conservata nei musei della citt\u00e0.\nDopo un nuovo restauro, il 24 giugno 2016 la fortezza \u00e8 stata riconsegnata alla citt\u00e0; nell'occasione, scavi archeologici hanno riportato alla luce i resti della chiesa di San Donato in Cremona, risalente all'anno 1000, e una pavimentazione musiva relativa a un edificio di epoca romana.\nBibliografia.\nFranco Paturzo, \"La Fortezza di Arezzo e il colle di San Donato dalle origini a oggi\", Letizia Editore, 2006."}
{"id": "503805", "revid": "305248", "url": "https://it.wikipedia.org/wiki?curid=503805", "title": "Chiesa cattolica in Albania", "text": "La Chiesa cattolica in Albania \u00e8 parte della Chiesa cattolica in comunione con il vescovo di Roma, il Papa.\nStoria.\nIl cristianesimo si diffuse in Albania (allora l'Illirico) con la predicazione degli apostoli fin dai primi secoli dopo Cristo. La particolare posizione geografica del paese fece s\u00ec che questo, con la divisione tra Impero romano d\u2019Oriente e d\u2019Occidente, divenisse una marca di frontiera tra le due visioni della cristianit\u00e0 e che il suo territorio fosse conteso, anche sotto il profilo ecclesiastico, tra Roma e Bisanzio.\nDopo i primi tre secoli della dominazione ottomana (XVIII secolo) nella penisola balcanica, l'Albania registrava la presenza di fedeli musulmani accanto ai cristiani (o criptocristiani) ancora in maggioranza. Questi ultimi, a loro volta sono prevalentemente cattolici di rito bizantino, divenuti poi ortodossi, nel sud del Paese, mentre al nord si registrava una preponderanza dei cattolici di rito latino. Gli ordini religiosi pi\u00f9 radicati in Albania sono quelli dei gesuiti, dei francescani e dei basiliani.\nDissolto l'Impero ottomano, la Santa Sede istitu\u00ec una delegazione apostolica il 12 novembre 1920. \nNella seconda met\u00e0 del XX secolo, la pratica religiosa \u00e8 stata fortemente ostacolata dal regime comunista. Ascesi al potere nel 1946, i comunisti interruppero le relazioni diplomatiche con la Santa Sede appena un anno dopo. Segu\u00ec una propaganda antireligiosa durata vent'anni. Il culmine della campagna si ebbe nel 1967, quando cess\u00f2 la libert\u00e0 di culto nel Paese. Il primo ministro Enver Hoxha annunci\u00f2 che l'Albania diventava il primo paese dove l'ateismo di Stato veniva proclamato nella Costituzione. La persecuzione colp\u00ec i ministri di culto e fu accompagnata dalla distruzione di chiese e santuari: furono in tutto 2169 gli edifici di culto distrutti o confiscati e adibiti ad attivit\u00e0 diverse. Da quel momento i cattolici furono costretti a praticare la propria fede in clandestinit\u00e0. Nella nuova Costituzione del 1976 l'articolo 37 recitava: \"Lo Stato non riconosce alcuna religione e sostiene la propaganda atea per inculcare alle persone la visione scientifico-materialista del mondo\".\nIl ritorno alla libert\u00e0 di professione della fede si \u00e8 avuto con il grande raduno di fedeli a Scutari il 4 novembre 1990 e la celebrazione della Santa Messa nella cattedrale cattolica. Poco dopo fu concessa la libert\u00e0 di culto e furono restituite le propriet\u00e0 e i beni ecclesiastici che erano stati confiscati. \nSolo nel 1991, tornata la democrazia, fu possibile riallacciare le relazioni diplomatiche con la Santa Sede e fu istituita la nunziatura apostolica.\nLa transizione \u00e8 stata drammatica: nel 1992 nel Paese erano rimasti solamente 33 sacerdoti, tutti molto anziani. Ci\u00f2 richiese uno sforzo particolare alla Chiesa cattolica che dovette ricostruire da zero sia la propria organizzazione territoriale sia le strutture pastorali. Nei primissimi anni in Albania giunsero in missione diversi sacerdoti italiani con il compito di ricostruire la Chiesa locale, e in particolare la Conferenza episcopale pugliese suppl\u00ec all'assenza di una gerarchia ecclesiastica locale. Con le prime nomine episcopali pot\u00e9 essere curata anche l'attenzione alle vocazioni: nel 2009 erano 213 gli studenti entrati in seminario e 20 i nuovi sacerdoti.\nNel 2002 fu completata la ricostruzione della cattedrale cattolica di Tirana. Nel 2016 \u00e8 stato aperto il museo diocesano di Scutari, il primo di tutta l'Albania. La Chiesa locale lamenta tuttavia l'incompleta restituzione da parte dello Stato dei beni ecclesiastici che furono requisiti negli anni del regime comunista. \nLa Chiesa albanese ha ricevuto le visite pastorali di papa Giovanni Paolo II nel 1993 e di papa Francesco nel 2014.\nOrganizzazione ecclesiastica.\nLa Chiesa cattolica \u00e8 presente nel Paese con 2 arcidiocesi e 3 diocesi, tutte di rito latino:\nA queste si aggiunge l'Amministrazione apostolica dell'Albania meridionale, che riunisce anche i fedeli di rito bizantino appartenenti alla Chiesa greco-cattolica albanese.\nIn Albania esistono due seminari: uno interdiocesano, con sede a Scutari, retto da Leonardo Falco, sacerdote e missonario proveniente dalla Diocesi di Nola, ed uno diocesano missionario \"Redemptoris Mater\" a Lezh\u00eb.\nNel Paese sono attive oltre trenta congregazioni religiose maschili e almeno il doppio sono quelle femminili, sia di rito romano che bizantino.\nIn Albania operano anche gruppi di laici cattolici, e fra questi alcuni italiani come i Focolari, Cammino neocatecumenale e Comunione e Liberazione.\nStatistiche.\nNel 2010 si contavano in Albania circa 510.338 battezzati, cos\u00ec distribuiti:\nLa popolazione cattolica in Albania \u00e8 aumentata di 37.338 fedeli dal 2004 al 2010, ma \u00e8 diminuita dello 0,8% in base all'incremento demografico.\nNunziatura apostolica.\nLa delegazione apostolica d'Albania \u00e8 stata istituita il 12 novembre 1920 con il breve \"Quae catholico\" di papa Benedetto XV. Dal 1947 al 1991 non fu possibile nominare un rappresentante pontificio a causa del regime comunista.\nLa nunziatura apostolica d'Albania \u00e8 stata istituita il 7 settembre 1991 con il breve \"Commodioribus iam\" di papa Giovanni Paolo II.\nConferenza episcopale.\nElenco dei presidenti della Conferenza episcopale dell'Albania:\nElenco dei vicepresidenti della Conferenza episcopale dell'Albania:\nElenco dei segretari generali della Conferenza episcopale dell'Albania:"}
{"id": "503811", "revid": "254059", "url": "https://it.wikipedia.org/wiki?curid=503811", "title": "Onorio Longhi", "text": "Biografia.\nAppartenente ad una dinastia di architetti proveniente da Viggi\u00f9, in Lombardia, Onorio Longhi cominci\u00f2 come assistente del padre, ereditando le sue commissioni al momento della morte (1591). Ebbe una solida cultura umanistica: scrisse dei componimenti poetici, fu accolto all'Accademia degli Umoristi e si laure\u00f2 in Giurisprudenza alla \"Sapienza\". Le fonti coeve parlano di lui come un personaggio eccentrico e \"bohemi\u00e9n\", amico personale di Caravaggio, insieme a cui fu coinvolto nel celebre processo per omicidio del 1606 e di conseguenza esiliato.\nTornato in Lombardia, esegu\u00ec numerosi progetti non realizzati per il Duomo di Milano e per altre chiese, fino a che, nel 1611, un'amnistia papale gli permise di rientrare a Roma. Qui disegn\u00f2 la prima pianta della chiesa \"nazionale\" dei milanesi, Santi Ambrogio e Carlo al Corso, continuata poi dal figlio e da Pietro da Cortona, caratterizzata da un inusuale deambulatorio dietro l'abside proprio come il Duomo di Milano. Altre sue opere sono la chiesa di S. Maria Liberatrice al Foro Romano (distrutta per gli scavi che portarono alla luce Santa Maria Antiqua) e la cappella Santoro in Laterano.\nFu membro dell'Accademia di San Luca."}
{"id": "503813", "revid": "38120", "url": "https://it.wikipedia.org/wiki?curid=503813", "title": "Calendario Maya", "text": ""}
{"id": "503815", "revid": "339392", "url": "https://it.wikipedia.org/wiki?curid=503815", "title": "Casa discografica indipendente", "text": ""}
{"id": "503817", "revid": "106456", "url": "https://it.wikipedia.org/wiki?curid=503817", "title": "Cantone di Collonges", "text": "Il Cantone di Collonges era un cantone francese dell\"arrondissement\" di Gex con capoluogo Collonges.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso. Esso \u00e8 stato inglobato nel nuovo cantone di Thoiry, ad eccezione dei comuni di Confort e di Lancrans annessi al cantone di Bellegarde-sur-Valserine modificato.\nComposizione.\nComprendeva 10 comuni:"}
{"id": "503818", "revid": "110157", "url": "https://it.wikipedia.org/wiki?curid=503818", "title": "Diocesi di Abancay", "text": "La diocesi di Abancay (in latino: \"Dioecesis Abancaiensis\") \u00e8 una sede della Chiesa cattolica in Per\u00f9 suffraganea dell'arcidiocesi di Cusco. Nel 2020 contava 354.000 battezzati su 377.700 abitanti. \u00c8 retta dal vescovo Gilberto G\u00f3mez Gonz\u00e1lez.\nTerritorio.\nLa diocesi comprende tre province della regione peruviana di Apur\u00edmac: Abancay, Andahuaylas e Aymaraes.\nSede vescovile \u00e8 la citt\u00e0 di Abancay, dove si trova la cattedrale della Madonna del Rosario.\nIl territorio \u00e8 suddiviso in 21 parrocchie.\nStoria.\nLa diocesi \u00e8 stata eretta il 28 aprile 1958 con la bolla \"Qui arcana\" di papa Pio XII, ricavandone il territorio dall'arcidiocesi di Cusco e dalla diocesi di Huamanga (oggi arcidiocesi di Ayacucho).\nIl 26 aprile 1968 ha ceduto una porzione del suo territorio a vantaggio dell'erezione della prelatura territoriale di Chuquibambilla.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 377.700 persone contava 354.000 battezzati, corrispondenti al 93,7% del totale."}
{"id": "503819", "revid": "92723", "url": "https://it.wikipedia.org/wiki?curid=503819", "title": "Sede suburbicaria di Albano", "text": "La sede suburbicaria di Albano (in latino: \"Albanensis\") \u00e8 una sede della Chiesa cattolica in Italia suffraganea della diocesi di Roma appartenente alla regione ecclesiastica Lazio. Nel 2020 contava 490.000 battezzati su 507.000 abitanti. \u00c8 retta dal vescovo Vincenzo Viva, mentre il titolo \u00e8 del cardinale Angelo Sodano.\nTerritorio.\nLa sede suburbicaria di Albano, a sud-ovest di Roma, confina a nord con la diocesi di Roma e con la sede suburbicaria di Frascati, ad est con quella di Velletri-Segni e con la diocesi di Latina-Terracina-Sezze-Priverno, e ad ovest con il mare Tirreno.\nIl territorio diocesano comprende i comuni di Albano Laziale, Anzio, Ardea, Ariccia, Ciampino, Castel Gandolfo, Genzano di Roma (eccetto la frazione di Landi che appartiene alla diocesi di Velletri-Segni), Lanuvio, Marino, Nemi, Nettuno e Pomezia nella citt\u00e0 metropolitana di Roma Capitale; quello di Aprilia in provincia di Latina; e Santa Palomba, zona urbanistica del Municipio IX della Capitale.\nSede vescovile \u00e8 la citt\u00e0 di Albano Laziale, dove si trova la cattedrale di San Pancrazio. Oltre alla cattedrale, la diocesi comprende altre tre basiliche minori: la basilica collegiata di San Barnaba Apostolo a Marino, la basilica santuario di Nostra Signora delle Grazie e di Santa Maria Goretti a Nettuno, e la basilica di Santa Teresa del Bambin Ges\u00f9 ad Anzio. Nel territorio diocesano \u00e8 compresa la cittadina di Castel Gandolfo, dove si trova il complesso delle \"Ville Pontificie\", che, in seguito ai Patti Lateranensi del 1929, gode della prerogativa dell'extraterritorialit\u00e0.\nOltre a questi edifici sacri, si annoverano altri santuari diocesani: Santa Maria della Rotonda e San Gaspare del Bufalo ad Albano, Santa Maria del Galloro ad Ariccia, Santa Maria della Cima a Genzano, la Madonna delle Grazie a Lanuvio, la Madonna dell'Acqua Santa a Marino e il Santissimo Crocifisso a Nemi.\nNumerose sono le comunit\u00e0 religiose presenti nella diocesi. Tra gli istituti maschili si annoverano i Carmelitani, i Carmelitani Scalzi, i Somaschi, i Gesuiti, i Passionisti, i Mercedari, i Bufalini, i Fatebenefratelli, i Salesiani e i Trappisti. Tra le congregazioni religiose femminili si ricordano le Ancelle della Carit\u00e0, le Clarisse, le Figlie della Carit\u00e0 di San Vincenzo de' Paoli, le Figlie della Carit\u00e0 del Preziosissimo Sangue, le Figlie di Maria Ausiliatrice, le Calasanziane, le Maestre Pie Filippini, le Missionarie di San Pietro Claver.\nDal punto di vista pastorale il territorio diocesano, che si estende su , \u00e8 suddiviso in 77 parrocchie, distribuite in otto vicarie: Albano, Ciampino, Marino, Ariccia, Aprilia, Pomezia, Anzio e Nettuno.\nStoria.\nSecondo il \"Liber pontificalis\", nella biografia di papa Silvestro I (314-335), l'imperatore Costantino I (306-337) fece edificare ad \"Albanum\" una basilica dedicata a san Giovanni Battista: \"Fecit Constantinus Augustus basilicam in civitatem Albanense sancti Iohannis Baptistae\". Lo stesso \"Liber\" riferisce che l'imperatore dot\u00f2 la basilica di numerose suppellettili liturgiche e di un consistente patrimonio territoriale. \u00c8 questo uno dei riferimenti documentari pi\u00f9 antichi sulla presenza del cristianesimo nel territorio albanense. Un altro testo, la \"Depositio martyrum\", annota che in Albano si veneravano, in un'epoca anteriore al 354, i martiri Secondo, Carpoforo, Vittorino e Severiano. Significativo riferimento archeologico del territorio sono le catacombe di San Senatore, che furono il principale cimitero della comunit\u00e0 cristiana locale, in uso almeno dal IV secolo. A sottolineare ulteriormente l'importanza della comunit\u00e0 cristiana albanense, \u00e8 l'informazione riportata dal \"Liber pontificalis\", secondo la quale papa Innocenzo I, eletto nel 401, era originario di Albano.\nLa diocesi di Albano \u00e8 documentata per la prima volta con il vescovo Ursino, il cui nome appare in un epitaffio frammentario scoperto nelle catacombe di Domitilla a Roma, nel quale vengono commemorati un prete e sua figlia, deposta nel 396 o nel 402. Gli altri vescovi dell'antichit\u00e0, Romano, Atanasio e Crisogono, sono noti per la loro partecipazione ai sinodi indetti a Roma dai papi Ilario (465), Felice III (487), Gelasio I (495) e Simmaco (501 e 502). All'epoca di Gregorio Magno \u00e8 documentato il vescovo Omobono, che fu consacrato vescovo dallo stesso pontefice nel 592 e che prese parte al concilio del 595. In questo periodo Albano assorb\u00ec il territorio della soppressa diocesi di Anzio.\nAnche gli altri vescovi del primo millennio sono per lo pi\u00f9 noti grazie alla loro presenza ai concili celebrati a Roma dai pontefici. Tra questi sono da menzionare in particolare: Eustrazio, che prese parte alla consacrazione dell'antipapa Costantino II nel 767 e che nel 773 fu inviato da papa Adriano I come ambasciatore presso il re longobardo Desiderio; Benedetto, fratello di papa Sergio II, che dall'844 all'847 usurp\u00f2 la sede albanense, e che il \"Liber pontificalis\" \u00abdipinge come un illetterato, libidinoso, spinto dall'ambizione e dalla sete di ricchezze a conquistare un potere personale nella citt\u00e0\u00bb; Giovanni, vissuto tra la fine del X secolo e i primi anni del successivo, che fu bibliotecario della Santa Sede sotto i pontificati di Giovanni XV, Gregorio V e Silvestro II.\nL'XI secolo si apre con il vescovo Pietro, chiamato \"Bucca porca\" (\"Os porci\"), che dopo cinque anni di episcopato, il 31 luglio 1009 fu eletto papa con il nome di Sergio IV. Un altro cardinale di Albano, Nicholas Breakspear, divenne papa nel 1154 con il nome di Adriano IV. Tre vescovi invece ascesero al soglio pontificio da altre sedi episcopali, dopo avere retto per qualche anno quella di Albano: si tratta di Rodrigo Borgia (1471-1476), papa Alessandro VI dal 1492; Giovan Pietro Carafa (1544-1546), papa Paolo IV dal 1555; e Giovanni Alessandro de' Medici (1600-1602), papa Leone XI dal 1605. Tra XI e XIII secolo alcuni vescovi di Albano segnarono il corso della diocesi con la santit\u00e0 della loro vita: san Pietro Igneo, documentato come vescovo albanense dal 1072 al 1089; il beato Matteo, che fu vescovo dal 1126 al 1135; il beato Henri de Marsiac, morto nel 1188; e san Bonaventura da Bagnoregio, dottore serafico, che fu cardinale di Albano dal 1273 al 1274.\nLa residenza ufficiale dei vescovi di Albano per tutto il periodo medioevale fu presso la basilica di San Clemente al Laterano in Roma, e le visite pastorali in diocesi furono pochissime. La maggior parte delle localit\u00e0 comprese nella diocesi infatti erano molto decadute; persino Albano, che era ridotta ad un \"oppidulum\" nel VI secolo, si and\u00f2 spopolando progressivamente sull'onda di conseguenti assedi, distruzioni e saccheggi: nel 1118 da parte dei Pierleoni poich\u00e9 papa Pasquale II aveva trovato rifugio in Albano; nel 1167 da parte dei cittadini romani per ripicca contro l'appoggio dato dagli albanensi all'imperatore Federico Barbarossa; nel 1436 infine da parte del cardinal Giovanni Maria Vitelleschi, inviato di papa Eugenio IV contro i Savelli.\nLa Chiesa tra VIII e XI secolo controllava vaste propriet\u00e0 terriere nei Colli Albani e nell'Agro Romano: queste, organizzate in \"Patrimonia\" suddivisi a loro volta in \"Massae\", erano gestiti da diaconi indipendenti dal vescovo locale e direttamente soggetti alla Santa Sede. Dei fondi ecclesiastici sono collocabili lungo la via Appia tra Roma e Frattocchie (\"Patrimonium Appiae\"), tra Marino e Grottaferrata (\"Massa Marulis\"), presso Albano Laziale (\"Massa Sulpiciana\"), sulla via Ardeatina e presso Nettuno. In epoca pi\u00f9 tarda invece numerosi feudi furono infeudati a istituti religiosi romani: \u00e8 il caso di Genzano di Roma, infeudato ai monaci di San Paolo alle Tre Fontane, di Lanuvio, infeudato ai religiosi benedettini, e di Ardea, concessa ai monaci della basilica di San Paolo fuori le mura. Albano Laziale invece fu infeudata varie volte, a quanto riportano gli atti, al vescovo stesso: il 24 luglio 1217 papa Onorio III concesse da Ferentino il dominio temporale del feudo di Albano ai suoi vescovi; anche papa Niccol\u00f2 III il 4 maggio 1278 conferm\u00f2 il dominio su Albano e i connessi privilegi per i suoi vescovi. Tuttavia il dominio vescovile su Albano non ha lasciato tracce consistenti, poich\u00e9 soppiantato subito da quello dei potenti signori Savelli.\nA partire dalla met\u00e0 del XVI secolo i cardinali-vescovi albanensi di impegnarono per attuare nella diocesi i decreti di riforma approvati dal concilio di Trento. Nel 1574, nel 1581 e nel 1583 vennero effettuate le prime visite pastorali alla diocesi; nel 1590 il cardinale Gabriele Paleotti celebr\u00f2 il primo sinodo diocesano; nel 1594 fu ricostituito il capitolo dei canonici della cattedrale. Nel 1628 fu istituito il seminario diocesano, che rimase attivo fino al 1921; nel 1949 venne riaperto con il nome di \u00abPontificio seminario interdiocesano Pio XII\u00bb.\nTra il 1727 e il 1729 papa Benedetto XIII dimor\u00f2 a pi\u00f9 riprese ad Albano nel palazzo del cardinale Niccol\u00f2 Maria Lercari, il quale don\u00f2 per testamento il palazzo alla diocesi albanense come residenza dei vescovi.\nDurante l'occupazione francese tra XVIII e XIX secolo, molti sacerdoti si rifiutarono di prestare il giuramento di fedelt\u00e0 al governo francese, e furono deportati. Un cardinale originario di Albano, Michele Di Pietro, divenne amministratore di Roma durante la prigionia di papa Pio VI e poi di papa Pio VII; finito il periodo napoleonico, divenne cardinale vescovo di Albano dal 1816 al 1820.\nNel 1902 avvenne il martirio di Maria Goretti, patrona secondaria della diocesi.\nA seguito della bonifica dell'agro pontino, sorsero dal nulla nuovi centri, quali Pomezia e Aprilia; la forte immigrazione nel secondo dopoguerra, ha portato ad un notevole aumento della popolazione diocesana, che impose nuove sfide pastorali e una nuova riorganizzazione territoriale della diocesi albanense.\nIl 5 maggio 1952, con la lettera apostolica \"Omnium studiis\", papa Pio XII ha proclamato Santa Maria Goretti patrona principale delle diocesi assieme a San Pancrazio.\nCon la riforma delle sedi suburbicarie voluta da papa Giovanni XXIII nel 1962, ai cardinali \u00e8 rimasto solo il titolo della sede suburbicaria, mentre il governo pastorale della diocesi \u00e8 affidato ad un vescovo residenziale \"pleno iure\". Per Albano la serie dei vescovi residenziali inizi\u00f2 nel 1966 quando il cardinale Giuseppe Pizzardo rinunci\u00f2 al governo pastorale della diocesi che fu affidata al vescovo Raffaele Macario, gi\u00e0 vescovo ausiliare di Albano dal 1948.\nNel 1991 sono stati ridefiniti i confini con la diocesi di Latina-Terracina-Sezze-Priverno, dalla quale la diocesi di Albano ha acquisito una parrocchia del comune di Aprilia, cedendone quattro facenti parte del comune di Latina.\nTra il 1990 e il 1996 \u00e8 stato celebrato l'ultimo sinodo diocesano, durante l'episcopato di Dante Bernini, che, tra le varie risoluzioni, ha preso la decisione di aprire una missione diocesana nella parrocchia di Masuba nella diocesi di Makeni in Sierra Leone.\nNel 2003 \u00e8 stato istituito con atto del vescovo Agostino Vallini l'archivio storico diocesano, costituito da diversi fondi. Durante l'episcopato di Marcello Semeraro sono stati inaugurati il museo diocesano e la biblioteca \"San Bonaventura\" nei locali del palazzo vescovile.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 507.000 persone contava 490.000 battezzati, corrispondenti al 96,6% del totale."}
{"id": "503821", "revid": "110157", "url": "https://it.wikipedia.org/wiki?curid=503821", "title": "Diocesi di A\u00f1atuya", "text": "La diocesi di A\u00f1atuya (in latino: \"Dioecesis Anatuyanensis\") \u00e8 una sede della Chiesa cattolica in Argentina suffraganea dell'arcidiocesi di Tucum\u00e1n. Nel 2018 contava 166.171 battezzati su 208.640 abitanti. \u00c8 retta dal vescovo Jos\u00e9 Luis Corral, S.V.D.\nTerritorio.\nLa diocesi comprende sei dipartimenti della provincia di Santiago del Estero nel nord dell'Argentina: Alberdi, Juan Felipe Ibarra, Copo, Belgrano, General Taboada e Moreno, nonch\u00e9 la zona ad est del r\u00edo Salado nel dipartimento di Figueroa.\nSede vescovile \u00e8 la citt\u00e0 di A\u00f1atuya, dove si trova la cattedrale di Nostra Signora del Valle.\nIl territorio si estende su 68.000\u00a0km\u00b2 ed \u00e8 suddiviso in 24 parrocchie.\nStoria.\nLa diocesi \u00e8 stata eretta il 10 aprile 1961 con la bolla \"In Argentina\" di papa Giovanni XXIII, ricavandone il territorio dalla diocesi di Santiago del Estero.\nIl 9 novembre 1962, con la lettera apostolica \"Quam mirum\", papa Giovanni XXIII ha proclamato la Beata Maria Vergine, nota con il nome di \"Nuestra Se\u00f1ora del Valle\" patrona principale della diocesi, San Giuseppe e San Francesco Solano patroni secondari.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2018 su una popolazione di 208.640 persone contava 166.171 battezzati, corrispondenti al 79,6% del totale."}
{"id": "503822", "revid": "110157", "url": "https://it.wikipedia.org/wiki?curid=503822", "title": "Arcidiocesi di Anchorage-Juneau", "text": "Larcidiocesi di Anchorage-Juneau (in latino: \"Archidioecesis Ancoragiensis-Junellensis\") \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica XII (AK, ID, MT, OR, WA). Nel 2020 contava 55.297 battezzati su 641.770 abitanti. \u00c8 retta dall'arcivescovo Andrew Eugene Bellisario, C.M.\nTerritorio.\nL'arcidiocesi comprende la parte meridionale dell'Alaska: l'Alaska sud-orientale, l'Alaska centro-meridionale, gran parte dell'Alaska sud-occidentale e le Isole Aleutine.\nSede arcivescovile \u00e8 la citt\u00e0 di Anchorage, dove si trovano la cattedrale di Nostra Signora di Guadalupe e l'ex cattedrale della Sacra Famiglia. A Juneau si erge la concattedrale della Nativit\u00e0 della Beata Vergine Maria.\nIl territorio si estende su 320.932\u00a0km\u00b2 ed \u00e8 suddiviso in 32 parrocchie.\nLa provincia ecclesiastica di Anchorage-Juneau comprende l'altra diocesi dell'Alaska, la diocesi di Fairbanks.\nStoria.\nArcidiocesi di Anchorage.\nL'arcidiocesi fu eretta il 22 gennaio 1966 con la bolla \"Quam verae\" di papa Paolo VI, ricavandone il territorio dalle diocesi di Juneau e di Fairbanks.\nIl 28 aprile 1967, con la lettera apostolica \"Praestans opificum\", papa Paolo VI proclam\u00f2 San Giuseppe Lavoratore patrono principale dell'arcidiocesi.\nPrima dell'unione il territorio si estendeva su 223.674\u00a0km\u00b2 ed era suddiviso in 23 parrocchie.\nDiocesi di Juneau.\nLa diocesi di Juneau fu eretta il 23 giugno 1951 con la bolla \"Evangelii Praeconum\" di papa Pio XII, ricavandone il territorio dal vicariato apostolico dell'Alaska (oggi diocesi di Fairbanks).\nIl 22 gennaio 1966 cedette una porzione di territorio a vantaggio dell'erezione dell'arcidiocesi di Anchorage, di cui fu resa suffraganea.\nPrima dell'unione il territorio si estendeva su 97.258\u00a0km\u00b2 ed era suddiviso in 9 parrocchie.\nArcidiocesi di Anchorage-Juneau.\nIl 7 giugno 2019 il vescovo di Juneau Andrew Eugene Bellisario \u00e8 stato nominato amministratore apostolico dell'arcidiocesi di Anchorage.\nIl 19 maggio 2020 l'arcidiocesi di Anchorage e la diocesi di Juneau sono state unite da papa Francesco con la bolla \"Demandatum nobis\"; contestualmente la nuova circoscrizione ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi, al momento dell'unione nel 2020, su una popolazione di 641.770 persone contava 55.297 battezzati, corrispondenti al 9,8% del totale."}
{"id": "503824", "revid": "92723", "url": "https://it.wikipedia.org/wiki?curid=503824", "title": "Diocesi di Azogues", "text": "La diocesi di Azogues (in latino: \"Dioecesis Azoguensis\") \u00e8 una sede della Chiesa cattolica in Ecuador suffraganea dell'arcidiocesi di Cuenca. Nel 2020 contava 247.500 battezzati su 253.000 abitanti. \u00c8 retta dal vescovo Oswaldo Patricio Ventimilla Cabrera.\nTerritorio.\nLa diocesi comprende la provincia ecuadoriana di Ca\u00f1ar.\nSede vescovile \u00e8 la citt\u00e0 di Azogues, dove si trova la cattedrale di San Francesco.\nIl territorio si estende su 4.515\u00a0km\u00b2 ed \u00e8 suddiviso in 31 parrocchie.\nStoria.\nLa diocesi \u00e8 stata eretta il 26 giugno 1968 con la bolla \"Quo magis Christi fidelium\" di papa Paolo VI, ricavandone il territorio dall'arcidiocesi di Cuenca.\nIl 12 ottobre 1970, con la lettera apostolica \"Quae sit Azoguensis\", papa Paolo VI ha proclamato la Beata Maria Vergine, venerata con il titolo del Cuore Immacolato, patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 253.000 persone contava 247.500 battezzati, corrispondenti al 97,8% del totale."}
{"id": "503825", "revid": "110157", "url": "https://it.wikipedia.org/wiki?curid=503825", "title": "Diocesi di Chiquinquir\u00e1", "text": "La diocesi di Chiquinquir\u00e1 (in latino: \"Dioecesis Chiquinquirensis\") \u00e8 una sede della Chiesa cattolica in Colombia suffraganea dell'arcidiocesi di Tunja. Nel 2019 contava 230.500 battezzati su 242.500 abitanti. \u00c8 retta dal vescovo Luis Felipe S\u00e1nchez Aponte.\nTerritorio.\nLa diocesi comprende 27 comuni del dipartimento colombiano di Boyac\u00e1: Arcabuco, Brice\u00f1o, Buenavista, Caldas, Chiquinquir\u00e1, Chitaraque, Coper, Gachantiv\u00e1, La Victoria, Marip\u00ed, Moniquir\u00e1, Muzo, Otanche, Pauna, Qu\u00edpama, R\u00e1quira, Saboy\u00e1, S\u00e1chica, San Jos\u00e9 de Pare, San Miguel de Sema, San Pablo de Borbur, Santa Sof\u00eda, Sutamarch\u00e1n, Tinjac\u00e1, Tog\u00fc\u00ed, Tunungu\u00e1 e Villa de Leyva.\nSede vescovile \u00e8 la citt\u00e0 di Chiquinquir\u00e1, dove si trovano la cattedrale del Sacro Cuore di Ges\u00f9 e il pi\u00f9 importante santuario mariano del paese, quello della basilica di Nostra Signora del Rosario. A Moniquir\u00e1 sorge la basilica minore di Nostra Signora del Rosario.\nIl territorio si estende su una superficie di 4.019\u00a0km\u00b2 ed \u00e8 suddiviso in 40 parrocchie, raggruppate in 5 vicariati: San Andr\u00e9s, San Bartolom\u00e9, San Mateo, San Lucas e San Pablo.\nStoria.\nLa diocesi \u00e8 stata eretta il 26 aprile 1977 con la bolla \"Qui Divino Consilio\" di papa Paolo VI, ricavandone il territorio dall'arcidiocesi di Tunja.\nL'8 aprile 1978, con la lettera apostolica \"Quales quantosque\", papa Paolo VI ha confermato la Beata Maria Vergine Madre di Dio, con il titolo di Nostra Signora del Rosario, patrona principale della diocesi.\nNel mese di luglio del 1986 papa Giovanni Paolo II visit\u00f2 la diocesi e il santuario nazionale di Nostra Signora del Rosario di Chiquinquir\u00e1.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 242.500 persone contava 230.500 battezzati, corrispondenti al 95,1% del totale."}
{"id": "503826", "revid": "1649409", "url": "https://it.wikipedia.org/wiki?curid=503826", "title": "Diocesi di Ciudad del Este", "text": "La diocesi di Ciudad del Este (in latino: \"Dioecesis Urbis Orientalis\") \u00e8 una sede della Chiesa cattolica in Paraguay suffraganea dell'arcidiocesi di Asunci\u00f3n. Nel 2019 contava 1.009.152 battezzati su 1.034.283 abitanti. \u00c8 retta dal vescovo Heinz Wilhelm Steckling, O.M.I.\nTerritorio.\nLa diocesi comprende i dipartimenti paraguaiani dell'Alto Paran\u00e1 e di Canindey\u00fa, e la parrocchia di Santa Teresa nel dipartimento di Caaguaz\u00fa.\nSede vescovile \u00e8 Ciudad del Este, dove si trova la cattedrale di San Biagio.\nIl territorio si estende su 29.562\u00a0km\u00b2 ed \u00e8 suddiviso in 51 parrocchie.\nStoria.\nLa prelatura territoriale dell'Alto Paran\u00e1 fu eretta il 25 marzo 1968 con la bolla \"Nulla nos\" di papa Paolo VI, in seguito alla divisione della prelatura territoriale di Encarnaci\u00f3n e dell'Alto Paran\u00e1, che diede origine anche alla prelatura territoriale di Encarnaci\u00f3n (oggi diocesi).\nIl 10 luglio 1993 la prelatura territoriale fu elevata a diocesi con la bolla \"Magna quidem\" di papa Giovanni Paolo II.\nIl 3 febbraio 2001 la diocesi ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.034.283 persone contava 1.009.152 battezzati, corrispondenti al 97,6% del totale."}
{"id": "503827", "revid": "1318658", "url": "https://it.wikipedia.org/wiki?curid=503827", "title": "Cantone di Ferney-Voltaire", "text": "Il Cantone di Ferney-Voltaire era un cantone francese dell\"arrondissement\" di Gex con capoluogo Ferney-Voltaire.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 8 comuni:"}
{"id": "503828", "revid": "92723", "url": "https://it.wikipedia.org/wiki?curid=503828", "title": "Diocesi di Fresno", "text": "La diocesi di Fresno (in latino: \"Dioecesis Fresnensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Los Angeles appartenente alla regione ecclesiastica XI (CA, HI, NV). Nel 2019 contava 1.208.350 battezzati su 2.926.200 abitanti. \u00c8 retta dal vescovo Joseph Vincent Brennan.\nTerritorio.\nLa diocesi comprende le seguenti contee dello stato della California (Stati Uniti): Fresno, Inyo, Kern, Kings, Madera, Mariposa, Merced e Tulare.\nSede vescovile \u00e8 la citt\u00e0 di Fresno, dove si trova la cattedrale di San Giovanni (\"St. John's\").\nIl territorio si estende su 91.268\u00a0km\u00b2 ed \u00e8 suddiviso in 87 parrocchie.\nStoria.\nIl 1\u00ba giugno 1922, in forza della bolla \"Romani Pontifices\" di papa Pio XI, per la vastit\u00e0 della sua estensione, la diocesi di Monterey-Los Angeles fu divisa in due: la parte meridionale and\u00f2 a costituire la diocesi di Los Angeles-San Diego (oggi arcidiocesi di Los Angeles), mentre con la parte settentrionale fu istituita la diocesi di Monterey-Fresno, con sede nella citt\u00e0 di Fresno, dove fu eretta a cattedrale la chiesa di San Giovanni Battista.\nOriginariamente suffraganea dell'arcidiocesi di San Francisco, l'11 luglio 1936 la diocesi di Monterey-Fresno entr\u00f2 a far parte della provincia ecclesiastica dell'arcidiocesi di Los Angeles.\nIl 6 ottobre 1967 con la bolla \"De fidelium bono\" di papa Paolo VI, cedette una porzione di territorio a vantaggio dell'erezione della diocesi di Monterey, e contestualmente assunse il nome attuale.\nCronotassi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.926.200 persone contava 1.208.350 battezzati, corrispondenti al 41,3% del totale."}
{"id": "503829", "revid": "110157", "url": "https://it.wikipedia.org/wiki?curid=503829", "title": "Arcidiocesi di Granada", "text": "Larcidiocesi di Granada (in latino: \"Archidioecesis Granatensis\") \u00e8 una sede metropolitana della Chiesa cattolica in Spagna. Nel 2019 contava 795.470 battezzati su 812.196 abitanti. \u00c8 retta dall'arcivescovo Francisco Javier Mart\u00ednez Fern\u00e1ndez.\nTerritorio.\nL'arcidiocesi comprende la parte sud-occidentale della provincia di Granada, mentre il resto della provincia appartiene alla diocesi di Guadix.\nSede arcivescovile \u00e8 la citt\u00e0 di Granada, dove si trova la cattedrale dell'Annunciazione. Nella citt\u00e0 episcopale sorgono anche due basiliche minori: la basilica di \"Nuestra Se\u00f1ora de las Angustias\", e la basilica di \"San Juan de Dios\".\nIl territorio si estende su 6.945\u00a0km\u00b2 ed \u00e8 suddiviso in 266 parrocchie, raggruppate in 3 vicariati e 19 arcipresbiterati:\nProvincia ecclesiastica.\nLa provincia ecclesiastica di Granada comprende le seguenti suffraganee:\nStoria.\nSul territorio dell'odierna arcidiocesi sorgeva, in antichit\u00e0, la diocesi di Illiberi o Elvira.\nL'arcidiocesi di Granada \u00e8 stata eretta il 10 dicembre 1492. \nNel 1563 fu istituito il seminario diocesano, dedicato a san Cecilio, primo vescovo di Elvira, convertendo un preesistente collegio ecclesiastico.\nNei secoli XVIII e XIX la vita dell'arcidiocesi sub\u00ec gravi ripercussioni a causa della situazione politica ostile alla Chiesa. L'invasione napoleonica provoc\u00f2 gravi danneggiamenti del patrimonio artistico e degli edifici di culto. La soppressione degli ordini religiosi condusse all'abbandono di monasteri e conventi. Infine, le \"desamortizaciones\" minarono le rendite economiche dell'arcidiocesi.\nIl 10 luglio 1957 in forza del decreto \"Initis inter\" della Congregazione Concistoriale che dava seguito al concordato fra Spagna e Santa Sede del 1953 ha ceduto gli arcipresbiterati di Berja e di L\u00e1ujar de Andarax alla diocesi di Almer\u00eda e nel contempo ha esteso la sua giurisdizione alle parrocchie di Zafarraya e Almendral nel comune di Zafarraya e di Ventas de Zafarraya nel comune di Alhama de Granada, che erano appartenute alla diocesi di Malaga.\nStatistiche.\nL'arcidiocesi nel 2019 su una popolazione di 812.196 persone contava 795.470 battezzati, corrispondenti al 97,9% del totale."}
{"id": "503830", "revid": "92723", "url": "https://it.wikipedia.org/wiki?curid=503830", "title": "Diocesi di Guaranda", "text": "La diocesi di Guaranda (in latino: \"Dioecesis Guarandensis\") \u00e8 una sede della Chiesa cattolica in Ecuador suffraganea dell'arcidiocesi di Quito. Nel 2019 contava 176.931 battezzati su 194.353 abitanti. \u00c8 retta dal vescovo Hermenegildo Jos\u00e9 Torres Asanza.\nTerritorio.\nLa diocesi comprende la provincia di Bol\u00edvar.\nSede vescovile \u00e8 la citt\u00e0 di Guaranda, dove si trova la cattedrale di San Pietro.\nIl territorio \u00e8 suddiviso in 29 parrocchie.\nStoria.\nLa diocesi \u00e8 stata eretta il 29 dicembre 1957 con la bolla \"Qui iuxta\" di papa Pio XII, ricavandone il territorio dalla diocesi di Riobamba.\nOriginariamente suffraganea dell'arcidiocesi di Cuenca, l'11 settembre 1961 in forza della bolla \"Venerabilis Fratris\" di papa Giovanni XXIII \u00e8 entrata a far parte della provincia ecclesiastica dell'arcidiocesi di Quito.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 194.353 persone contava 176.931 battezzati, corrispondenti al 91,0% del totale."}
{"id": "503832", "revid": "322321", "url": "https://it.wikipedia.org/wiki?curid=503832", "title": "Arcidiocesi di Huancayo", "text": "Larcidiocesi di Huancayo (in latino: \"Archidioecesis Huancayensis\") \u00e8 una sede metropolitana della Chiesa cattolica in Per\u00f9. Nel 2019 contava 530.869 battezzati su 742.830 abitanti. \u00c8 retta dall'arcivescovo cardinale Pedro Ricardo Barreto Jimeno, S.I.\nTerritorio.\nL'arcidiocesi comprende 5 province nella regione peruviana di Jun\u00edn: Huancayo, Concepci\u00f3n, Chupaca, Jauja e Yauli.\nSede arcivescovile \u00e8 la citt\u00e0 di Huancayo, dove si trova la cattedrale della Santissima Trinit\u00e0.\nIl territorio si estende su 15.145\u00a0km\u00b2 ed \u00e8 suddiviso in 45 parrocchie, raggruppate in 5 vicarie, corrispondenti alle 5 province peruviane.\nProvincia ecclesiastica.\nLa provincia ecclesiastica di Huancayo, istituita nel 1966, comprende le seguenti suffraganee:\nStoria.\nLa diocesi di Huancayo fu eretta il 18 dicembre 1944 con la bolla \"Supremum Apostolatus\" di papa Pio XII, ricavandone il territorio dalla diocesi di Hu\u00e1nuco. Originariamente era suffraganea dell'arcidiocesi di Lima.\nIl 15 maggio 1958 cedette una porzione del suo territorio a vantaggio dell'erezione della prelatura territoriale di Tarma (oggi diocesi).\nIl 30 giugno 1966 \u00e8 stata elevata al rango di arcidiocesi metropolitana con la bolla \"Quam sit christifidelibus\" di papa Paolo VI.\nCronotassi dei vescovi e arcivescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 742.830 persone contava 530.869 battezzati, corrispondenti al 71,5% del totale."}
{"id": "503833", "revid": "92723", "url": "https://it.wikipedia.org/wiki?curid=503833", "title": "Diocesi di Huancavelica", "text": "La diocesi di Huancavelica (in latino: \"Dioecesis Huancavelicensis\") \u00e8 una sede della Chiesa cattolica in Per\u00f9 suffraganea dell'arcidiocesi di Ayacucho. Nel 2019 contava 437.180 battezzati su 491.930 abitanti. \u00c8 retta dal vescovo Carlos Alberto Salcedo Ojeda, O.M.I.\nTerritorio.\nLa diocesi comprende la regione peruviana di Huancavelica.\nSede vescovile \u00e8 la citt\u00e0 di Huancavelica, dove si trova la cattedrale di Sant'Antonio di Padova.\nIl territorio \u00e8 suddiviso in 28 parrocchie.\nStoria.\nLa diocesi \u00e8 stata eretta il 18 dicembre 1944 con la bolla \"Quae ad maius\" di papa Pio XII, ricavandone il territorio dalla diocesi di Huamanga (oggi arcidiocesi di Ayacucho). Originariamente era suffraganea dell'arcidiocesi di Lima.\nIl 27 aprile 1954, con la lettera apostolica \"Haud parvae\", lo stesso papa Pio XII ha proclamato la Beata Maria Vergine dal Purissimo ed Immacolato Cuore patrona principale della diocesi.\nIl 30 giugno 1966 \u00e8 entrata a far parte della provincia ecclesiastica dell'arcidiocesi di Ayacucho.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 491.930 persone contava 437.180 battezzati, corrispondenti all'88,9% del totale."}
{"id": "503834", "revid": "1123126", "url": "https://it.wikipedia.org/wiki?curid=503834", "title": "Diocesi di Iquique", "text": "La diocesi di Iquique (in latino: \"Dioecesis Iquiquensis\") \u00e8 una sede della Chiesa cattolica in Cile suffraganea dell'arcidiocesi di Antofagasta. Nel 2019 contava 177.300 battezzati su 333.760 abitanti. La sede \u00e8 vacante.\nTerritorio.\nLa diocesi comprende la regione di Tarapac\u00e1, nel Cile settentrionale.\nSede vescovile \u00e8 la citt\u00e0 di Iquique, dove si trova la cattedrale dell'Immacolata Concezione.\nIl territorio si estende su 42.226\u00a0km\u00b2 ed \u00e8 suddiviso in 21 parrocchie, raggruppate in 5 decanati: Iquique Nord, Iquique Sud, Alto Hospicio, Pampa e Ande.\nStoria.\nIl vicariato apostolico di Tarapac\u00e1, regione conquistata dai cileni ai danni del Per\u00f9, fu eretto nel 1880, ricavandone il territorio dalla diocesi di Arequipa (oggi arcidiocesi).\nIl 20 dicembre 1929 il vicariato apostolico si \u00e8 ampliato incorporando un'altra porzione della diocesi di Arequipa ed \u00e8 stato contestualmente elevato a diocesi con la bolla \"Ad gregem Dominicum\" di papa Pio XI, assumendo il nome attuale. Originariamente era suffraganea dell'arcidiocesi di La Serena.\nIl 17 febbraio 1959 e il 21 luglio 1965 ha ceduto porzioni del suo territorio a vantaggio dell'erezione delle prelature territoriali di Arica (oggi diocesi di San Marcos de Arica) e di Calama (oggi diocesi di San Juan Bautista de Calama).\nIl 28 giugno 1967 \u00e8 entrata a far parte della nuova provincia ecclesiastica dell'arcidiocesi di Antofagasta.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 333.760 persone contava 177.300 battezzati, corrispondenti al 53,1% del totale."}
{"id": "503835", "revid": "6923", "url": "https://it.wikipedia.org/wiki?curid=503835", "title": "Arcidiocesi di M\u00e9rida-Badajoz", "text": "Larcidiocesi di M\u00e9rida-Badajoz (in latino: \"Archidioecesis Emeritensis Augustana-Pacensis\") \u00e8 una sede metropolitana della Chiesa cattolica in Spagna. Nel 2019 contava 543.900 battezzati su 605.750 abitanti. \u00c8 retta dall'arcivescovo Celso Morga Iruzubieta.\nIl patrono dell'arcidiocesi \u00e8 san Giovanni Battista.\nTerritorio.\nL'arcidiocesi comprende tutta la provincia di Badajoz, ad eccezione di un lembo nord-orientale.\nSede arcivescovile \u00e8 la citt\u00e0 di Badajoz, dove si trova la cattedrale di San Giovanni Battista. A M\u00e9rida sorge la concattedrale di Santa Maria Maggiore.\nVicariati e arcipresbierati.\nIl territorio si estende su 17.405\u00a0km\u00b2 ed \u00e8 suddiviso in 202 parrocchie, raggruppate in 17 arcipresbiterati, a loro volta raggruppati in 5 vicariati.\nProvincia ecclesiastica.\nLa provincia ecclesiastica di M\u00e9rida-Badajoz, istituita nel 1994, comprende due suffraganee:\nStoria.\nAugusta Emerita, l'odierna citt\u00e0 spagnola di M\u00e9rida, in epoca romana era la capitale della provincia della Lusitania. Il cristianesimo si afferm\u00f2 ben presto come pure le prime strutture ecclesiastiche. Il primo vescovo noto della diocesi di Augusta Emerita \u00e8 Marziale, il cui nome appare in una lettera di Cipriano di Cartagine della met\u00e0 del III secolo.\nIn quanto capitale della provincia romana lusitana, Augusta Emerita divenne ben presto, probabilmente a partire dal IV secolo, sede metropolitana ecclesiastica: il primo prelato che port\u00f2 il titolo di metropolita \u00e8 stato Fiorenzo. Dalla provincia ecclesiastica emeritense dipendevano dodici diocesi suffraganee: Abila, Caliabria, Coria, Conimbriga, Ebora, Egitania, Lamego, Olisipo, Ossonoba, Pace, Salamanca e Viseu.\nTra gli arcivescovi di Augusta Emerita, si ricordano in particolare: Idacio, fine del IV secolo, come ebbe tanta parte nell'avversare l'eresia priscillianista; e Mausona, che lott\u00f2 contro l'arianesimo e nel III Concilio di Toledo del 589 favor\u00ec la conversione del re goto Recaredo dall'arianesimo all'ortodossia cattolica.\nSono tre i concili provinciali che si celebrarono ad Augusta Emerita, ma di uno solo di questi sono giunti fino a noi gli atti, e cio\u00e8 il concilio del 666. Gli altri due concili sono noti per via indiretta; il primo si celebr\u00f2 probabilmente dopo il 325 e prima del concilio di Toledo del 400; il secondo ebbe luogo poco dopo il 650.\nNel 714 M\u00e9rida fu conquistata dagli arabi, ma la successione episcopale fu probabilmente mantenuta, visto che nell'862 si trova indicato il nome di Arnulfo. Nel 1120 papa Callisto II istitu\u00ec la metropolia di Santiago di Compostela, che eredit\u00f2 i diritti metropolitici dell'antica sede di M\u00e9rida.\nAttorno all'875 fu fondata da Ibn Marwan la citt\u00e0 araba di Badajoz, popolata da molti fuoriusciti, sia musulmani che cristiani, venuti da M\u00e9rida. Secondo storici recenti, nella nuova citt\u00e0 di Badajoz si oper\u00f2 un fatto unico nella Spagna mozarabica, ossia la creazione di una diocesi \"ex novo\", che le fonti arabe menzionano come la tredicesima della provincia ecclesiastica di M\u00e9rida. Gli stessi storici non escludono che l'arcivescovo di M\u00e9rida abbia trasferito la sua sede a Badajoz, essendo M\u00e9rida divenuta oramai insicura per le continue lotte interne del califfato arabo e per le guerre contro i cristiani del nord. Sono noti i nomi di tre vescovi di questa diocesi: Teudocuto (904), Julio (932) e Daniel (1000), che probabilmente governavano una piccola comunit\u00e0 cristiana in un contesto a maggioranza musulmano. Dopo il X secolo non si conosce pi\u00f9 nulla di questa primitiva diocesi di Badajoz.\nNel 1228 Badajoz fu riconquistata da Alfonso IX di Le\u00f3n, con l'aiuto preponderante degli ordini militari cavallereschi di Santiago e di Alc\u00e1ntara. Questi acquisirono in cambio ampi possedimenti, che ottennero ben presto l'esenzione ecclesiastica, costituendosi nel tempo come vere e proprie diocesi \"nullius\", indipendenti dall'autorit\u00e0 dei vescovi locali, nella fattispecie dei vescovi di Badajoz; questo determin\u00f2 continui conflitti di giurisdizione e competenza, che si protrassero fino all'Ottocento.\nIl 29 ottobre 1230 papa Gregorio IX scrisse all'arcivescovo di Santiago di Compostela per invitarlo a ricostituire le due diocesi nei territori recentemente sottratti agli Arabi, ossia le sedi di M\u00e9rida e di Badajoz. In realt\u00e0, i territori di competenza degli arcivescovi di M\u00e9rida furono concessi, tramite privilegi confermati in seguito dai papi, ai priori degli ordini militari. Anche la ricostituzione della diocesi mozarabica di Badajoz incontr\u00f2 delle difficolt\u00e0, se \u00e8 vero che il primo vescovo noto, Pedro P\u00e9rez, appare per la prima volta solo nel 1255, venticinque anni dopo la lettera di Gregorio IX.\nFin dalla sua fondazione, la diocesi assunse il nome ecclesiastico di \"dioecesis Pacensis\", per l'errata convinzione che Badajoz corrispondesse all'antica citt\u00e0 romana di Pax Iulia, che in epoca visigotica aveva assunto il nome di Pace. Oggi non ci sono pi\u00f9 dubbi sul fatto che la \"civitas Pacensis\" corrisponda in realt\u00e0 alla portoghese Beja, a circa 160\u00a0km da Badajoz.\nI primi vescovi organizzarono la nuova diocesi, entrando spesso in conflitto con gli ordini militari, istituirono il capitolo dei canonici e dettero avvio alla costruzione della cattedrale. La diocesi fu divisa in due arcipreture, Alburquerque e La Parra, e cinque vicariati: Fregenal, Burguillos, Barcarrota, Jerez de los Caballeros e Olivenza, sostituita quest'ultima da Villagarcia nel Quattrocento. Alcune parrocchie, appartenenti oggi al Portogallo, fecero parte inizialmente della diocesi e furono in seguito cedute.\nCome consuetudine i vescovi erano eletti dal capitolo della cattedrale e confermati dal metropolita di Santiago di Compostela, di cui la diocesi era suffraganea. Bernardo fu il primo vescovo nominato dalla Santa Sede nel 1300; G\u00f3mez Su\u00e1rez de Figueroa invece fu l'ultimo vescovo eletto dal capitolo nel 1480, prerogativa che da questo momento fu assegnata ai re spagnoli.\nIl 3 maggio 1664 fu istituito il seminario diocesano, dedicato a sant'Attone, di cui nel 1754 si inaugur\u00f2 il nuovo edificio.\nNel 1873 la bolla \"Quo gravius\" di papa Pio IX sottraeva all'amministrazione degli ordini militari di Santiago e di Alc\u00e1ntara ampi territori e li aggregava a quelli della diocesi, che fino ad allora aveva avuto proporzioni territoriali modeste. Con questa decisione il pontefice dette attuazione ai provvedimenti del concordato del 1851, che erano rimasti lettera morta per l'opposizione degli ordini militari. Fu in questa occasione che l'antica citt\u00e0 di M\u00e9rida entr\u00f2 a far parte a pieno titolo della diocesi di Badajoz; contestualmente la diocesi divenne suffraganea dell'arcidiocesi di Siviglia.\nIn seguito al concordato del 1955, nel 1958 i confini territoriali furono modificati: la diocesi acquis\u00ec l'arcipresbiterato di Castuera dalla diocesi di Cordova e le parrocchie di San Vicente de Alc\u00e1ntara e di Puebla de Obando dalla diocesi di Coria-C\u00e1ceres; ed insieme cedette alla medesima diocesi di Coria-C\u00e1ceres l'arcipresbiterato di Mont\u00e1nchez.\nIl 28 luglio 1994 la diocesi \u00e8 stata elevata al rango di arcidiocesi metropolitana con la bolla \"Universae Ecclesiae\" di papa Giovanni Paolo II; contestualmente la chiesa di \"Santa Mar\u00eda la Mayor\" di M\u00e9rida \u00e8 stata assunta al rango di concattedrale e l'arcidiocesi ha preso il nome attuale, a ricordo dell'antica sede metropolitana di epoca romana e visigotica.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 605.750 persone contava 543.900 battezzati, corrispondenti all'89,8% del totale."}
{"id": "503836", "revid": "92723", "url": "https://it.wikipedia.org/wiki?curid=503836", "title": "Diocesi di Melipilla", "text": "La diocesi di Melipilla (in latino: \"Dioecesis Melipillensis\") \u00e8 una sede della Chiesa cattolica in Cile suffraganea dell'arcidiocesi di Santiago del Cile. Nel 2019 contava 424.450 battezzati su 573.810 abitanti. \u00c8 retta dal vescovo Cristi\u00e1n Contreras Villarroel.\nTerritorio.\nLa diocesi comprende le province cilene di Melipilla e di Talagante nella Regione Metropolitana di Santiago e la Provincia di San Antonio nella regione di Valpara\u00edso, ad eccezione dei comuni di El Quisco ed Algarrobo che appartengono alla diocesi di Valpara\u00edso. La giurisdizione della diocesi si estende anche al comune di Navidad, che amministrativamente appartiene alla provincia di Cardenal Caro, nella regione del Libertador General Bernardo O'Higgins.\nSede vescovile \u00e8 la citt\u00e0 di Melipilla, dove si trova la cattedrale di San Giuseppe.\nIl territorio diocesano si estende per 6.217\u00a0km\u00b2 ed \u00e8 suddiviso in 35 parrocchie.\nParrocchie.\nIl seguente elenco si trova sul sito della diocesi, il numero totale delle parrocchie presenti sul sito \u00e8 31, quindi \u00e8 meno aggiornato rispetto all'Annuario Pontificio 2020, che riporta il dato di 35 parrocchie. \nStoria.\nLa diocesi \u00e8 stata eretta il 4 aprile 1991 con la bolla \"Quo aptius\" di papa Giovanni Paolo II, ricavandone il territorio dall'arcidiocesi di Santiago del Cile.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 573.810 persone contava 424.450 battezzati, corrispondenti al 74,0% del totale."}
{"id": "503837", "revid": "322321", "url": "https://it.wikipedia.org/wiki?curid=503837", "title": "Diocesi di Novo Hamburgo", "text": "La diocesi di Novo Hamburgo (in latino: \"Dioecesis Novohamburgensis\") \u00e8 una sede della Chiesa cattolica in Brasile suffraganea dell'arcidiocesi di Porto Alegre appartenente alla regione ecclesiastica Sul 3. Nel 2019 contava 758.000 battezzati su 1.094.907 abitanti. La sede \u00e8 vacante, in attesa che il vescovo eletto Jo\u00e3o Francisco Salm ne prenda possesso.\nTerritorio.\nLa diocesi comprende 23 comuni dello stato brasiliano del Rio Grande do Sul: Novo Hamburgo, Araric\u00e1, Campo Bom, Canela, Dois Irm\u00e3os, Est\u00e2ncia Velha, Gramado, Igrejinha, Ivoti, Lindolfo Collor, Morro Reuter, Nova Hartz, Nova Petr\u00f3polis, Parob\u00e9, Picada Caf\u00e9, Presidente Lucena, Riozinho, Rolante, Santa Maria do Herval. S\u00e3o Leopoldo, Sapiranga, Taquara, Tr\u00eas Coroas.\nSede vescovile \u00e8 la citt\u00e0 di Novo Hamburgo, dove si trova la cattedrale di San Luigi Gonzaga.\nIl territorio si estende su una superficie di 3.598\u00a0km\u00b2 ed \u00e8 suddiviso in 49 parrocchie, raggruppate in 6 zone pastorali: Novo Hamburgo, Dois Irm\u00e3os, S\u00e3o Leopoldo, Sapiranga, Serra e Taquara.\nStoria.\nLa diocesi \u00e8 stata eretta il 2 febbraio 1980 con la bolla \"Cum sacer Praesul Ecclesiae\" di papa Giovanni Paolo II, ricavandone il territorio dall'arcidiocesi di Porto Alegre.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.094.907 persone contava 758.000 battezzati, corrispondenti al 69,2% del totale."}
{"id": "503838", "revid": "1123126", "url": "https://it.wikipedia.org/wiki?curid=503838", "title": "Diocesi di Osma-Soria", "text": "La diocesi di Osma-Soria (in latino: \"Dioecesis Oxomensis-Soriana\") \u00e8 una sede della Chiesa cattolica in Spagna suffraganea dell'arcidiocesi di Burgos. Nel 2019 contava 78.500 battezzati su 88.571 abitanti. \u00c8 retta dal vescovo Abilio Mart\u00ednez Varea.\nTerritorio.\nLa diocesi comprende la provincia spagnola di Soria, situata nella comunit\u00e0 autonoma di Castiglia e Le\u00f3n.\nSede vescovile \u00e8 la cittadina di El Burgo de Osma, dove si trova la cattedrale dell'Assunzione di Maria Vergine. A Soria si trova la concattedrale di San Pietro (\"San Pedro\").\nIl territorio si estende su 10.287\u00a0km\u00b2 ed \u00e8 suddiviso in 543 parrocchie.\nStoria.\nLa diocesi \u00e8 stata eretta nel VI secolo. Originariamente faceva parte della provincia ecclesiastica di Toledo. Il primo riscontro documentale dell'esistenza della diocesi \u00e8 dell'anno 597.\nDurante la lunga occupazione araba, la diocesi non ebbe veri e propri vescovi residenziali. Vi furono per\u00f2 alcuni vescovi titolari, che trovarono rifugio in zone circostanti, come le montagne della Cantabria.\nQuando nel 1011 Osma fu riconquistata dai cristiani, la sede episcopale non fu immediatamente ristabilita, ma si dovette attendere fino all'inizio del secolo successivo.\nNel XIII secolo fu intrapresa la costruzione della cattedrale gotica.\nIl 19 giugno 1861 venne aggregata alla provincia metropolitana di Burgos, mediante la bolla \"Ad cumulum tuae\" di papa Pio IX, rivolta al cardinale arcivescovo di Burgos.\nIl 2 settembre 1955 i confini della diocesi furono ampiamente modificati: si tratt\u00f2 della prima importante variazione territoriale dal 1136.\nIl nome della diocesi fu cambiato in diocesi di Osma-Soria da papa Giovanni XXIII, con la bolla \"Quandoquidem animorum\" del 9 marzo 1959. Nello stesso giorno la collegiata di \"San Pedro Ap\u00f3stol\" della citt\u00e0 di Soria fu eretta concattedrale. Da allora i confini della diocesi coincidono con quelli dell'attuale provincia civile di Soria.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 88.571 persone contava 78.500 battezzati, corrispondenti all'88,6% del totale."}
{"id": "503839", "revid": "92723", "url": "https://it.wikipedia.org/wiki?curid=503839", "title": "Diocesi di Palm Beach", "text": "La diocesi di Palm Beach (in latino: \"Dioecesis Litoris Palmensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Miami appartenente alla regione ecclesiastica XIV (FL, GA, NC, SC). Nel 2019 contava 304.700 battezzati su 2.140.567 abitanti. \u00c8 retta dal vescovo Gerald Michael Barbarito.\nTerritorio.\nLa diocesi comprende 5 contee nella parte sud-orientale della Florida, negli Stati Uniti d'America: Indian River, Martin, Okeechobee, Palm Beach e St. Lucie.\nSede vescovile \u00e8 la citt\u00e0 di Palm Beach, dove si trova la cattedrale di Sant'Ignazio di Loyola (\"Cathedral of St. Ignatius Loyola\").\nIl territorio si estende su 11.510\u00a0km\u00b2 ed \u00e8 suddiviso in 50 parrocchie.\nStoria.\nLa diocesi \u00e8 stata eretta il 16 giugno 1984 con la bolla \"Qui omni cogitatione\" di papa Giovanni Paolo II, ricavandone il territorio dall'arcidiocesi di Miami e dalla diocesi di Orlando.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.140.567 persone contava 304.700 battezzati, corrispondenti al 14,2% del totale."}
{"id": "503840", "revid": "767487", "url": "https://it.wikipedia.org/wiki?curid=503840", "title": "Cantone di Gex", "text": "Il Cantone di Gex \u00e8 un cantone francese dell'Arrondissement di Gex con capoluogo Gex.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 11 a 7 comuni.\nComposizione.\nGli 11 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 7:"}
{"id": "503841", "revid": "92723", "url": "https://it.wikipedia.org/wiki?curid=503841", "title": "Diocesi di Pereira", "text": "La diocesi di Pereira (in latino: \"Dioecesis Pereirana\") \u00e8 una sede della Chiesa cattolica in Colombia suffraganea dell'arcidiocesi di Manizales. Nel 2019 contava 915.284 battezzati su 1.144.057 abitanti. \u00c8 retta dal vescovo Rigoberto Corredor Berm\u00fadez.\nTerritorio.\nL'arcidiocesi comprende 20 comuni di 2 dipartimenti colombiani:\nSede vescovile \u00e8 la citt\u00e0 di Pereira, dove si trova la cattedrale di Nostra Signora della Povert\u00e0.\nIl territorio si estende su una superficie di 6.126\u00a0km\u00b2 ed \u00e8 suddiviso in 110 parrocchie, raggruppate in 8 vicariati.\nStoria.\nLa diocesi \u00e8 stata eretta il 17 dicembre 1952 con la bolla \"Leguntur saepissime\" di papa Pio XII, ricavandone il territorio dalla prefettura apostolica di Choc\u00f3 e dalla diocesi di Manizales (oggi arcidiocesi). Originariamente era suffraganea dell'arcidiocesi di Medell\u00edn.\nIl 24 ottobre 1953, con la lettera apostolica \"Quod novissima\", lo stesso papa Pio XII ha proclamato la Beata Maria Vergine Immacolata patrona principale della diocesi.\nIl 10 maggio 1954 la diocesi di Pereira \u00e8 entrata a far parte della provincia ecclesiastica dell'arcidiocesi di Manizales.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.144.057 persone contava 915.284 battezzati, corrispondenti all'80,0% del totale."}
{"id": "503842", "revid": "110157", "url": "https://it.wikipedia.org/wiki?curid=503842", "title": "Arcidiocesi di Pesaro", "text": "Larcidiocesi di Pesaro () \u00e8 una sede metropolitana della Chiesa cattolica in Italia appartenente alla regione ecclesiastica Marche. Nel 2019 contava 125.740 battezzati su 133.398 abitanti. \u00c8 retta dall'arcivescovo Piero Coccia.\nTerritorio.\nL'arcidiocesi occupa l'estremo lembo settentrionale della provincia di Pesaro e Urbino. Si estende sul territorio di sette comuni: Gabicce Mare, Gradara, Mombaroccio (esclusa la frazione di Montegiano, appartenente alla diocesi di Fano-Fossombrone-Cagli-Pergola), Montelabbate (esclusa la frazione di Ripe, ricompresa nell'arcidiocesi di Urbino-Urbania-Sant'Angelo in Vado), Pesaro, Vallefoglia e Tavullia.\nSede arcivescovile \u00e8 la citt\u00e0 di Pesaro, dove si trova la cattedrale di Santa Maria Assunta. Nella stessa citt\u00e0 sorge anche la basilica minore dei Santi Decenzio e Germano.\nParrocchie e vicarie.\nIl territorio si estende su 287\u00a0km\u00b2 ed \u00e8 suddiviso in 54 parrocchie, raggruppate in 6 vicarie foranee:\nProvincia ecclesiastica.\nLa provincia ecclesiastica di Pesaro, istituita nel 2000, comprende due suffraganee:\nComunit\u00e0 religiose.\nNell'anno 2017 sono presenti in arcidiocesi i seguenti ordini religiosi:\nStoria.\nSecondo la tradizione sarebbe esistita una comunit\u00e0 cristiana a Pesaro gi\u00e0 nel I secolo e la citt\u00e0 sarebbe stata eretta in sede vescovile da papa Evaristo attorno al 120; secondo la devozione popolare il primo vescovo di Pesaro sarebbe stato san Terenzio, soldato originario della Pannonia, che avrebbe subito il martirio nella regione ed \u00e8 il santo patrono della citt\u00e0 e della diocesi. Questo santo \u00e8 probabilmente da identificare con l'omonimo martire venerato a Todi, a cui sarebbe stata adattata la \"passio\" di san Terenzio di Luni.\nLe cronotassi tradizionali pesaresi aggiungono, dopo Terenzio, altri tre santi vescovi. Di san Fiorenzo non si conosce nulla, se non la menzione che di questo vescovo viene fatta nella \"passio\" di san Terenzio, scritta nel XIII secolo, come suo successore. San Decenzio \u00e8 noto, assieme a san Germano, per una \"passio\" medievale che tuttavia non ha alcun valore storico; secondo Lanzoni potrebbe trattarsi di un vescovo pesarese di et\u00e0 incerta, sepolto nella chiesa suburbana che porta il suo nome e che fu probabilmente la primitiva cattedrale diocesana. Infine le cronotassi pesaresi, dopo Fiorenzo e Decenzio, menzionano sant'Eracliano, che viene identificato con il vescovo italiano Eraclio (\u0389\u03c1\u03ac\u03ba\u03bb\u03b5\u03b9\u03bf\u03c2), di sede sconosciuta, che, secondo la testimonianza di Atanasio di Alessandria, sottoscrisse le decisioni del concilio di Sardica (343/344) pur senza avervi preso parte. I santi vescovi Terenzio, Decenzio e Eracliano sono raffigurati in un affresco della cripta della basilica dei santi Decenzio e Germano databile al VII secolo.\nIl primo vescovo storicamente documentato \u00e8 Germano, che partecip\u00f2 al concilio romano indetto da papa Simmaco il 1\u00ba marzo 499; lo stesso vescovo, ma senza l'indicazione della sede di appartenenza, \u00e8 ancora menzionato nell'agosto 501 e in una lettera di papa Gelasio I (492-496). Germano viene poi identificato con l'omonimo vescovo, di cui per\u00f2 non \u00e8 mai indicata la sede di appartenenza, che venne inviato da papa Anastasio II (dopo il 24 novembre 496) a Costantinopoli come legato pontificio nella delicata questione dello scisma acaciano. Il successivo vescovo di Pesaro \u00e8 Felice, documentato all'epoca di papa Pelagio II (578-590) e menzionato in alcune lettere di Gregorio Magno tra febbraio 595 e luglio 596.\nI successivi vescovi pesaresi del primo millennio sono noti per la loro partecipazione ai sinodi i concili celebrati dai pontefici. Tra questi si possono ricordare Massimo e Beato, che figurano tra i vescovi che presero parte al concilio lateranense del 649 e a quello romano del 680 nei quali fu condannata l'eresia monotelita; Stabile, che prese parte al concilio del 769 durante il quale venne deposto l'antipapa Costantino II; e ancora Domenico nell'826, Ragubele (o Raguele) che fu presente ai sinodi dell'853 e dell'861 e di cui si conserva la lastra tombale, Domenico nell'869 e Adalberto nel 998/999.\nBench\u00e9 secondo lo storico Pietro Maria Amiani, la diocesi di Pesaro, a istanza di Carlo Magno, sia stata resa suffraganea della metropolia di Ravenna nel 787, in realt\u00e0 non esiste alcuna documentazione in proposito, e la diocesi di Pesaro risulta sempre essere immediatamente soggetta alla Santa Sede fino al XVI secolo.\nNell'848 un'incursione saracena distrusse la cattedrale extraurbana, che Lanzoni identifica con la chiesa di San Decenzio, che fu ricostruita qualche anno dopo dal vescovo Raguele all'interno delle mura cittadine.\n\u00c8 documentata la presenza benedettina nel territorio pesarese fin dalla seconda met\u00e0 del VI secolo nel monastero adiacente alla basilica di San Decenzio. Alla fine del X secolo vennero fondate due tra le pi\u00f9 note abbazie benedettine della regione: quella di San Tommaso in Foglia, ove mor\u00ec il 10 settembre 1047 papa Clemente II; e quella di Santa Croce di Monte Favale.\nIl 4 giugno 1563 papa Pio IV elev\u00f2 Urbino a sede metropolitana e la diocesi pesarese entr\u00f2 a far parte della sua provincia ecclesiastica.\nNel 1575 fu decisa l'istituzione del seminario diocesano, in ottemperanza ai decreti del concilio di Trento, il cui edificio fu costruito a partire dal 1596.\nIn seguito al riordino delle circoscrizioni ecclesiastiche delle Marche, con la bolla \"Quo maiori\" dell'11 marzo 2000 Urbino perse la dignit\u00e0 metropolitica in favore di Pesaro, elevata al rango di arcidiocesi metropolitana con le attuali suffraganee.\nIstituzioni culturali diocesane.\nNel 1984 il vescovo Gaetano Michetti ha aperto al pubblico la biblioteca e l'archivio storico diocesani. La biblioteca diocesana conserva un numero imprecisato di volumi, la cui parte pi\u00f9 antica \u00e8 costituita dal fondo librario del seminario vescovile, di cui esistono inventari dal Settecento. La biblioteca si articola nelle sezioni di storia locale e regionale, arte, biografia e agiografia.\nL'archivio storico diocesano \u00e8 costituito da una serie di fondi, di cui i principali, oltre a quello della curia arcivescovile, sono quelli della confraternita dell'Annunziata, del Santissimo Sacramento del duomo, della parrocchia del duomo, del Capitolo della Cattedrale e il fondo \"Don Gabucci\". La Soprintendenza Archivistica per le Marche ha riconosciuto l'archivio diocesano pesarese di notevole interesse storico.\nNel 2006 \u00e8 stato aperto al pubblico il museo diocesano di Pesaro, costituito da una sezione archeologica ed una sezione storico-artistica. Tra le opere di maggior rilievo in esposizione si possono ricordare il sarcofago di San Decenzio di Ginestreto, risalente all'VIII secolo, con evidenti influssi longobardi nella decorazione; alcuni frammenti dell'originale tappeto musivo della vicina cattedrale, risalenti al IV secolo, in epoca paleocristiana; una rarissima pisside eburnea bizantina del VI secolo, probabilmente di origini ravennati; le innumerevoli statue lignee del periodo rinascimentale e barocco pesarese ed urbinate\nTutte e tre queste istituzioni culturali hanno sede nel palazzo Lazzarini, sorto nel 1788 come seminario diocesano e oggi sede della curia arcivescovile.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 133.398 persone contava 125.740 battezzati, corrispondenti al 94,3% del totale."}
{"id": "503844", "revid": "92723", "url": "https://it.wikipedia.org/wiki?curid=503844", "title": "Diocesi di Pinerolo", "text": "La diocesi di Pinerolo (in latino: \"Dioecesis Pineroliensis\") \u00e8 una sede della Chiesa cattolica in Italia suffraganea dell'arcidiocesi di Torino appartenente alla regione ecclesiastica Piemonte. Nel 2019 contava 78.890 battezzati su 96.860 abitanti. \u00c8 retta dal vescovo Derio Olivero.\nTerritorio.\nLa diocesi comprende la porzione sud-occidentale della citt\u00e0 metropolitana di Torino, e si estende sui seguenti comuni: Angrogna, Bibiana (eccetto la frazione di Famolasco, che appartiene alla diocesi di Saluzzo), Bobbio Pellice, Bricherasio, Buriasco, Campiglione-Fenile, Cantalupa, Fenestrelle, Frossasco, Inverso Pinasca, Luserna San Giovanni, Lusernetta, Macello, Massello, Osasco, Perosa Argentina, Perrero, Pinasca, Pinerolo, Pomaretto, Porte, Pragelato, Prali, Pramollo, Prarostino, Roletto, Ror\u00e0, Roure, Salza di Pinerolo, San Germano Chisone, San Pietro Val Lemina, San Secondo di Pinerolo, Torre Pellice, Usseaux, Villar Pellice e Villar Perosa. Confina a nord con la diocesi di Susa, a est con l'arcidiocesi di Torino, a sud con la diocesi di Saluzzo e a ovest con la diocesi di Gap, in Francia.\nSede vescovile \u00e8 la citt\u00e0 di Pinerolo, dove si trova la cattedrale di San Donato. A Pinerolo sorge anche la basilica minore di San Maurizio.\nIl territorio si estende su 1.444\u00a0km\u00b2 ed \u00e8 suddiviso in 62 parrocchie, raggruppate in 4 zone pastorali: zona pianura, zona urbana, zona Val Pellice e zona valli Chisone e Germanasca.\nIstituti religiosi.\nNel 2018 la diocesi ospita le seguenti comunit\u00e0 religiose:\nStoria.\nLa diocesi fu eretta da papa Benedetto XIV il 23 dicembre 1748 con la bolla \"In sacrosancta\" e resa suffraganea dell'arcidiocesi di Torino. Il suo territorio era costituito da 69 parrocchie, di cui 27 erano appartenute alla prevostura di Oulx, 24 all'abbazia territoriale cistercense di Santa Maria di Abbadia Alpina, fondata dalla contessa Adelaide nel 1064 e \"nullius dioecesis\" dal 1078, 16 all'arcidiocesi di Torino e 2 all'abbazia di Santa Maria Maggiore di Susa. La collegiata di San Donato, nota fin dall'XI secolo, divenne la cattedrale della nuova diocesi, mentre il palazzo del governatore sabaudo fu ceduto dal governo per essere trasformato nella sede vescovile.\nPrimo vescovo venne nominato Giovanni Battista D'Orli\u00e8 de Saint Innocent, dei canonici regolari di Sant'Agostino, che fu l'ultimo priore di San Lorenzo di Oulx. A lui si deve la celebrazione del primo sinodo diocesano, tra il 14 e il 16 settembre 1762, con cui diede forma e organizzazione alla nuova diocesi; e l'acquisizione di un palazzo adiacente a quello vescovile come sede del seminario vescovile, che sar\u00e0 poi trasferito nell'ex convento degli Agostiniani nel 1817.\nIl 3 agosto 1772 Pinerolo cedette una porzione del suo territorio, corrispondente alle valli di Oulx, di Cesana e di Bardonecchia, a vantaggio dell'erezione della diocesi di Susa, ma la cessione divenne effettiva solo alla morte del vescovo di Pinerolo, nel 1797.\nMolto dovette patire Pinerolo sotto la dominazione francese. Gli antifrancesi e antirepubblicani furono sopraffatti dalle milizie valdesi. Nel 1802 furono sciolte le corporazioni religiose e incamerati i loro beni: agostiniani, francescani, cappuccini, domenicani, carmelitani, fogliesi e clarisse. Il vescovo scelse una linea molto prudente, fino a far cantare il \"Te Deum\" per Napoleone e a lodarne la religiosit\u00e0, proprio mentre si adottavano misure restrittive come l'imposizione di tasse che non risparmiarono il pastorale del vescovo e la riduzione del numero dei giorni festivi.\nIn occasione del riordino delle diocesi piemontesi voluto da Bonaparte, la sede pinerolese fu soppressa da papa Pio VII il 1\u00ba giugno 1803 e il suo territorio incorporato in quello della diocesi di Saluzzo. La diocesi fu ristabilita il 17 luglio 1817 con la bolla \"Beati Petri\" dello stesso pontefice; all'antico territorio furono aggiunte altre 5 parrocchie, scorporate dall'arcidiocesi torinese.\nDurante il periodo risorgimentale il vescovo Renaldi (1848-1873) mantenne un atteggiamento liberale, spesso in contrasto alla linea dei metropoliti torinesi. Si schier\u00f2 decisamente a favore dell'emancipazione dei valdesi voluta da re Carlo Alberto, che appoggi\u00f2 nelle sue prediche contro l'intolleranza. Accolse nella sua diocesi i chierici di simpatie liberali rifiutati dall'arcivescovo di Torino e al concilio Vaticano I fu uno strenuo oppositore del dogma dell'infallibilit\u00e0 papale.\nL'anticlericalismo massonico e liberale ostegger\u00e0 il vescovo Vassarotti (1873-1881), succeduto a Renaldi. Per alcuni mesi non pot\u00e9 risiedere in vescovado per la mancanza dell\"'exequatur\" governativo alla sua elezione. Le autorit\u00e0 non presenziarono al suo ingresso in diocesi e pi\u00f9 tardi dovette rinunciare al progetto di restauro della cattedrale, per l'ostilit\u00e0 dell'amministrazione comunale. Il suo episcopato fu tutto all'insegna della devozione: triplic\u00f2 gli alunni iscritti al seminario e nella visita pastorale combatt\u00e9 gli abusi morali quali l'inosservanza delle feste religiose, le bestemmie, le intemperanze.\nInfine il progetto del restauro della cattedrale fu uno dei successi del vescovo Sardi (1886-1894); la cattedrale fu ultimata all'inizio del Novecento con l'edificazione delle cappelle della navata destra e delle sacrestie.\nIl vescovo Giovanni Battista Rossi (1894-1922) difese i fedeli da quelli che considerava i pericoli della predicazione valdese, a suo giudizio opera del demonio (in particolare insistette sul culto dei santi e della Vergine), e dalla diffusione dell'ideologia socialista. Al Rossi si deve anche la costruzione del nuovo seminario, inaugurato nel settembre del 1899, la diffusione dell'opera catechistica nelle parrocchie della diocesi e la fondazione nel 1906 de L'Eco del Chisone, settimanale cattolico della diocesi.\nDal 1968 al 1974 la diocesi rimase senza vescovo. Per i primi quattro anni fu governata, in qualit\u00e0 di amministratore apostolico, dal vescovo Bartolomeo Santo Quadri, che fu tra i principali promotori e diffusori in diocesi dello spirito e delle decisioni del concilio Vaticano II, in particolare quelle riguardanti l'ecumenismo, dando cos\u00ec avvio ad un nuovo rapporto tra la diocesi e la comunit\u00e0 valdese.\nNel 1997 il vescovo Pietro Giachetti istitu\u00ec il museo diocesano di Pinerolo, nei pressi della cattedrale. Il suo successore, Pier Giorgio Debernardi, ha fondato nel 2000 la biblioteca diocesana \"Giulio Bonatto\", con sede nei locali del seminario vescovile.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 96.860 persone contava 78.890 battezzati, corrispondenti all'81,4% del totale."}
{"id": "503845", "revid": "92723", "url": "https://it.wikipedia.org/wiki?curid=503845", "title": "Diocesi di Roermond", "text": "La diocesi di Roermond (in latino: \"Dioecesis Ruremundensis\") \u00e8 una sede della Chiesa cattolica nei Paesi Bassi suffraganea dell'arcidiocesi di Utrecht. Nel 2020 contava 1.086.540 battezzati su 1.131.930 abitanti. \u00c8 retta dal vescovo Hendrikus Marie Gerardus Smeets.\nTerritorio.\nLa diocesi comprende la provincia olandese del Limburgo.\nSede vescovile \u00e8 la citt\u00e0 di Roermond, dove si trova la cattedrale di San Cristoforo. In diocesi sorgono anche la basilica di San Servazio, gi\u00e0 cattedrale della diocesi di Maastricht, nell'omonima citt\u00e0, e altre sei basiliche minori: la basilica di Sant'Amelberga a Susteren, la basilica dei Santi Wirone, Plechelmo e Oggero a Sint Odili\u00ebnberg, la basilica del Santissimo Sacramento a Meerssen, la basilica dell'Assunzione della Beata Vergine Maria a Maastricht, la basilica di Nostra Signora del Sacro Cuore a Sittard e la basilica di San Martino a Venlo.\nIl territorio \u00e8 suddiviso in 288 parrocchie.\nStoria.\nLa diocesi di Roermond fu eretta il 12 maggio 1559 con la bolla \"Super universas\" di papa Paolo IV, ricavandone il territorio dall'arcidiocesi di Colonia e dalla diocesi di Liegi.\nLa diocesi fu soppressa in seguito al Concordato con la bolla \"Qui Christi Domini\" di papa Pio VII del 29 novembre 1801; il suo territorio fu spartito tra le diocesi di Aquisgrana e di Liegi e i vicariati apostolici di Grave e di Megen, eretti nel 1803 e incorporati nel 1852 nella diocesi di 's-Hertogenbosch.\nIl 2 giugno 1840 con il breve \"Ubi universalis Ecclesiae\" di papa Gregorio XVI fu eretto il vicariato apostolico del Limburgo, ricavandone il territorio dalla diocesi di Liegi.\nIl 4 marzo 1853 in virt\u00f9 del breve \"Ex qua die\" di papa Pio IX il vicariato apostolico \u00e8 stato elevato a diocesi e ha assunto il nome di diocesi di Roermond.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.131.930 persone contava 1.086.540 battezzati, corrispondenti al 96,0% del totale."}
{"id": "503846", "revid": "110157", "url": "https://it.wikipedia.org/wiki?curid=503846", "title": "Diocesi di Sankt P\u00f6lten", "text": "La diocesi di Sankt P\u00f6lten (in latino: \"Dioecesis Sancti Hippolyti\") \u00e8 una sede della Chiesa cattolica in Austria suffraganea dell'arcidiocesi di Vienna. Nel 2017 contava 501.221 battezzati su 629.000 abitanti. \u00c8 retta dal vescovo Alois Schwarz.\nTerritorio.\nLa diocesi comprende la parte occidentale dello stato federale austriaco della Bassa Austria.\nSede vescovile \u00e8 la citt\u00e0 di Sankt P\u00f6lten, dove si trova la cattedrale dell'Assunta.\nIl territorio \u00e8 suddiviso in 422 parrocchie.\nStoria.\nLa diocesi \u00e8 stata eretta il 28 gennaio 1785 con la bolla \"Inter plurimas\" di papa Pio VI, ricavandone il territorio dalla diocesi di Passavia.\nIl 14 novembre 2014 ha ceduto i territori di Hochstra\u00df e Schwabend\u00f6rfl nel comune di Altlengbach all'arcidiocesi di Vienna.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 629.000 persone contava 501.221 battezzati, corrispondenti al 79,7% del totale."}
{"id": "503847", "revid": "110157", "url": "https://it.wikipedia.org/wiki?curid=503847", "title": "Diocesi di Tagbilaran", "text": "La diocesi di Tagbilaran (in latino: \"Dioecesis Tagbilarana\") \u00e8 una sede della Chiesa cattolica nelle Filippine suffraganea dell'arcidiocesi di Cebu. Nel 2017 contava 773.401 battezzati su 1.003.902 abitanti. \u00c8 retta dal vescovo Alberto Sy Uy.\nTerritorio.\nLa diocesi comprende la parte meridionale della provincia filippina di Bohol.\nSede vescovile \u00e8 la citt\u00e0 di Tagbilaran, dove si trova la cattedrale di San Giuseppe Lavoratore.\nIl territorio si estende su 1.734\u00a0km\u00b2 ed \u00e8 suddiviso in 58 parrocchie.\nStoria.\nLa diocesi \u00e8 stata eretta l'8 novembre 1941 con la bolla \"In sublimi Petri\" di papa Pio XII, ricavandone il territorio dall'arcidiocesi di Cebu.\nIl 9 gennaio 1986 ha ceduto una porzione del suo territorio a vantaggio dell'erezione della diocesi di Talibon.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.003.902 persone contava 773.401 battezzati, corrispondenti al 77,0% del totale."}
{"id": "503848", "revid": "110157", "url": "https://it.wikipedia.org/wiki?curid=503848", "title": "Diocesi di Tulle", "text": "La diocesi di Tulle (in latino: \"Dioecesis Tutelensis\") \u00e8 una sede della Chiesa cattolica in Francia suffraganea dell'arcidiocesi di Poitiers. Nel 2017 contava 221.760 battezzati su 241.340 abitanti. \u00c8 retta dal vescovo Francis Bestion.\nTerritorio.\nLa diocesi comprende il dipartimento francese della Corr\u00e8ze.\nSede vescovile \u00e8 la citt\u00e0 di Tulle, dove si trova la cattedrale di \"Notre-Dame\".\nIl territorio \u00e8 suddiviso in 296 parrocchie, raggruppate in 4 decanati.\nStoria.\nIncerte sono le origini dell'abbazia benedettina di Tulle. La tradizione vuole che sia stata fondata da san Calmin su richiesta di san Martino di Tours (fine IV secolo). Distrutta dai Normanni attorno all'846, fu ricostruita da Ad\u00e9mar-des-Echelles nel X secolo. A partire dal 1103 l'intero complesso abbaziale e la sua chiesa subirono un sostanziale rifacimento ad opera di Guillaume de Carbonni\u00e8res aiutato dalle potenti famiglie del basso Limosino e da papa Urbano II, di passaggio a Tulle nel 1095.\nLa diocesi \u00e8 stata eretta il 13 agosto 1317 con la bolla \"Salvator noster\" di papa Giovanni XXII, ricavandone il territorio dalla diocesi di Limoges. Divenne cattedrale della nuova diocesi la chiesa abbaziale e primo vescovo fu nominato Arnaud de Saint-Astier, ultimo abate. Originariamente la sede era suffraganea dell'arcidiocesi di Bourges.\nRisale al 1346 o al 1348, durante il periodo della peste nera, l'istituzione della festa popolare nota come \"le tour de la lunade\" (il cambio della luna), che si celebra ogni anno alla vigilia della festa di san Giovanni Battista (24 giugno). Questa festa include molti elementi di preesistenti feste pagane, legate al solstizio d'estate.\nNel 1514 il capitolo della cattedrale, che fino ad allora era rimasto soggetto alla regola monastica, fu secolarizzato da papa Leone X.\nIl 7 febbraio 1681, grazie al lascito del magistrato Fran\u00e7ois de La Garde, fu istituito il seminario diocesano.\nIn seguito al concordato con la bolla \"Qui Christi Domini\" di papa Pio VII del 29 novembre 1801 la diocesi fu soppressa e il suo territorio fu incorporato nella diocesi di Limoges.\nUn nuovo concordato, stipulato nel giugno 1817, prevedeva il ristabilimento della diocesi. Ma questo accordo non entr\u00f2 mai in vigore, in quanto non ratificato dal Parlamento di Parigi; per cui anche l'erezione della diocesi non ebbe effetto.\nEssa fu ristabilita in via definitiva il 6 ottobre 1822 con la bolla \"Paternae charitatis\" di papa Pio VII, ricavandone nuovamente il territorio dalla diocesi di Limoges.\nL'8 dicembre 2002, in seguito alla riorganizzazione delle circoscrizioni ecclesiastiche francesi, \u00e8 entrata a far parte della provincia ecclesiastica dell'arcidiocesi di Poitiers.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 241.340 persone contava 221.760 battezzati, corrispondenti al 91,9% del totale."}
{"id": "503849", "revid": "92723", "url": "https://it.wikipedia.org/wiki?curid=503849", "title": "Diocesi di Tui-Vigo", "text": "La diocesi di Tui-Vigo (in latino: \"Dioecesis Tudensis-Vicensis\") \u00e8 una sede della Chiesa cattolica in Spagna suffraganea dell'arcidiocesi di Santiago di Compostela. Nel 2017 contava 530.600 battezzati su 559.600 abitanti. \u00c8 retta dal vescovo Luis Quinteiro Fiuza.\nIl beato Pedro Gonz\u00e1lez Telmo \u00e8 il patrono della diocesi.\nTerritorio.\nLa diocesi \u00e8 situata nella comunit\u00e0 autonoma della Galizia, nella Spagna nord-occidentale, e occupa poco meno che la met\u00e0 meridionale della provincia di Pontevedra. La diocesi comprende, sia completamente o parzialmente, 27 comuni della stessa provincia.\nSede vescovile \u00e8 la citt\u00e0 di Tui, anche se il vescovo della diocesi risiede a Vigo.\nLa cattedrale dell'Assunzione di Maria Vergine (\"La Asunci\u00f3n de Santa Mar\u00eda\") di Tui \u00e8 la chiesa madre diocesana. La chiesa dell'Assunzione di Maria Vergine (\"La Asunci\u00f3n de Santa Mar\u00eda\") di Vigo, anche chiamata \"La Colegiata\", ha la dignit\u00e0 di concattedrale.\nIl territorio si estende su 1.728\u00a0km\u00b2 ed \u00e8 suddiviso in 276 parrocchie, raggruppate in 17 arcipresbiterati.\nCattedrali.\nLa costruzione della cattedrale di Tui \u00e8 cominciata nel corso del 1120, ma l'opera non venne consacrata che nel 1225, nei giorni del re Alfonso IX. Ha l'apparenza di una fortificazione, specialmente a causa delle merlature delle torrette. La struttura \u00e8 principalmente di stile romanico, anche se successivamente vengono aggiunti vari elementi decorativi di stile gotico.\nLa concattedrale dell'Assunzione di Maria Vergine di Vigo fu eretta nel 1816, nel luogo dove sorgeva una precedente chiesa. L'attuale chiesa \u00e8 stata costruita in stile neoclassico.\nStoria.\nLa diocesi di Tuy fu eretta nel VI secolo. La tradizione colloca per\u00f2 due vescovi, di cui non si hanno riscontri storici, nella seconda met\u00e0 del I secolo: sant'Epitacio e sant'Evasio. Originariamente, la sede era suffraganea dell'arcidiocesi di Braga.\nAll'inizio dell'VIII secolo Tuy fu conquistata dai musulmani e i vescovi, di cui non si conservano notizie storiche, risiedettero a Iria Flavia fino all'882 o forse fino al 914.\nDal 29 ottobre 1024 al 1069 la sede di Tuy fu unita a quella di Iria Flavia (oggi arcidiocesi di Santiago di Compostela) a causa dell'invasione normanna.\nIl 27 febbraio 1120 entr\u00f2 a far parte della provincia ecclesiastica dell'arcidiocesi di Santiago di Compostela.\nLa cattedrale gotica di Tuy fu cominciata nel XII secolo e consacrata nel 1225.\nAlla fine del XIV secolo, la parte portoghese della diocesi, chiamata \"comarca ecclesiastica di Valen\u00e7a\", acquis\u00ec una certa autonomia ecclesiastica con la nomina di amministratori, che spesso avevano carattere episcopale e il titolo di \"vescovi di Tuy nella parte portoghese\". Nel 1421 questo territorio fu annesso alla nascente diocesi di Ceuta e vi rimase unito fino al 1512, quando pass\u00f2 all'arcidiocesi di Braga.\nIl 9 marzo 1959 ha assunto il nome di diocesi di Tuy-Vigo in forza della bolla \"Quemadmodum impiger\" di papa Giovanni XXIII. Il 5 ottobre 1984 la citt\u00e0 ha adottato ufficialmente la grafia galiziana per il proprio nome, che \u00e8 cos\u00ec mutato da Tuy a Tui.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 559.600 persone contava 530.600 battezzati, corrispondenti al 94,8% del totale."}
{"id": "503850", "revid": "92723", "url": "https://it.wikipedia.org/wiki?curid=503850", "title": "Diocesi di Villarrica del Esp\u00edritu Santo", "text": "La diocesi di Villarrica del Esp\u00edritu Santo (in latino: \"Dioecesis Villaricensis Spiritus Sancti\") \u00e8 una sede della Chiesa cattolica in Paraguay suffraganea dell'arcidiocesi di Asunci\u00f3n. Nel 2017 contava 315.200 battezzati su 345.000 abitanti.\nTerritorio.\nLa diocesi comprende i dipartimenti paraguaiani di Caazap\u00e1 e di Guair\u00e1.\nSede vescovile \u00e8 la citt\u00e0 di Villarrica del Esp\u00edritu Santo, dove si trova la cattedrale di Santa Chiara.\nIl territorio si estende su 13.342\u00a0km\u00b2 ed \u00e8 suddiviso in 38 parrocchie.\nStoria.\nLa diocesi di Villarrica fu eretta il 1\u00ba maggio 1929 con la bolla \"Universi Dominici\" di papa Pio XI, ricavandone il territorio dalla diocesi del Paraguay, che contestualmente fu elevata al rango di arcidiocesi metropolitana e assunse il nome di arcidiocesi di Asunci\u00f3n.\nSuccessivamente cedette a pi\u00f9 riprese porzioni del suo territorio a vantaggio dell'erezione di nuove circoscrizioni ecclesiastiche, e precisamente:\nIl 13 gennaio 1990 ha assunto il nome attuale per effetto del decreto \"Apostolicis\" della Congregazione per i vescovi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 345.000 persone contava 315.200 battezzati, corrispondenti al 91,4% del totale."}
{"id": "503852", "revid": "110157", "url": "https://it.wikipedia.org/wiki?curid=503852", "title": "Cantone di Bellegarde-sur-Valserine", "text": "Il Cantone di Bellegarde-sur-Valserine \u00e8 un cantone francese dell'Arrondissement di Nantua con capoluogo Bellegarde-sur-Valserine.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 15 comuni.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 15:"}
{"id": "503853", "revid": "1318658", "url": "https://it.wikipedia.org/wiki?curid=503853", "title": "Cantone di Br\u00e9nod", "text": "Il Cantone di Br\u00e9nod era un cantone francese dell\"arrondissement\" di Nantua con capoluogo Br\u00e9nod.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 12 comuni:"}
{"id": "503854", "revid": "254059", "url": "https://it.wikipedia.org/wiki?curid=503854", "title": "Martino Longhi il vecchio", "text": "Biografia.\nProveniente da Viggi\u00f9 in Lombardia, lavor\u00f2 inizialmente in Germania, per la famiglia austriaca del cardinale Marco Sittico Altemps, che era imparentata con la famiglia dei lombardi Borromeo, progettando la costruzione del nuovo Palazzo Hohenems (1562-1567), struttura regolare a tre piani con tetti a falda attorno ad un cortile rettangolare. A nord e sud ci sono proiezioni angolari a due assi, e l'asse centrale \u00e8 enfatizzato da un portale ad arco strutturato tridimensionalmente. \nOper\u00f2 per la stessa famiglia, anche su villa Medici di Marignano a Frascarolo e villa Cicogna Mozzoni a Bisuschio (Varese),\nPi\u00f9 tardi fu ingaggiato da Papa Pio V per collaborare con Giorgio Vasari e Jacopo Barozzi da Vignola al cantiere della basilica di Santa Croce a Bosco Marengo, suo borgo natale (1566-1572).\nStabilitosi a Roma fin dal 1569, Longhi lavor\u00f2 a Palazzo Altemps, Palazzo Borghese (\u00e8 suo il cortile a colonne binate, ispirato forse a moduli di Pellegrino Tibaldi), Palazzo Cesi-Armellini, Palazzo Poli (vicino alla fontana di Trevi), Palazzo Cenci (facciata e cortile), e Palazzo Mondragone a Frascati. \nProgett\u00f2 le chiese di Santa Maria della Consolazione, San Girolamo degli Schiavoni (1588-1590, dove il progetto originale per la chiesa di S. Maria in Vallicella venne realizzato a S. Girolamo degli Schiavoni), Santissima Trinit\u00e0 dei Pellegrini (1587\u20131597) , oltre alla torre del Palazzo Senatorio in Campidoglio, su due ordini, e ben pi\u00f9 elevata di quella dell'originario progetto di Michelangelo.\nIn occasione del giubileo del 1575, Papa Gregorio XIII (1572-1585) fece realizzare al nostro, il progetto del primo granaio pubblico di Roma per il quale fece trasformare le tre aule termali alla sinistra dell\u2019ingresso al calidarium delle Terme di Diocleziano, a sua volta adibito da pochi anni a vestibolo di ingresso della chiesa di Santa Maria degli Angeli.\nIl figlio di Longhi Onorio (1569\u20131619) fu architetto, cos\u00ec come suo nipote, Martino il Giovane (1602\u201360). I due realizzarono la chiesa romana dei Santi Ambrogio e Carlo (1612\u201342) in perfetto stile barocco."}
{"id": "503856", "revid": "1318658", "url": "https://it.wikipedia.org/wiki?curid=503856", "title": "Cantone di Izernore", "text": "Il Cantone di Izernore era un cantone francese dell\"arrondissement\" di Nantua con capoluogo Izernore.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 10 comuni:"}
{"id": "503858", "revid": "767487", "url": "https://it.wikipedia.org/wiki?curid=503858", "title": "Cantone di Nantua", "text": "Il Cantone di Nantua \u00e8 un cantone francese dell'Arrondissement di Nantua con capoluogo Nantua.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 passato da 12 a 18 comuni.\nComposizione.\nI 12 comuni facenti parte prima della riforma del 2014 erano:\nDal 2015 i comuni appartenenti al cantone sono diventati 18, ridottisi poi ai seguenti 17 dal 1\u00ba gennaio 2016 per la fusione dei comuni di Le Poizat e Lalleyriat nel nuovo comune di Le Poizat-Lalleyriat:"}
{"id": "503859", "revid": "322321", "url": "https://it.wikipedia.org/wiki?curid=503859", "title": "Arcidiocesi di Abuja", "text": "Larcidiocesi di Abuja (in latino: \"Archidioecesis Abugensis\") \u00e8 una sede metropolitana della Chiesa cattolica in Nigeria. Nel 2020 contava 895.000 battezzati su 3.944.095 abitanti. \u00c8 retta dall'arcivescovo Ignatius Ayau Kaigama.\nTerritorio.\nL'arcidiocesi comprende per intero la Abuja Federal Capital Territory in Nigeria.\nSede arcivescovile \u00e8 la citt\u00e0 di Abuja, dove si trova la cattedrale dei Dodici Apostoli.\nIl territorio \u00e8 suddiviso in 98 parrocchie.\nProvincia ecclesiastica.\nLa provincia ecclesiastica di Abuja, istituita nel 1994, comprende 7 suffraganee:\nStoria.\nLa missione sui iuris di Abuja fu eretta il 6 novembre 1981, ricavandone il territorio dalla diocesi di Minna.\nIl 19 giugno 1989 fu elevata a diocesi con la bolla \"Quantis progressibus\" di papa Giovanni Paolo II, e resa suffraganea dell'arcidiocesi di Kaduna.\nIl 26 marzo 1994 la diocesi \u00e8 stata elevata al rango di arcidiocesi metropolitana con la bolla \"Quo aptius\" dello stesso papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 3.944.095 persone contava 895.000 battezzati, corrispondenti al 22,69% del totale."}
{"id": "503860", "revid": "92723", "url": "https://it.wikipedia.org/wiki?curid=503860", "title": "Arcidiocesi di Antofagasta", "text": "Larcidiocesi di Antofagasta (in latino: \"Archidioecesis Antofagastensis\") \u00e8 una sede metropolitana della Chiesa cattolica in Cile. Nel 2020 contava 406.200 battezzati su 631.000 abitanti. \u00c8 retta dall'arcivescovo Ignacio Francisco Ducasse Medina.\nTerritorio.\nL'arcidiocesi comprende le province di Antofagasta e Tocopilla nella regione di Antofagasta nel Cile settentrionale.\nSede arcivescovile \u00e8 la citt\u00e0 di Antofagasta, dove si trova la cattedrale di San Giuseppe.\nIl territorio si estende su 84.504\u00a0km\u00b2 ed \u00e8 suddiviso in 18 parrocchie.\nStoria.\nLa missione sui iuris di Antofagasta fu eretta nel 1881, ricavandone il territorio dall'arcidiocesi di Sucre.\nNel 1887 fu elevata a vicariato apostolico.\nIl 3 febbraio 1928 fu elevata a diocesi suffraganea dell'arcidiocesi di Santiago del Cile in forza della bolla \"Supremi apostolatus\" di papa Pio XI.\nIl 21 luglio 1965 cedette una porzione del suo territorio a vantaggio dell'erezione della prelatura territoriale di Calama (oggi diocesi di San Juan Bautista de Calama).\nIl 28 giugno 1967 \u00e8 stata ancora elevata al rango di arcidiocesi metropolitana con la bolla \"Cum episcoporum\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 631.000 persone contava 406.200 battezzati, corrispondenti al 64,4% del totale."}
{"id": "503861", "revid": "1935652", "url": "https://it.wikipedia.org/wiki?curid=503861", "title": "Arcidiocesi di Calcutta", "text": "Larcidiocesi di Calcutta (in latino: \"Archidioecesis Calcuttensis\") \u00e8 una sede metropolitana della Chiesa cattolica in India. Nel 2019 contava 173.426 battezzati su 44.013.000 abitanti. \u00c8 retta dall'arcivescovo Thomas D'Souza.\nTerritorio.\nL'arcidiocesi comprende i distretti di Calcutta, Howrah, Hoogly, Midnapore Est, Midnapore Ovest, 24 Pargana Nord (in parte) e Bankura (la parte meridionale) nel Bengala Occidentale in India.\nSede arcivescovile \u00e8 la citt\u00e0 di Calcutta, dove si trova la cattedrale di Nostra Signora del Rosario.\nIl territorio \u00e8 suddiviso in 46 parrocchie.\nStoria.\nIl vicariato apostolico di Calcutta fu eretto il 18 aprile 1834 con il breve \"Latissimi Terrarum\" di papa Gregorio XVI, ricavandone il territorio dalla diocesi di S\u00e3o Tom\u00e9 de Meliapore (oggi arcidiocesi di Madras e Mylapore).\nIl 17 febbraio 1845 il vicariato apostolico fu suddiviso e la porzione orientale fu affidata ad un vicario residente a Chittagong, che era sottoposto al vicario apostolico del Bengala.\nIl 15 febbraio 1850, in forza del breve \"Exponendum Nobis\" di papa Pio IX, il vicariato si divise definitivamente, dando origine al vicariato apostolico del Bengala occidentale e al vicariato apostolico del Bengala orientale (oggi arcidiocesi di Dacca). Contestualmente, la regione dell'Assam, che dipendeva dal vicariato apostolico bengalese, fu separato ed annesso al vicariato apostolico del Tibet (oggi diocesi di Kangding).\nNel 1855 la parte orientale del vicariato apostolico del Bengala occidentale fu costituita in missione, dipendente dai vicari di Calcutta. Il 19 luglio 1870 la missione divenne una prefettura apostolica indipendente in forza del breve \"Ex debito Pastoralis\" di papa Pio IX, con il nome di prefettura apostolica del Bengala centrale (oggi diocesi di Krishnagar).\nIl 1\u00ba settembre 1886 per effetto della bolla \"Humanae salutis\" di papa Leone XIII il vicariato apostolico del Bengala occidentale \u00e8 stato elevato al rango di arcidiocesi metropolitana e ha assunto il nome attuale. Il 7 giugno dell'anno successivo, con il breve \"Post initam\", fu istituita la provincia ecclesiastica di Calcutta, che comprendeva come suffraganee le diocesi di Dacca e di Krishnagar. Contestualmente l'arcidiocesi si ampli\u00f2 con territori gi\u00e0 appartenuti alla diocesi di Allahabad, tra cui la regione del Sikkim.\nIl 3 luglio 1929 passarono sotto la giurisdizione degli arcivescovi di Calcutta tre parrocchie che fino ad allora dipendevano dai vescovi di S\u00e3o Tom\u00e9 di Meliapore in virt\u00f9 dei diritti del \"padroado\" portoghese.\nL'8 febbraio 1951 l'ex possedimento francese di Chandernagor, che dipendeva dal punto di vista ecclesiastico dagli arcivescovi di Pondicherry, fu inglobato nell'arcidiocesi di Calcutta.\nNel corso del Novecento, ha ceduto a pi\u00f9 riprese altre porzioni del suo territorio a vantaggio dell'erezione di nuove circoscrizioni ecclesiastiche e precisamente:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 44.013.000 persone contava 173.426 battezzati, corrispondenti allo 0,4% del totale."}
{"id": "503862", "revid": "287204", "url": "https://it.wikipedia.org/wiki?curid=503862", "title": "Arcidiocesi di Cartagena", "text": "Larcidiocesi di Cartagena (in latino: \"Archidioecesis Carthaginensis in Columbia\") \u00e8 una sede metropolitana della Chiesa cattolica in Colombia. Nel 2019 contava 1.175.407 battezzati su 1.465.130 abitanti. \u00c8 retta dall'arcivescovo Francisco Javier M\u00fanera Correa, I.M.C.\nTerritorio.\nL'arcidiocesi comprende 19 comuni nella parte settentrionale del dipartimento colombiano di Bol\u00edvar: Arjona, Arroyohondo, Calamar, Cartagena de Indias, Clemencia, El Carmen de Bol\u00edvar, El Guamo, Mahates, Mar\u00eda la Baja, San Crist\u00f3bal, San Estanislao, San Jacinto, San Juan Nepomuceno, Santa Catalina, Santa Rosa, Soplaviento, Turbaco, Turbana, Villanueva.\nSede arcivescovile \u00e8 la citt\u00e0 di Cartagena in Colombia, dove si trova la cattedrale di Santa Caterina d'Alessandria.\nIl territorio si estende su una superficie di 8.200\u00a0km\u00b2 ed \u00e8 suddiviso in 106 parrocchie, raggruppate in 11 zone pastorali, di cui 8 urbane e 3 rurali.\nProvincia ecclesiastica.\nLa provincia ecclesiastica di Ibagu\u00e9, istituita nel 1900, comprende 4 suffraganee:\nStoria.\nLa diocesi di Cartagena de Indias fu eretta il 24 aprile 1534, ricavandone il territorio dalla diocesi di Panam\u00e1 (oggi arcidiocesi). Fu tra le prime sedi episcopali istituite sulla terraferma.\nOriginariamente suffraganea dell'arcidiocesi di Siviglia, il 12 febbraio 1546 entr\u00f2 a far parte della provincia ecclesiastica dell'arcidiocesi di Santo Domingo, mentre nel 1564 di quella di Santaf\u00e9 en Nueva Granada (oggi arcidiocesi di Bogot\u00e0).\nIl 31 agosto 1804 cedette una porzione del suo territorio a vantaggio dell'erezione della diocesi di Antioquia (oggi arcidiocesi di Santa Fe de Antioquia).\nNegli anni '60 del XIX secolo la Chiesa soffr\u00ec le limitazioni imposte dal regime conservatore, fra il cui il diritto della \"tutela dei culti\" (\"tuici\u00f3n de cultos\"), che concedeva allo stato la supremazia indiscutibile sopra l'autorit\u00e0 ecclesiastica. Si scioglie la Compagnia di Ges\u00f9, si occupano i beni della Chiesa e degli ordini religiosi e si espropriano i beni denominati manomorta, a favore del governo centrale. Il vescovo Bernardino Medina y Moreno, fu espulso per non aver accettato la \u201ctuici\u00f3n de cultos\u201d, ma rientrer\u00e0 nel 1865, per essere nuovamente espulso nel 1866 e ritornare ancora nel 1867.\nIl 20 giugno 1900 \u00e8 stata elevata al rango di arcidiocesi metropolitana con il decreto \"In votis\" della Congregazione Concistoriale.\nSuccessivamente ha ceduto a pi\u00f9 riprese porzioni del suo territorio a vantaggio dell'erezione di nuove circoscrizioni ecclesiastiche e precisamente:\nL'arcidiocesi ha ricevuto la visita pastorale di papa Giovanni Paolo II nel 1986 e di papa Francesco nel 2017.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.465.130 persone contava 1.175.407 battezzati, corrispondenti all'80,2% del totale."}
{"id": "503863", "revid": "3738660", "url": "https://it.wikipedia.org/wiki?curid=503863", "title": "Martino Longhi il Vecchio", "text": ""}
{"id": "503864", "revid": "322321", "url": "https://it.wikipedia.org/wiki?curid=503864", "title": "Arcidiocesi di Chihuahua", "text": "Larcidiocesi di Chihuahua (in latino: \"Archidioecesis Chihuahuensis\") \u00e8 una sede metropolitana della Chiesa cattolica in Messico appartenente alla regione ecclesiastica Norte. Nel 2019 contava 1.465.640 battezzati su 1.564.628 abitanti. \u00c8 retta dall'arcivescovo Constancio Miranda Weckmann.\nTerritorio.\nL'arcidiocesi comprende 20 comuni dello stato messicano di Chihuahua: Aldama, Aquiles Serd\u00e1n, Camargo, Coyame del Sotol, La Cruz, Chihuahua, Delicias, Dr. Belisario Dom\u00ednguez, Santa Isabel, Gran Morelos, Julimes, Manuel Benavides, Meoqui, Nonoava, Ojinaga, Rosales, San Francisco de Borja, San Francisco de Conchos, Satev\u00f3 e Saucillo.\nSede arcivescovile \u00e8 la citt\u00e0 di Chihuahua, dove si trova la cattedrale della Santa Croce, Nostra Signora di Regla e San Francesco d'Assisi, edificio barocco risalente alla met\u00e0 del XVIII secolo.\nIl territorio si estende su una superficie di 53.958\u00a0km\u00b2 ed \u00e8 suddiviso in 85 parrocchie, raggruppate in 12 decanati.\nProvincia ecclesiastica.\nLa provincia ecclesiastica, istituita nel 1958, comprende 5 suffraganee:\nStoria.\nL'evangelizzazione di quello che \u00e8 oggi lo Stato di Chihuahua inizi\u00f2 nella seconda met\u00e0 del XVI secolo, a partire dalla fondazione della prima parrocchia, quella di Santa Barbara nel 1564 circa. Inizialmente il territorio dipendeva dalla diocesi di Guadalajara, fino al 1620, quando venne eretta la diocesi di Guadiana o della Nueva Vizcaya, con sede nella citt\u00e0 di Durango, che aveva giurisdizione su un territorio immenso, tra cui anche lo Stato di Chihuahua.\nAgli inizi dell'Ottocento il vescovo Marqu\u00e9s de Casta\u00f1iza istitu\u00ec in Chihuahua una \"vicaria in capite\", corrispondente alle odierne vicarie foranee, a capo della quale fu posto il parroco della citt\u00e0 di Chihuahua con giurisdizione su tutto lo Stato.\nLa diocesi di Chihuahua fu eretta il 23 giugno 1891 con la bolla \"Illud in primis\" di papa Leone XIII, ricavandone il territorio dalla diocesi di Durango, che contestualmente fu elevata al rango di arcidiocesi metropolitana, avendo per suffraganea la sede di Chihuahua.\nIl 6 maggio 1950 e il 10 aprile 1957 cedette porzioni del suo territorio a vantaggio dell'erezione rispettivamente della missione sui iuris di Tarahumara (oggi diocesi) e della diocesi di Ciudad Ju\u00e1rez.\nIl 22 novembre 1958 la diocesi \u00e8 stata elevata al rango di arcidiocesi metropolitana con la bolla \"Supremi muneris\" di papa Giovanni XXIII.\nL'8 gennaio 1959 con la bolla \"Cum venerabilis\" dello stesso papa Giovanni XXIII \u00e8 stato istituito il capitolo della cattedrale.\nIl 15 ottobre 1963 si \u00e8 ampliata con i comuni di Ojinaga, Coyame del Sotol, Manuel Benavides e Guerrero appartenuti alla diocesi di Ciudad Ju\u00e1rez.\nIl 25 aprile 1966 ha ceduto una porzione del suo territorio a vantaggio dell'erezione della prelatura territoriale di Madera.\nL'arcivescovo Adalberto Almeida y Merino pubblic\u00f2 due lettere pastorali sull'esercizio del voto in politica. Nel 1983 nella lettera \"Votar con responsabilidad. Una orientaci\u00f3n cristiana\" raccomand\u00f2 di votare tenendo presente il rispetto della dignit\u00e0 dei poveri, la difesa dei deboli della societ\u00e0, il rifiuto di chi domina per il potere del denaro o per il potere autoritario, concetti ribaditi nella lettera pastorale del 1986 \"Coherencia cristiana en la pol\u00edtica\", in cui invita a esprimere il voto in maniera coerente e ragionata, condannando la corruzione e i brogli elettorali. Come risposta ai brogli elettorali, l'arcivescovo decise di chiudere al culto tutte le chiese dell'arcidiocesi, ma in seguito alle pressioni della Santa Sede revoc\u00f2 questa misura nel giro di poche settimane.\nL'11 maggio 1992 ha ceduto un'altra porzione del suo territorio a vantaggio dell'erezione della diocesi di Parral.\nIl 17 novembre 1995 ha ceduto un'ulteriore porzione di territorio alla prelatura territoriale di Madera, che contestualmente \u00e8 stata elevata a diocesi e ha assunto il nome di diocesi di Cuauht\u00e9moc-Madera.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.564.628 persone contava 1.465.640 battezzati, corrispondenti al 93,7% del totale."}
{"id": "503865", "revid": "92723", "url": "https://it.wikipedia.org/wiki?curid=503865", "title": "Diocesi di San Bartolom\u00e9 de Chill\u00e1n", "text": "La diocesi di San Bartolom\u00e9 de Chill\u00e1n (in latino: \"Dioecesis Sancti Bartholomaei de Chill\u00e1n\") \u00e8 una sede della Chiesa cattolica in Cile suffraganea dell'arcidiocesi di Concepci\u00f3n. Nel 2017 contava 347.740 battezzati su 497.000 abitanti. \u00c8 retta dal vescovo Sergio Hern\u00e1n P\u00e9rez de Arce Arriagada, SS.CC.\nTerritorio.\nLa diocesi comprende la provincia cilena di \u00d1uble (Regione del B\u00edo B\u00edo), ad eccezione dei comuni di Coelemu e di R\u00e1nquil che appartengono all'arcidiocesi di Concepci\u00f3n.\nSede vescovile \u00e8 la citt\u00e0 di Chill\u00e1n, dove si trova la cattedrale di San Bartolomeo apostolo.\nIl territorio si estende su 12.461\u00a0km\u00b2 ed \u00e8 suddiviso in 31 parrocchie, raggruppate in 4 decanati.\nStoria.\nNel 1916 Chill\u00e1n, parte della diocesi di Concepci\u00f3n (oggi arcidiocesi), fu affidata a un governatore ecclesiastico dipendente dal vescovo di Concepci\u00f3n. Il primo governatore ecclesiastico, Reinaldo Mu\u00f1oz Olave, era dotato di carattere episcopale.\nLa diocesi di Chill\u00e1n fu eretta il 18 ottobre 1925 con la bolla \"Notabiliter aucto\" di papa Pio XI. Originariamente era suffraganea dell'arcidiocesi di Santiago del Cile.\nIl 20 maggio 1939 entr\u00f2 a far parte della provincia ecclesiastica dell'arcidiocesi di Concepci\u00f3n.\nIl 10 gennaio 1963 cedette alcune parrocchie alla diocesi di Linares.\nIl 1\u00ba novembre 2017 ha assunto il nome attuale, in forza del decreto \"Multum conferre\" della Congregazione per i vescovi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 497.000 persone contava 347.740 battezzati, corrispondenti al 70,0% del totale."}
{"id": "503866", "revid": "110157", "url": "https://it.wikipedia.org/wiki?curid=503866", "title": ".to", "text": ".to \u00e8 il dominio di primo livello nazionale assegnato allo Stato del Tonga.\nTale dominio \u00e8 usato spesso da siti collegati alla citt\u00e0 di Toronto (Canada), a quella di Torino e alla provincia del Trentino (Italia) grazie alla somiglianza con l'abbreviazione TO.\nInoltre \u00e8 molto usato anche per giochi di parole poich\u00e9 in inglese \"to\" \u00e8 anche una preposizione. Alcuni esempi possono essere http://look.to/wikipedia o http://page.to/come."}
{"id": "503868", "revid": "1318658", "url": "https://it.wikipedia.org/wiki?curid=503868", "title": "Cantone di Oyonnax-Nord", "text": "Il Cantone di Oyonnax-Nord era un cantone francese dell\"arrondissement\" di Nantua.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Oyonnax e 4 comuni:"}
{"id": "503869", "revid": "92723", "url": "https://it.wikipedia.org/wiki?curid=503869", "title": "Arcidiocesi di Citt\u00e0 del Capo", "text": "Larcidiocesi di Citt\u00e0 del Capo (in latino: \"Archidioecesis Civitatis Capitis\") \u00e8 una sede metropolitana della Chiesa cattolica in Sudafrica. Nel 2019 contava 260.436 battezzati su 4.626.198 abitanti. \u00c8 retta dall'arcivescovo Stephen Brislin.\nTerritorio.\nL'arcidiocesi comprende Citt\u00e0 del Capo, dove si trova la cattedrale di Santa Maria della Fuga in Egitto.\nIl territorio \u00e8 suddiviso in 75 parrocchie.\nStoria.\nIl vicariato apostolico del Capo di Buona Speranza, di Madagascar e dei territori adiacenti fu eretto l'8 giugno 1818, prima circoscrizione ecclesiastica in Sudafrica, su territori che in precedenza appartenevano alla diocesi di S\u00e3o Tom\u00e9 e Pr\u00edncipe (costa a nord-ovest del Capo di Buona Speranza) e alla prelatura territoriale di Mozambico (oggi arcidiocesi di Maputo, costa a est del Capo di Buona Speranza). Gi\u00e0 dal 1806 il territorio sudafricano era dipendente dal vicariato apostolico d'Inghilterra. Il vicariato apostolico aveva giurisdizione sulla Colonia del Capo e sul Madagascar, e su territori adiacenti non ben definiti.\nCon due decisioni dell'11 marzo e del 4 aprile 1819 la Santa Sede defin\u00ec ed estese i territori di competenza dei vicari apostolici, a cui furono assegnati anche Sant'Elena, Mauritius, le Seychelles e l'Australia. Sede del vicariato apostolico era la citt\u00e0 di Port Louis sull'isola di Mauritius.\nIl nuovo vicariato apostolico fu affidato ai benedettini inglesi. Il primo vicario apostolico, Edward Bede Slater, dell'abbazia di Ampleforth nello Yorkshire, non pot\u00e9 mettere piede in Sudafrica, per il divieto imposto dalle autorit\u00e0 britanniche alla presenza di vescovi cattolici nei propri domini. Tuttavia un prete cattolico irlandese, Patrick Scully, pot\u00e9 aprire nel 1820 la prima chiesa cattolica a Citt\u00e0 del Capo, dando inizio alle missioni cattoliche in Sudafrica.\nTuttavia i primi anni della missione furono difficili; nel 1822 Patrick Scully dovette lasciare Citt\u00e0 del Capo e la sparuta comunit\u00e0 cattolica, composta per lo pi\u00f9 da militari irlandesi, rimase senza sacerdote per diversi anni. Nel 1826 arriv\u00f2 un sacerdote olandese, Theodore Wagenaar, e l'anno successivo un benedettino di Ampleforth, Thomas Rishton. La missione fu nuovamente abbandonata dopo pochi mesi e si dovette aspettare il 1836 perch\u00e9 i cattolici del Capo potessero avere un nuovo sacerdote, il domenicano Thomas Morel.\nIl 6 giugno 1837, con il breve \"Ex munere\" di papa Gregorio XVI, il vicariato apostolico fu diviso in due: il Capo di Buona Speranza e l'isola di Sant'Elena divennero un vicariato apostolico autonomo, distinto dal vicariato apostolico di Mauritius (oggi diocesi di Port-Louis), da cui dipendevano anche le Seychelles. Il domenicano irlandese Patrick Raymond Griffith fu il primo vicario apostolico che pot\u00e9 risiedere in Sudafrica.\nIl 30 luglio 1847 il vicariato apostolico del Capo di Buona Speranza cedette una porzione del suo territorio a vantaggio dell'erezione del vicariato apostolico del Capo di Buona Speranza, Distretto orientale (oggi diocesi di Port Elizabeth) e contestualmente cambi\u00f2 il proprio nome in vicariato apostolico del Capo di Buona Speranza, Distretto occidentale.\nL'11 agosto 1874 cedette una porzione del suo territorio a vantaggio dell'erezione della prefettura apostolica del Capo di Buona Speranza, Distretto centrale (oggi diocesi di Oudtshoorn).\nIl 9 aprile 1934 in virt\u00f9 della bolla \"Quo spirituali\" di papa Pio XI incorpor\u00f2 l'isola di Sant'Elena che apparteneva al vicariato apostolico del Capo di Buona Speranza, distretto centrale e le isole di Ascensione e Tristan da Cunha che ancora non rientravano in nessuna circoscrizione ecclesiastica.\nIl 13 giugno 1939 cambi\u00f2 nome in favore di vicariato apostolico di Citt\u00e0 del Capo.\nL'11 gennaio 1951 il vicariato apostolico \u00e8 stato elevato al rango di arcidiocesi metropolitana con la bolla \"Suprema Nobis\" di papa Pio XII.\nIl 18 agosto 1986 ha ceduto una porzione del suo territorio a vantaggio dell'erezione della missione sui iuris di Sant'Elena, Ascensione e Tristan da Cunha.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 4.626.198 persone contava 260.436 battezzati, corrispondenti al 5,6% del totale."}
{"id": "503870", "revid": "110157", "url": "https://it.wikipedia.org/wiki?curid=503870", "title": "Arcidiocesi di Dakar", "text": "Larcidiocesi di Dakar (in latino: \"Archidioecesis Dakarensis\") \u00e8 una sede metropolitana della Chiesa cattolica in Senegal. Nel 2019 contava 418.653 battezzati su 4.796.255 abitanti. \u00c8 retta dall'arcivescovo Benjamin Ndiaye.\nTerritorio.\nL'arcidiocesi comprende per intero la regione di Dakar, il dipartimento di M'bour nella regione di Thi\u00e8s ed il dipartimento di Fatick nella regione omonima, in Senegal.\nSede arcivescovile \u00e8 la citt\u00e0 di Dakar, dove si trova la cattedrale di Nostra Signora delle Vittorie.\nIl territorio \u00e8 suddiviso in 57 parrocchie.\nStoria.\nIl vicariato apostolico del Senegambia fu eretto il 6 febbraio 1863 con il breve \"Ex hac\" di papa Pio IX, in seguito alla divisione del vicariato apostolico delle Due Guinee e del Senegambia, da cui trasse origine anche il vicariato apostolico delle Due Guinee (oggi arcidiocesi di Libreville).\nIl 18 ottobre 1897 cedette una porzione del suo territorio a vantaggio dell'erezione della prefettura apostolica della Guinea francese (oggi arcidiocesi di Conakry).\nIl 27 gennaio 1936 assunse il nome di vicariato apostolico di Dakar per effetto della bolla \"Non semel Apostolica\" di papa Pio XI.\nIl 25 aprile 1939 cedette una porzione del suo territorio a vantaggio dell'erezione della prefettura apostolica di Zinguinchor (oggi diocesi).\nIl 14 settembre 1955 il vicariato apostolico \u00e8 stato elevato al rango di arcidiocesi metropolitana con la bolla \"Dum tantis\" di papa Pio XII.\nIl 21 gennaio 1957 e il 6 febbraio 1969 ha ceduto ulteriori porzioni del suo territorio a vantaggio dell'erezione rispettivamente della prefettura apostolica di Kaolack (oggi diocesi) e della diocesi di Thi\u00e8s.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 4.796.255 persone contava 418.653 battezzati, corrispondenti all'8,7% del totale."}
{"id": "503871", "revid": "92723", "url": "https://it.wikipedia.org/wiki?curid=503871", "title": "Diocesi di Darjeeling", "text": "La diocesi di Darjeeling (in latino: \"Dioecesis Darieelingensis\") \u00e8 una sede della Chiesa cattolica in India suffraganea dell'arcidiocesi di Calcutta. Nel 2019 contava 36.808 battezzati su 1.503.730 abitanti. \u00c8 retta dal vescovo Stephen Lepcha.\nTerritorio.\nLa diocesi comprende il distretto di Darjeeling nello stato del Bengala Occidentale in India. Dalla diocesi di Darjeeling dipendono anche i cattolici residenti in Bhutan e nello stato indiano del Sikkim (indipendente fino al 1975).\nSede vescovile \u00e8 la citt\u00e0 di Darjeeling, dove si trova la cattedrale dell'Immacolata Concezione.\nIl territorio \u00e8 suddiviso in 58 parrocchie.\nStoria.\nLa missione sui iuris del Sikkim fu eretta il 15 febbraio 1929 con il breve \"In longinquis\" di papa Pio XI, ricavandone il territorio dal vicariato apostolico di Tatsienlou in Cina e dalla diocesi di Calcutta (oggi arcidiocesi).\nIl 16 giugno 1931 la missione sui iuris fu elevata al rango di prefettura apostolica con il breve \"Litteris Apostolicis\" dello stesso papa Pio XI.\nL'8 agosto 1962 in forza della bolla \"Quem ad modum\" di papa Giovanni XXIII la prefettura apostolica ha incorporato alcuni territori che erano appartenuti all'arcidiocesi di Calcutta e contestualmente \u00e8 stata elevata a diocesi e ha assunto il nome attuale.\nIl 20 gennaio 1975 in forza del decreto \"Quo facilius\" della Congregazione di Propaganda Fide la giurisdizione sui cattolici del Bhutan pass\u00f2 dalla diocesi di Tezpur a quella di Darjeeling.\nIl 14 giugno 1997 la diocesi ha ceduto una porzione del suo territorio a vantaggio dell'erezione della diocesi di Bagdogra.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.503.730 persone contava 36.808 battezzati, corrispondenti al 2,4% del totale."}
{"id": "503872", "revid": "1318658", "url": "https://it.wikipedia.org/wiki?curid=503872", "title": "Cantone di Oyonnax-Sud", "text": "Il Cantone di Oyonnax-Sud \u00e8 un cantone francese dell\"arrondissement\" di Nantua, creato nel 1982.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Oyonnax e 4 comuni:"}
{"id": "503873", "revid": "322321", "url": "https://it.wikipedia.org/wiki?curid=503873", "title": "Arcidiocesi di Durban", "text": "Larcidiocesi di Durban (in latino: \"Archidioecesis Durbaniana\") \u00e8 una sede metropolitana della Chiesa cattolica in Sudafrica. Nel 2019 contava 148.700 battezzati su 3.615.000 abitanti. \u00c8 retta dall'arcivescovo Mandla Siegfried Jwara, C.M.M.\nTerritorio.\nL'arcidiocesi comprende i distretti di Camperdown, a nord del fiume Umlaas, (ad eccezione delle aziende di Mariannhill, Klaarwater, Dassenhoek, Welbedag e parte di Stockville), Durban, Estcourt, Inanda, Kranskop, Lions River, Lower Tugela, Maphumulo, Umvoti, Weenen, Bergville e parte del Msinga.\nSede arcivescovile \u00e8 la citt\u00e0 di Durban, dove si trova la cattedrale dell'Emmanuele.\nIl territorio \u00e8 suddiviso in 75 parrocchie.\nProvincia ecclesiastica.\nLa provincia ecclesiastica di Durban, istituita nel 1951, comprende le seguenti diocesi suffraganee:\nStoria.\nFino agli inizi dell'Ottocento, a causa dell'occupazione britannica del Sudafrica, erano vietate le attivit\u00e0 cattoliche nel Paese. Con l'emancipazione dei cattolici nell'Impero, inizi\u00f2 la missione di evangelizzazione nei territori sudafricani. Nel 1836 il primo prete cattolico raggiunse Durban, su richiesta di un reggimento, composto per lo pi\u00f9 da irlandesi, di stanza nella citt\u00e0.\nNel 1848 il vicario del Distretto Orientale, Aidan Devereaux, redasse un rapporto sulle necessit\u00e0 del suo immenso vicariato e sugger\u00ec a Propaganda Fide di dividerlo in due parti. Roma, accogliendo le istanze di Devereaux, si adoper\u00f2 per cercare una congregazione religiosa disposta ad impegnarsi nell'opera missionaria di tutto il centro-est del Sudafrica. Dopo il rifiuto degli Spiritani e dei Gesuiti, la proposta fu accolta dal fondatore dei missionari oblati di Maria Immacolata, Eug\u00e8ne de Mazenod.\nPapa Pio IX eresse il vicariato apostolico del Natal il 15 novembre 1850 con il breve \"Pro apostolici muneris\" di papa Pio IX, ricavandone il territorio dal vicariato apostolico del Capo di Buona Speranza, Distretto orientale (oggi diocesi di Port Elizabeth). Il 16 marzo 1852, il primo drappello di missionari oblati, composto da una decina di religiosi, arriv\u00f2 a Durban, con il primo vicario apostolico, Marie-Jean-Fran\u00e7ois Allard.\nPer il progredire dell'opera di evangelizzazione, il vicariato apostolico cedette a pi\u00f9 riprese porzioni del suo territorio a vantaggio dell'erezione di nuove circoscrizioni ecclesiastiche:\nL'11 gennaio 1951, in occasione dell'istituzione della gerarchia cattolica in Sudafrica, il vicariato apostolico \u00e8 stato elevato al rango di arcidiocesi metropolitana con la bolla \"Suprema Nobis\" di papa Pio XII.\nIl 23 giugno 1958 ha ceduto la parte settentrionale del suo territorio a vantaggio dell'erezione della prefettura apostolica di Volksrust (oggi diocesi di Dundee).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 3.615.000 persone contava 148.700 battezzati, corrispondenti al 4,1% del totale."}
{"id": "503874", "revid": "92723", "url": "https://it.wikipedia.org/wiki?curid=503874", "title": "Diocesi di Fukuoka", "text": "La diocesi di Fukuoka (latino: \"Dioecesis Fukuokaensis\") \u00e8 una sede della Chiesa cattolica in Giappone suffraganea dell'arcidiocesi di Nagasaki. Nel 2019 contava 30.222 battezzati su 7.686.200 abitanti. \u00c8 retta dal vescovo Josep Maria Abella Batlle, C.M.F.\nTerritorio.\nLa diocesi comprende le prefetture giapponesi di Fukuoka, Saga e Kumamoto.\nSede vescovile \u00e8 la citt\u00e0 di Fukuoka, dove si trova la cattedrale di Daimyomachi intitolata a Nostra Signora della Vittoria.\nIl territorio si estende su 14.864\u00a0km\u00b2 ed \u00e8 suddiviso in 55 parrocchie.\nStoria.\nLa diocesi \u00e8 stata eretta il 16 luglio 1927 con il breve \"Catholicae Fidei\" di papa Pio XI, ricavandone il territorio dalla diocesi di Nagasaki (oggi arcidiocesi). La diocesi fu inizialmente affidata alla Societ\u00e0 per le missioni estere di Parigi.\nIl 27 marzo 1928 cedette una parte del suo territorio a vantaggio dell'erezione della missione sui iuris di Miyazaki (oggi diocesi di Oita).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 7.686.200 persone contava 30.222 battezzati, corrispondenti allo 0,4% del totale."}
{"id": "503875", "revid": "110157", "url": "https://it.wikipedia.org/wiki?curid=503875", "title": "Arcidiocesi di Harare", "text": "Larcidiocesi di Harare (in latino: \"Archidioecesis Hararensis\") \u00e8 una sede metropolitana della Chiesa cattolica in Zimbabwe. Nel 2019 contava 640.170 battezzati su 3.569.900 abitanti. \u00c8 retta dall'arcivescovo Robert Christopher Ndlovu.\nTerritorio.\nL'arcidiocesi comprende i distretti civili di Mazowe, Bindura, Shamva, Murewa, Rushinga (a sud del fiume Mazowe), Mudzi, Mutoko, Kadoma, Chegutu, Harare, Goromonzi, Seke, Marondera, Charter, Wedza e Buhera in Zimbabwe.\nSede arcivescovile \u00e8 la citt\u00e0 di Harare, dove si trova la cattedrale del Sacro Cuore.\nIl territorio \u00e8 suddiviso in 57 parrocchie.\nStoria.\nLa missione sui iuris dello Zambesi fu eretta il 2 luglio 1879, ricavandone il territorio dal vicariato apostolico di Natal (oggi arcidiocesi di Durban). L'opera di evangelizzazione fu affidata ai missionari della Compagnia di Ges\u00f9.\nIl 9 marzo 1915 con il decreto \"Plenariis in comitiis\" di Propaganda Fide la missione sui iuris fu elevata a prefettura apostolica.\nIl 14 luglio 1927 cedette una porzione del suo territorio a vantaggio dell'erezione della prefettura apostolica di Broken Hill (oggi arcidiocesi di Lusaka) e contestualmente cambi\u00f2 il proprio nome in prefettura apostolica di Salisbury.\nIl 4 gennaio 1931 cedette un'altra porzione di territorio a vantaggio dell'erezione della missione sui iuris di Bulawayo (oggi arcidiocesi).\nIl 3 marzo dello stesso anno la prefettura apostolica fu elevata a vicariato apostolico con il breve \"Compertum habemus\" di papa Pio XI.\nIl 2 febbraio 1953 cedette un'ulteriore porzione di territorio a vantaggio dell'erezione della prefettura apostolica di Umtali (oggi diocesi di Mutare) e il 29 giugno dello stesso anno cedette un'altra porzione di territorio a vantaggio dell'erezione della prefettura apostolica di Wankie (oggi diocesi di Hwange).\nIl 1\u00ba gennaio 1955 \u00e8 stata nuovamente elevata al rango di arcidiocesi metropolitana con la bolla \"Quod Christus\" di papa Pio XII.\nIl 17 dicembre 1973 cedette ancora una porzione del suo territorio a vantaggio dell'erezione della prefettura apostolica di Sinoia (oggi diocesi di Chinhoyi).\nIl 25 giugno 1982 ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 3.569.900 persone contava 640.170 battezzati, corrispondenti al 17,9% del totale."}
{"id": "503876", "revid": "110157", "url": "https://it.wikipedia.org/wiki?curid=503876", "title": "Arcidiocesi di Hyderabad", "text": "Larcidiocesi di Hyderabad (in latino: \"Archidioecesis Hyderabadensis\") \u00e8 una sede metropolitana della Chiesa cattolica in India. Nel 2019 contava 117.540 battezzati su 14.092.810 abitanti. \u00c8 retta dall'arcivescovo Anthony Poola.\nTerritorio.\nL'arcidiocesi comprende i distretti civili di Hyderabad, Rangareddy, Medak e Nizamabad nello stato di Telangana in India.\nSede arcivescovile \u00e8 la citt\u00e0 di Hyderabad, dove si trova la cattedrale di San Giuseppe. A Secunderabad sorge la basilica minore di Nostra Signora Assunta.\nIl territorio si estende su 30.814\u00a0km\u00b2 ed \u00e8 suddiviso in 100 parrocchie, raggruppate in 12 decanati: Bowenpally, Emjala, Gagillapuram, Gajwel, Hyderabad, Nizamabad, Ramanthapur, Sangareddy, Secunderabad, Shamshabad, Trimulgherry e Vikarabad.\nProvincia ecclesiastica.\nLa provincia ecclesiastica di Hyderabad, istituita nel 1953, comprende le seguenti suffraganee:\nStoria.\nIl vicariato apostolico di Hyderabad fu eretto il 20 maggio 1851 in forza del breve \"Ad universalis Ecclesiae\" di papa Pio IX, ricavandone il territorio dal vicariato apostolico di Madras (oggi arcidiocesi di Madras e Mylapore). Con questo breve, Pio IX conferm\u00f2 la decisione di erezione del nuovo vicariato apostolico che era gi\u00e0 stata presa da papa Gregorio XVI il 16 marzo 1845.\nIl 1\u00ba settembre 1886 il vicariato apostolico fu elevato a diocesi con la bolla \"Humanae salutis\" di papa Leone XIII. Il 7 giugno dell'anno successivo, con il breve \"Post initam\", fu istituita la provincia ecclesiastica dell'arcidiocesi di Madras, di cui Hyderabad fu una delle suffraganee.\nSuccessivamente cedette a pi\u00f9 riprese porzioni del suo territorio a vantaggio dell'erezione di nuove circoscrizioni ecclesiastiche e precisamente:\nIl 19 settembre 1953 la diocesi fu elevata al rango di arcidiocesi metropolitana con la bolla \"Mutant res\" di papa Pio XII.\nSuccessivamente ha ceduto altre porzioni di territorio a vantaggio dell'erezione di nuove circoscrizioni ecclesiastiche e precisamente:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 14.092.810 persone contava 117.540 battezzati, corrispondenti allo 0,8% del totale."}
{"id": "503877", "revid": "92723", "url": "https://it.wikipedia.org/wiki?curid=503877", "title": "Arcidiocesi di Kaduna", "text": "Larcidiocesi di Kaduna (in latino: \"Archidioecesis Kaduna\u00ebnsis\") \u00e8 una sede metropolitana della Chiesa cattolica in Nigeria. Nel 2019 contava 591.000 battezzati su 2.424.396 abitanti. \u00c8 retta dall'arcivescovo Matthew Man-Oso Ndagoso.\nTerritorio.\nL'arcidiocesi comprende parte dello Stato nigeriano di Kaduna.\nSede arcivescovile \u00e8 la citt\u00e0 di Kaduna, dove si trova la cattedrale di San Giuseppe.\nIl territorio \u00e8 suddiviso in 93 parrocchie.\nProvincia ecclesiastica.\nLa provincia ecclesiastica di Kaduna, istituita nel 1959, comprende 7 suffraganee:\nStoria.\nLa prefettura apostolica della Nigeria orientale fu eretta il 24 agosto 1911 con il decreto \"Quo felicius\" di Propaganda Fide, ricavandone il territorio dalla prefettura apostolica del Niger superiore (oggi arcidiocesi di Benin City).\nIl 18 luglio 1929 in forza del breve \"A Nobis\" di papa Pio XI incorpor\u00f2 parte dei territori della prefettura apostolica della Nigeria occidentale (oggi arcidiocesi di Benin City) e contestualmente cambi\u00f2 il proprio nome in prefettura apostolica della Nigeria settentrionale.\nIl 9 aprile 1934 in forza della bolla \"Praedecessorum Nostrorum\" di papa Pio XI cedette una porzione del suo territorio a vantaggio dell'erezione della prefettura apostolica di Jos (oggi arcidiocesi) e contestualmente cambi\u00f2 il proprio nome in prefettura apostolica di Kaduna.\nIl 28 aprile 1942 cedette un'altra porzione di territorio a vantaggio dell'erezione della prefettura apostolica di Niamey (oggi arcidiocesi).\nIl 18 aprile 1950 per effetto del decreto \"Cum in Africa\" della Sacra Congregazione di Propaganda Fide il nome latino della prefettura fu mutato da \"de Kaduna\" a \"Kaduna\u00ebnsis\".\nIl 29 giugno 1953 cedette un'ulteriore porzione del suo territorio a vantaggio dell'erezione della prefettura apostolica di Sokoto (oggi diocesi) e contestualmente fu elevata a diocesi con la bolla \"Magno gaudio\" di papa Pio XII. Originariamente era suffraganea dell'arcidiocesi di Lagos.\nIl 21 febbraio 1955 cedette ancora una porzione del suo territorio a vantaggio dell'erezione della prefettura apostolica di Kabba (oggi diocesi di Lokoja).\nIl 16 giugno 1959 la diocesi \u00e8 stata ancora elevata ad arcidiocesi metropolitana con la bolla \"Qui arcano Dei\" di papa Giovanni XXIII.\nIl 9 novembre 1964, il 22 marzo 1991, il 10 luglio 1995 e il 5 dicembre 2000 cedette porzioni del suo territorio a vantaggio dell'erezione rispettivamente della prefettura apostolica di Minna (oggi diocesi), della missione sui iuris di Kano (oggi diocesi) e delle diocesi di Kafanchan e di Zaria.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.424.396 persone contava 591.000 battezzati, corrispondenti al 24,4% del totale."}
{"id": "503878", "revid": "124457167", "url": "https://it.wikipedia.org/wiki?curid=503878", "title": "Arda (fiume italiano)", "text": "L'Arda \u00e8 un torrente che scorre per tutta la sua lunghezza in provincia di Piacenza.\nPercorso.\nNasce a circa 1250\u00a0m di quota dalle pendici del Monte Castellaccio non lontano dalla localit\u00e0 Teruzzi, nell'Appennino piacentino, sullo spartiacque dei comuni di Morfasso e Bardi.\nDopo circa 15\u00a0km di corso, il torrente \u00e8 sbarrato da una diga artificiale, che d\u00e0 origine ad uno specchio d'acqua, denominato Lago di Mignano, un tempo utilizzato anche come fonte di energia idroelettrica ma che attualmente ha mantenuto solo la funzione di riserva idrica. Il torrente lambisce poi Lugagnano Val d'Arda e Castell'Arquato, quindi sbocca in pianura, dove attraversa i comuni di Fiorenzuola d'Arda, Cortemaggiore e Villanova sull'Arda.\nNell'ultimo breve tratto, dopo la confluenza col torrente Ongina, che ha origine nelle colline piacentine, l'Arda segna il confine col comune di Polesine Zibello in provincia di Parma, per poi immettersi infine nel fiume Po.\nL'Arda \u00e8 un corso d'acqua dal tipico regime torrentizio, con massimi di portata in primavera e in autunno (in corrispondenza, quindi, di periodi con forti precipitazioni piovose) e minimi idrometrici in estate. Il regime pluviale del bacino dell'Arda \u00e8 contraddistinto da alta piovosit\u00e0 solamente nelle aree prossime al crinale, a causa dell'intensit\u00e0 dei fronti, che per la prossimit\u00e0 del mare Ligure e per la conformazione orografica amplificano la loro azione mentre nella zona collinare e di pianura la piovosit\u00e0 risulta modesta. Le maggiori piene dell'Arda si verificarono in maggio-giugno 1879 e settembre 1937 (massima storica), con notevoli fenomeni di esondazione.\nIl torrente attraversa la Riserva naturale geologica del Piacenziano."}
{"id": "503880", "revid": "92723", "url": "https://it.wikipedia.org/wiki?curid=503880", "title": "Diocesi di Kano", "text": "La diocesi di Kano (in latino: \"Dioecesis Kanensis\") \u00e8 una sede della Chiesa cattolica in Nigeria suffraganea dell'arcidiocesi di Kaduna. Nel 2019 contava 226.640 battezzati su 12.790.400 abitanti. \u00c8 retta dal vescovo John Niyiring, O.S.A.\nTerritorio.\nLa diocesi comprende gli stati nigeriani di Jigawa e Kano.\nSede vescovile \u00e8 la citt\u00e0 di Kano, dove si trova la cattedrale di Nostra Signora di Fatima.\nIl territorio \u00e8 suddiviso in 36 parrocchie.\nStoria.\nLa missione sui iuris di Kano fu eretta il 22 marzo 1991, ricavandone il territorio dall'arcidiocesi di Kaduna.\nIl 15 dicembre 1995 la missione sui iuris fu elevata a vicariato apostolico con la bolla \"Cum Missio\" di papa Giovanni Paolo II.\nIl 22 giugno 1999 il vicariato apostolico \u00e8 stato elevato a diocesi con la bolla \"Dilectas Afras\" dello stesso papa Giovanni Paolo II.\nIl 29 aprile 2012, nell'ambito dei frequenti scontri religiosi in Nigeria, un attentato esplosivo ha provocato la morte di sedici persone che assistevano alla Messa presso l'universit\u00e0.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 12.790.400 persone contava 226.640 battezzati, corrispondenti all'1,8% del totale."}
{"id": "503881", "revid": "92723", "url": "https://it.wikipedia.org/wiki?curid=503881", "title": "Arcidiocesi di Khartoum", "text": "Larcidiocesi di Khartoum () \u00e8 una sede metropolitana della Chiesa cattolica in Sudan. Nel 2019 contava 1.136.200 battezzati su 29.921.000 abitanti. \u00c8 retta dall'arcivescovo Michael Didi Adgum Mangoria.\nTerritorio.\nL'arcidiocesi comprende il Sudan orientale, e precisamente i wil\u0101y\u0101t di Nilo Azzurro, Sennar, Nilo Bianco, Al-Jazira, Al-Qadarif, Khartum, Cassala, Mar Rosso, Nilo e Nord.\nSede arcivescovile \u00e8 la capitale Khartum, dove si trova la cattedrale di San Matteo.\nIl territorio si estende su 981.000\u00a0km\u00b2 ed \u00e8 suddiviso in 27 parrocchie.\nLa provincia ecclesiastica di Khartoum, istituita nel 1974, comprende una sola suffraganea, la diocesi di El Obeid.\nStoria.\nIl vicariato apostolico dell'Africa centrale fu eretto il 3 aprile 1846 con il breve \"Ex debito pastoralis\" di papa Gregorio XVI, con territorio ricavato da quello del vicariato apostolico d'Egitto e Arabia (oggi vicariato apostolico di Alessandria d'Egitto). Inizialmente il vicario apostolico, con sede a Khartoum, aveva giurisdizione su un territorio molto vasto, comprendente, in tutto o in parte, gli attuali Sudan, Sudan del Sud, Ciad, Niger, Mali, Burkina Faso, Algeria, Guinea, Uganda, Egitto, Centrafrica, Camerun. Nel breve di erezione i suoi confini sono delimitati in questo modo: ad est il vicariato apostolico d'Egitto e la prefettura apostolica dell'Abissinia; a nord la prefettura apostolica di Tripoli, il vicariato apostolico di Tunisi e la diocesi di Algeri; ad ovest la prefettura apostolica delle Due Guinee; e a sud i cosiddetti \u00abMonti della Luna\u00bb, terminologia in uso in quel tempo con la quale si voleva definire una catena montuosa in Africa orientale, di incerta identificazione.\nLa fondazione del nuovo vicariato si deve soprattutto all'interessamento di un canonico maltese, Annetto Casolani, e del rettore del Collegio Urbaniano di Roma, il gesuita polacco Maksymilian Ry\u0142\u0142o. Casolani fu nominato primo vicario apostolico e consacrato vescovo il 24 maggio 1846 con il titolo di Mauricastro. Come era abitudine all'epoca, la nuova fondazione fu posta sotto la protezione del governo austro-ungarico.\nGli inizi del vicariato apostolico non furono facili. L'estrema cautela con cui si mosse il Casolani e i suoi eccessivi temporeggiamenti nel dare inizio alla missione, convinsero la Santa Sede che Annetto Casolani non era l'uomo giusto per questa impresa, e lo costrinse di fatto a dare le dimissioni. Il vicariato apostolico fu affidato allora a dei pro-vicari, di origine austro-ungarica, che furono i veri fondatori della missione: Maksymilian Ry\u0142\u0142o (23 aprile 1847 - 17 giugno 1848), Ignazio Knoblecher (agosto 1851 - aprile 1858), Matteo Kirchner (15 magio 1859 - 26 agosto 1861) e Giovanni Reinthaler (1\u00ba dicembre 1861 - 30 aprile 1862).\nTra i missionari dell'impero asburgico presenti in Africa, 46 dei quali morirono a causa del clima, c'erano anche alcuni italiani, avviati alla missione dal sacerdote veronese Nicola Mazza, tra cui Daniele Comboni, Giovanni Beltrame, Alessandro Dal Bosco, Francesco Oliboni e Angelo Melotto, che raggiunsero il Sudan alla fine del 1857. Di fronte all'ecatombe dei missionari e alla scarsit\u00e0 dei risultati ottenuti, la Santa Sede decise nel 1862 di sospendere momentaneamente l'invio di missionari. Nel frattempo Comboni, rientrato dall'Africa nel 1859 per gravi problemi di salute, fond\u00f2 a Verona gli istituti dei Missionari del Cuore di Ges\u00f9 e delle Pie madri della Nigrizia, con i quali avvi\u00f2 un vasto programma di evangelizzazione dell'Africa centrale. Il 26 maggio 1872, dopo 10 anni di sede vacante, la Santa Sede nomin\u00f2 Comboni pro-vicario, e poi, il 31 luglio 1877, vicario apostolico, con il titolo di Claudiopoli di Isauria.\nNel frattempo, il 6 agosto 1868 il vicariato apostolico dell'Africa centrale cedette una porzione del suo territorio a vantaggio dell'erezione della prefettura apostolica del Sahara e Sudan (oggi arcidiocesi di Bamako). Comboni fond\u00f2 le missioni di El Obeid (settembre 1873), Berber (novembre 1874), Delen in Nubia (1875) e Geref (1878); in quest'ultima missione fond\u00f2 un villaggio cristiano, ispirandosi alle riduzioni gesuite del Paraguay. Mor\u00ec a Khartoum il 10 ottobre 1881.\nLa guerra mahdista durata quasi 20 anni (1881-1899), devast\u00f2 la regione, mise fine a quasi tutte le missioni cattoliche del Sudan, e caus\u00f2 la morte di molti missionari. Solo alla fine dell'Ottocento l'opera dei missionari pot\u00e9 riprendere: erano rimasti solo un centinaio di cristiani, ma le conversioni proseguirono a ritmo crescente, soprattutto nel sud del Sudan, dove minore era la presenza araba e mussulmana.\nA mano a mano che la missione progrediva, la Santa Sede sottrasse al vicariato apostolico dell'Africa centrale importanti porzioni di territorio a vantaggio di nuove circoscrizioni ecclesiastiche o di circoscrizioni ecclesiastiche gi\u00e0 esistenti. Il 27 ottobre 1880 fu eretto il vicariato apostolico di Nyanza e il 13 settembre 1894 la prefettura apostolica dell'Eritrea; il 16 giugno 1910 la parte meridionale fu ceduta alla prefettura apostolica di U\u00e9ll\u00e9; il 14 febbraio 1911 un'altra porzione di territorio fu ceduta alla prefettura apostolica di Ubanghi-Chari; il 30 maggio 1913 venne eretta la prefettura apostolica di Bahrel-Ghazal e contestualmente assunse il nome di vicariato apostolico di Khartoum; il 28 aprile 1914 cedette ancora una porzione del suo territorio a vantaggio dell'erezione della prefettura apostolica di Adamaua.\nMentre il sud della missione vedeva importanti progressi nelle conversioni, nella parte settentrionale del Sudan, dove maggiore era l'islamizzazione, le conversioni furono scarse. Nel 1930 si contavano solo circa 3.000 fedeli, molti dei quali erano cattolici copti e melchiti; c'erano otto stazioni missionarie servite da 16 missionari, assistiti da 11 religiosi laici e 24 religiose.\nNegli anni successivi i limiti del vicariato apostolico di Khartoum furono nuovamente rivisti: il 3 febbraio 1932 cedette la porzione di territorio in Camerun alla prefettura apostolica di Foumban; il 10 gennaio 1933 fu eretta la missione sui iuris di Kodok, il 28 aprile 1942 la prefettura apostolica di Niamey e il 9 gennaio 1947 quella di Fort-Lamy, tutte erette con porzioni di territorio sottratte al vicariato apostolico di Khartoum; il 16 dicembre 1949 Khartoum perse la parte egiziana del proprio territorio a favore del vicariato apostolico d'Egitto. Infine, ci\u00f2 che rimaneva del vicariato apostolico di Khartoum fu diviso in due il 10 maggio 1960 con l'erezione del vicariato apostolico di El Obeid.\nGli anni Sessanta videro un aumento notevole del numero dei fedeli, nonostante le vessazioni del governo sudanese, che decise la chiusura delle scuole cattoliche, tra cui anche il celebre \"Comboni College\" di Khartoum.\nIl 12 dicembre 1974 il vicariato apostolico di Khartoum \u00e8 stato elevato al rango di arcidiocesi metropolitana con la bolla \"Cum in Sudania\" di papa Paolo VI, con la quale la Santa Sede istitu\u00ec la gerarchia episcopale sudanese. Alla nuova sede metropolitana fu data come unica suffraganea la diocesi di El Obeid.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 29.921.000 persone contava 1.136.200 battezzati, corrispondenti al 3,8% del totale."}
{"id": "503882", "revid": "1318658", "url": "https://it.wikipedia.org/wiki?curid=503882", "title": "Cantone di Poncin", "text": "Il Cantone di Poncin era un cantone francese dell\"arrondissement\" di Nantua con capoluogo Poncin.\nA seguito della riforma approvata con decreto del 13 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 9 comuni:"}
{"id": "503883", "revid": "110157", "url": "https://it.wikipedia.org/wiki?curid=503883", "title": "Arcidiocesi di Kingston in Giamaica", "text": "Larcidiocesi di Kingston in Giamaica (in latino: \"Archidioecesis Regiopolitana in Iamaica\") \u00e8 una sede metropolitana della Chiesa cattolica in Giamaica. Nel 2019 contava 58.400 battezzati su 1.472.000 abitanti. \u00c8 retta dall'arcivescovo Kenneth David Oswin Richards.\nTerritorio.\nL'arcidiocesi comprende tutta la contea di Surrey e la parrocchia civile di Saint Catherine, nella parte orientale della Giamaica.\nSede arcivescovile \u00e8 la citt\u00e0 di Kingston, dove si trova la cattedrale della Santissima Trinit\u00e0.\nIl territorio si estende su 1.262\u00a0km\u00b2 ed \u00e8 suddiviso in 30 parrocchie, raggruppate in 6 decanati.\nProvincia ecclesiastica.\nLa provincia ecclesiastica di Kingston, istituita nel 1967, comprende le seguenti suffraganee:\nInoltre \u00e8 aggregata alla provincia ecclesiastica di Kingston in Giamaica la missione sui iuris delle isole Cayman.\nStoria.\nIl vicariato apostolico di Giamaica fu eretto il 10 gennaio 1837 con il breve \"Ex munere pastoralis\" di papa Gregorio XVI, ricavandone il territorio dal vicariato apostolico di Trinidad (oggi arcidiocesi di Porto di Spagna).\nIl 10 giugno 1888 cedette una porzione del suo territorio a vantaggio dell'erezione della prefettura apostolica dell'Honduras britannico (oggi diocesi di Belize City-Belmopan).\nIl 29 febbraio 1956 per effetto della bolla \"Sanctorum mater\" di papa Pio XII fu elevato a diocesi e assunse il nome di diocesi di Kingston. Originariamente era una diocesi immediatamente soggetta alla Santa Sede.\nIl 14 settembre 1967 ha ceduto un'altra porzione di territorio a vantaggio dell'erezione della diocesi di Montego Bay e lo stesso giorno \u00e8 stata elevata al rango di arcidiocesi metropolitana con la bolla \"Christi gregem\" di papa Paolo VI.\nL'8 settembre 1970 cedette la giurisdizione sulle isole Turks e Caicos alla diocesi di Nassau (oggi arcidiocesi).\nIl 15 aprile 1991 e il 14 luglio 2000 ha ceduto ulteriori porzioni di territorio a vantaggio dell'erezione rispettivamente del vicariato apostolico di Mandeville (oggi diocesi) e della missione sui iuris delle isole Cayman.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.472.000 persone contava 58.400 battezzati, corrispondenti al 4,0% del totale."}
{"id": "503884", "revid": "322321", "url": "https://it.wikipedia.org/wiki?curid=503884", "title": "Arcidiocesi di Kinshasa", "text": "Larcidiocesi di Kinshasa (in latino: \"Archidioecesis Kinshasana\") \u00e8 una sede metropolitana della Chiesa cattolica nella Repubblica Democratica del Congo. Nel 2019 contava 7.118.000 battezzati su 12.940.000 abitanti. \u00c8 retta dall'arcivescovo cardinale Fridolin Ambongo Besungu, O.F.M.Cap.\nTerritorio.\nL'arcidiocesi comprende la citt\u00e0 di Kinshasa, dove si trova la cattedrale di Nostra Signora del Congo.\nIl territorio \u00e8 suddiviso in 158 parrocchie.\nStoria.\nLa missione sui iuris del Congo indipendente o belga fu eretta il 22 novembre 1886, ricavandone il territorio dalla prefettura apostolica del Congo inferiore e dal vicariato apostolico delle Due Guinee (oggi arcidiocesi di Libreville).\nL'11 maggio 1888 la missione sui iuris fu elevata a vicariato apostolico con il breve \"Quae catholico nomini\" di papa Leone XIII. Esso comprendeva tutto il territorio dello Stato Libero del Congo, ad eccezione di quello sottomesso al vicariato apostolico del Congo superiore (oggi diocesi di Kalemie-Kirungu).\nSuccessivamente cedette a pi\u00f9 riprese porzioni di territorio a vantaggio dell'erezione di nuove circoscrizioni ecclesiastiche e precisamente:\nIl 3 aprile 1919 in forza del breve \"Quae Catholico nomini\" di papa Benedetto XV cedette un'altra porzione del suo territorio a vantaggio dell'erezione del vicariato apostolico di Nouvelle-Anvers (oggi diocesi di Lisala) e contestualmente assunse il nome di vicariato apostolico di L\u00e9opoldville.\nIl 27 aprile 1927 con il breve \"In hac beati\" di papa Pio XI furono ridisegnati i confini con la prefettura apostolica di Coquilhatville (oggi arcidiocesi di Mbandaka-Bikoro).\nIl 3 gennaio 1931 e il 26 febbraio 1934 cedette ulteriori porzioni di territorio prima a vantaggio dell'erezione alla missione sui iuris di Bikoro (oggi arcidiocesi di Mbandaka-Bikoro) e poi a vantaggio del vicariato apostolico di Lulua e Katanga centrale (oggi diocesi di Kamina) e dell'erezione del vicariato apostolico di Boma (oggi diocesi).\nIl 24 maggio 1950 il vicariato apostolico si ampli\u00f2, adeguando i suoi confini a quelli dei distretti amministrativi, grazie all'acquisizione di piccoli lembi di territorio appartenuti ai vicariati apostolici di Koango (oggi diocesi di Kikwit), di Kisantu (oggi diocesi) e di Coquilhatville (oggi arcidiocesi di Mbandaka-Bikoro): i confini erano cos\u00ec delimitati dal corso del fiume Likulu dalla sua confluenza nel fiume Kasai fino alle sue sorgenti, da qui in linea retta fino alle sorgenti del fiume Tua e da quindi in linea retta fino alle sorgenti del fiume Dweme fino al confine tra il vicariato apostolico di Koango e quello di Kisantu; da qui il confine proseguiva in linea retta fino alla confluenza dei fiumi Black River e Lumene, poi in linea retta fino alle sorgenti del fiume Didingi e lungo il corso di questo fiume, fino alla confluenza con il fiume Ndjili, poi il confine seguiva una linea retta da est a ovest verso le sorgenti del fiume Mfuna presso il confine tra il vicariato apostolico di L\u00e9opoldville e il vicariato apostolico di Matadi (oggi diocesi); mentre i confini con il vicariato apostolico di Coquilhatville erano marcati da una linea che andava dal punto di coordinate 1\u00b0 N, 18\u00b09' E alle sorgenti del torrente Lonkoi, poi verso nord fino alla confluenza dei torrenti Pili e Londo e quindi correvano lungo il torrente Londo fino alle sue sorgenti e lungo il torrente Loole dalle sorgenti fino alla sua confluenza nei torrenti Lonkoi maggiore e Dwali; da qui lungo il corso del torrente Dwali verso est fino alle sue sorgenti, e da qui lunga una linea che tocca le sorgenti dei torrenti Mokondu, Ipeke e Botifili.\nIl 14 giugno 1951 e il 29 giugno 1953 cedette ancora porzioni di territorio a vantaggio dell'erezione rispettivamente della prefettura apostolica di Kole (oggi diocesi) e del vicariato apostolico di Inongo (oggi diocesi).\nIl 10 novembre 1959 il vicariato apostolico fu elevato al rango di arcidiocesi metropolitana con la bolla \"Cum parvulum\" di papa Giovanni XXIII.\nIl 30 maggio 1966 ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 12.940.000 persone contava 7.118.000 battezzati, corrispondenti al 55,0% del totale."}
{"id": "503885", "revid": "110157", "url": "https://it.wikipedia.org/wiki?curid=503885", "title": "Arcidiocesi di Kisangani", "text": "Larcidiocesi di Kisangani (in latino: \"Archidioecesis Kisanganiensis\") \u00e8 una sede metropolitana della Chiesa cattolica nella Repubblica Democratica del Congo. Nel 2019 contava 951.200 battezzati su 1.962.200 abitanti. \u00c8 retta dall'arcivescovo Marcel Utembi Tapa.\nTerritorio.\nL'arcidiocesi comprende i seguenti territori della Repubblica Democratica del Congo: nella provincia di Tshopo una parte dei territori di Bafwasende, Banalia, Basoko, Isangi, Opala e Ubundu, oltre che alla citt\u00e0 di Kisangani; nella provincia di Maniema una parte del territorio di Lubutu; e una piccola porzione della provincia del Kivu Nord.\nSede arcivescovile \u00e8 la citt\u00e0 di Kisangani, dove si trova la cattedrale di Nostra Signora del Rosario.\nIl territorio \u00e8 suddiviso in 32 parrocchie.\nStoria.\nLa prefettura apostolica di Stanley Falls fu eretta il 3 agosto 1904 con il decreto \"Cum in generalibus\" di Propaganda Fide, ricavandone il territorio dal vicariato apostolico del Congo belga (oggi arcidiocesi di Kinshasa).\nIl 10 marzo 1908 la prefettura apostolica fu elevata a vicariato apostolico con il breve \"Ex hac Beati Petri\" di papa Pio X.\nIl 27 giugno 1922 e il 9 aprile 1934 cedette porzioni del suo territorio a vantaggio dell'erezione rispettivamente della prefettura apostolica del Lago Alberto (oggi diocesi di Bunia) e della missione sui iuris di Beni nel Congo belga (oggi diocesi di Butembo-Beni).\nIl 10 marzo 1949 cedette un'altra porzione di territorio a vantaggio dell'erezione del vicariato apostolico di Wamba (oggi diocesi) e nel contempo cambi\u00f2 il proprio nome in vicariato apostolico di Stanleyville.\nIl 14 giugno 1951 e il 23 aprile 1956 cedette ulteriori porzioni di territorio a vantaggio dell'erezione rispettivamente della prefettura apostolica di Isangi e del vicariato apostolico di Kindu (oggi entrambi diocesi).\nIl 10 novembre 1959 il vicariato apostolico \u00e8 stato elevato al rango di arcidiocesi metropolitana con la bolla \"Cum parvulum\" di papa Giovanni XXIII.\nIl 30 maggio 1966 ha assunto l'attuale nome di arcidiocesi di Kisangani.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.962.200 persone contava 951.200 battezzati, corrispondenti al 48,5% del totale."}
{"id": "503887", "revid": "92723", "url": "https://it.wikipedia.org/wiki?curid=503887", "title": "Diocesi di Karaganda", "text": "La diocesi di Karaganda (in latino: \"Dioecesis Karagandensis\") \u00e8 una sede della Chiesa cattolica in Kazakistan suffraganea dell'arcidiocesi di Maria Santissima in Astana. Nel 2019 contava 14.800 battezzati su 3.850.660 abitanti. \u00c8 retta dal vescovo Adelio Dell'Oro.\nTerritorio.\nLa diocesi comprende la parte centro-orientale del Kazakistan.\nSede vescovile \u00e8 la citt\u00e0 di Karaganda, dove si trova la cattedrale di Nostra Signora di F\u00e1tima, consacrata il 9 settembre 2012.\nIl territorio \u00e8 suddiviso in 18 parrocchie.\nStoria.\nL'amministrazione apostolica del Kazakistan dei Latini fu eretta il 13 aprile 1991 con la bolla \"Cum propter populorum\" di papa Giovanni Paolo II. Originariamente l'amministrazione apostolica si estendeva al territorio di Kazakistan, Kirghizistan, Tagikistan, Turkmenistan e Uzbekistan.\nIl 29 settembre 1997 cedette porzioni del suo territorio a vantaggio dell'erezione delle missioni sui iuris del Tagikistan, del Turkmenistan e dell'Uzbekistan (oggi amministrazione apostolica).\nIl 22 dicembre 1997 cedette un'altra porzione di territorio a vantaggio dell'erezione della missione sui iuris del Kirghizistan (oggi amministrazione apostolica).\nIl 7 luglio 1999 cedette ulteriori porzioni di territorio a vantaggio dell'erezione delle amministrazioni apostoliche di Atyrau, di Astana (oggi arcidiocesi di Maria Santissima in Astana) e di Almaty (oggi diocesi della Santissima Trinit\u00e0 in Almaty). Nella stessa data \u00e8 stata elevata a diocesi con la bolla \"Ad aptius consulendum\" dello stesso papa Giovanni Paolo II. Originariamente era immediatamente soggetta alla Santa Sede.\nIl 17 maggio 2003 \u00e8 entrata a far parte della provincia ecclesiastica dell'arcidiocesi di Maria Santissima in Astana.\nIl 9 settembre 2012 il cardinale Angelo Sodano, decano del Collegio cardinalizio, ha consacrato la chiesa cattedrale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.850.660 persone contava 14.800 battezzati, corrispondenti allo 0,4% del totale."}
{"id": "503888", "revid": "322321", "url": "https://it.wikipedia.org/wiki?curid=503888", "title": "Arcidiocesi di Madras e Mylapore", "text": "Larcidiocesi di Madras e Mylapore (in latino: \"Archidioecesis Madraspolitana et Meliaporensis\") \u00e8 una sede metropolitana della Chiesa cattolica in India. Nel 2019 contava 461.740 battezzati su 8.760.300 abitanti. \u00c8 retta dall'arcivescovo George Antonysamy.\nTerritorio.\nL'arcidiocesi comprende i distretti di Chennai e Tiruvallur nella parte settentrionale dello stato indiano del Tamil Nadu.\nSede arcivescovile \u00e8 la citt\u00e0 di Chennai, chiamata Madras fino al 1996. Nel quartiere di Mylapore sorge la cattedrale di San Tommaso, mentre in quello di George Town, presso Fort Saint George, si trova la concattedrale di Santa Maria degli Angeli.\nIl territorio si estende su 3.160\u00a0km\u00b2 ed \u00e8 suddiviso in 128 parrocchie, raggruppate in 12 decanati.\nProvincia ecclesiastica.\nLa provincia ecclesiastica di Madras e Mylapore comprende 4 suffraganee:\nStoria.\nDiocesi di S\u00e3o Tom\u00e9 di Meliapore.\nLa diocesi di S\u00e3o Tom\u00e9 di Meliapore fu eretta il 9 gennaio 1606, ricavandone il territorio dalla diocesi di Cochin. La nuova diocesi, suffraganea dell'arcidiocesi di Goa, era sottomessa al \"padroado\" dei re del Portogallo.\nDal 1638 al 1691 per una controversia fra il regno di Portogallo e la Santa Sede i vescovi nominati dal re di Portogallo non ricevettero la conferma pontificia.\nNel 1642, nel 1741, il 18 aprile 1834 e l'8 luglio 1836 furono eretti rispettivamente la prefettura apostolica di Fort Saint George, il vicariato apostolico di Ava e Pegu (oggi arcidiocesi di Yangon), il vicariato apostolico di Calcutta (oggi arcidiocesi) e il vicariato apostolico della Costa del Coromandel (oggi arcidiocesi di Pondicherry e Cuddalore) sottraendo territori che formalmente dipendevano, in forza dei diritti del patronato portoghese, dalla diocesi di S\u00e3o Tom\u00e9 di Meliapore.\nQueste decisioni acuirono ulteriormente i rapporti fra i regnanti portoghesi e la Curia romana. Il 24 aprile 1838, dopo dieci anni di sede vacante, la diocesi di S\u00e3o Tom\u00e9 di Meliapore fu soppressa con il breve \"Multa praeclare\" di papa Gregorio XVI ed i suoi territori annessi a quelli del vicariato apostolico di Madras.\nIn seguito al concordato con il Portogallo del 23 giugno 1886, furono confermati dalla Santa Sede i diritti del \"padroado\" portoghese sulle antiche sedi di Goa, Dam\u00e3o, Cochin e S\u00e3o Tom\u00e9 di Meliapore, che costituivano un'unica provincia ecclesiastica. Inoltre il concordato delimit\u00f2 la giurisdizione territoriale delle singole diocesi, mettendo fine definitivamente alla pretesa portoghese di estendere la propria influenza su tutto il territorio dell'India. Queste decisioni furono sancite il 1\u00ba settembre 1886 con la bolla \"Humanae salutis\" di papa Leone XIII.\nIl 1\u00ba aprile 1896 il vescovo Henrique Jos\u00e9 Reed da Silva inaugur\u00f2 la nuova cattedrale, costruita in stile neogotico.\nUn nuovo concordato tra Santa Sede e governo portoghese, stipulato il 15 aprile 1928, seguito da un ulteriore accordo dell'11 aprile 1929, port\u00f2 a ridefinire i confini della diocesi di S\u00e3o Tom\u00e9 di Meliapore, sanciti dalla bolla \"Quae ad spirituale\" di papa Pio XI del 3 luglio 1929. La diocesi ingrand\u00ec il proprio territorio con parti sottratte alle diocesi di Trichinopoly e di Kumbakonam e all'arcidiocesi di Madras per un totale di 20 parrocchie. Contestualmente perse tutte quelle parrocchie sparse sul territorio indiano e che, in forza del \"padroado\", dipendevano dalla giurisdizione dei vescovi portoghesi di S\u00e3o Tom\u00e9 di Meliapore: 7 parrocchie passarono alla diocesi di Trichinopoly, 5 alla diocesi di Tuticorin, 3 all'arcidiocesi di Calcutta, 4 alla diocesi di Dacca, 1 alla diocesi di Chittagong, e 5 all'arcidiocesi di Madras. Con queste modifiche la diocesi si trov\u00f2 costituita da due territori distinti, ma contigui, quello di S\u00e3o Tom\u00e9, nei pressi di Madras e in parte dentro la stessa citt\u00e0, e quello di Tanjore, pi\u00f9 a sud.\nIl governo portoghese continu\u00f2 ad esercitare i diritti del \"padroado\", con annesso il privilegio di presentazione dei vescovi, fino all'accordo del 18 luglio 1950, che mise fine dopo quasi cinque secoli a questa istituzione. L'ultimo vescovo portoghese di S\u00e3o Tom\u00e9 di Meliapore fu Manuel de Medeiros Guerreiro, trasferito l'anno seguente a Nampula in Mozambico.\nArcidiocesi di Madras.\nNel 1642 fu eretta in Madras una prefettura apostolica affidata ai missionari cappuccini, sotto la giurisdizione di Propaganda Fide.\nIl 3 luglio 1832 la missione cappuccina di Madras fu eretta in vicariato apostolico per effetto del breve \"Pastorale officium\" di papa Gregorio XVI. Questa decisione fu confermata dal medesimo papa con il breve \"Ex debito pastoralis\" del 25 aprile 1834.\nIl 16 marzo 1845 cedette una porzione del suo territorio a vantaggio dell'erezione pro-vicariato apostolico di Vizagapatam (oggi arcidiocesi di Visakhapatnam), definitivamente eretto in vicariato apostolico il 3 aprile 1850.\nIl 20 maggio 1851 cedette una porzione del suo territorio a vantaggio dell'erezione del vicariato apostolico di Hyderabad (oggi arcidiocesi).\nIl 1\u00ba settembre 1886 il vicariato apostolico fu elevato al rango di arcidiocesi metropolitana con la bolla \"Humanae salutis\" di papa Leone XIII. Il 7 giugno dell'anno successivo, con il breve \"Post initam\", fu istituita la provincia ecclesiastica di Madras, che comprendeva come suffraganee le diocesi di Vizagapatam e di Hyderabad.\nIl 15 giugno e il 3 luglio 1928 cedette altre porzioni di territorio a vantaggio dell'erezione rispettivamente della missione sui iuris di Bellary (oggi diocesi) e della diocesi di Nellore.\nArcidiocesi di Madras e Mylapore.\nIl 13 novembre 1952, in forza della bolla \"Ex primaevae Ecclesiae\" di papa Pio XII, l'arcidiocesi di Madras e la diocesi di S\u00e3o Tom\u00e9 di Meliapore cedettero porzioni di territorio per l'erezione rispettivamente della diocesi di Vellore e della diocesi di Tanjore. Decurtate di questi territori, le due sedi furono unite per costituire l'arcidiocesi di Madras e Meliapore; cattedrale e sede della nuova arcidiocesi divenne la chiesa di San Tommaso di Meliapore, mentre quella di Santa Maria degli Angeli di Madras divenne la concattedrale.\nIl 1\u00ba settembre 1969 l'arcidiocesi ingrand\u00ec il proprio territorio con alcuni taluk appartenuti all'arcidiocesi di Pondicherry e Cuddalore e alla diocesi di Vellore.\nIl 28 giugno 2002 l'arcidiocesi ha ceduto ancora una porzione di territorio a vantaggio dell'erezione della diocesi di Chingleput.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 8.760.300 persone contava 461.740 battezzati, corrispondenti al 5,3% del totale."}
{"id": "503889", "revid": "765341", "url": "https://it.wikipedia.org/wiki?curid=503889", "title": "Fistulina hepatica", "text": "La Fistulina hepatica \u00e8 l'unica specie del genere Fistulina in Europa, appartiene ai basidiomiceti e presenta sporata color rosa. \u00c8 sessile ed ha l'imenio con tubuli facilmente separabili.\n\u00c8 un fungo ricercatissimo in alcune zone d'Italia, mentre \u00e8 sconosciuto in altre. Spesso appellato col nominativo di \"lingua di bue\", \u00e8 consumato prevalentemente crudo, tagliato a pezzettini con l'insalata.\nDescrizione della specie.\nCappello.\nMediamente di 10 \u2013 20\u00a0cm di diametro con uno spessore di 7\u20138\u00a0cm, pu\u00f2 tuttavia raggiungere dimensioni ragguardevoli (sono stati trovati esemplari lunghi fino a due metri); molle, carnoso, simile ad una sorta di lingua o fegato, sessile o con un gambo breve; cuticola di colore aranciato oppure rosso sangue, viscida, gelatinosa, finemente rugosa.\nTubuli.\n10\u201315\u00a0mm, liberi, cilindrici, corti, gialli in giovent\u00f9, poi rosei per via della sporata.\nPori.\nCircolari, prima biancastri poi rosso-brunastri in et\u00e0 avanzata.\nGambo.\nCirca 3\u00a0cm, tozzo e cilindrico, tuttavia spesso non risulta presente.\nCarne.\nMolle, venata, pi\u00f9 coriacea con l'et\u00e0; intrisa di un lattice color rosso sangue spesso abbondante e talvolta acquoso, fibrosa. Se tagliata, vira molto lentamente all'aria verso il rosso scuro e successivamente tende al marrone scuro.\nSpore.\n4-6 x 3-4\u00a0\u00b5m, color rosa in massa, ialine, ovoidali, lisce.\nHabitat.\n\u00c8 un fungo parassita, cresce su tronchi di latifoglie, querce, ma pi\u00f9 frequentemente su castagni, in estate-autunno.\nCommestibilit\u00e0.\nOttimo commestibile da crudo, discreto da cotto; mediocre commestibile negli esemplari molto vetusti poich\u00e9 diventa coriaceo. Occasionalmente pu\u00f2 dare fastidio l'odore intenso che sprigiona alla cottura.\n\u00c8 un fungo ricco di vitamina C.\nConsumato in grosse quantit\u00e0 pu\u00f2 rivelarsi pesante da digerire.\nCuriosit\u00e0.\nAlla cottura assume un aspetto che ricorda curiosamente un vero e proprio fegato, anche nella consistenza; qualora si decida di consumarlo cotto, si consiglia di friggerlo in padella con cipolle tagliate a fettine.\nSpecie simili.\nDifficilmente confondibile con altre specie non commestibili; inconfondibile per la sua forma di lingua e per la sua carne che assomiglia a quella di un fegato.\nEtimologia.\nDal latino \"fistula\" = \"tubo\" e \"hepar\" = \"fegato\"."}
{"id": "503890", "revid": "92723", "url": "https://it.wikipedia.org/wiki?curid=503890", "title": "Arcidiocesi di Mbeya", "text": "Larcidiocesi di Mbeya (in latino: \"Archidioecesis Mbeya\u00ebnsis\") \u00e8 una sede metropolitana della Chiesa cattolica in Tanzania. Nel 2019 contava 583.225 battezzati su 2.961.900 abitanti. \u00c8 retta dall'arcivescovo Gervas John Mwasikwabhila Nyaisonga.\nTerritorio.\nL'arcidiocesi comprende parte della regione di Mbeya in Tanzania.\nSede arcivescovile \u00e8 la citt\u00e0 di Mbeya, dove si trova la cattedrale di Cristo Re.\nIl territorio \u00e8 suddiviso in 51 parrocchie.\nStoria.\nLa missione sui iuris di Tukuyu fu eretta il 18 luglio 1932 con il breve \"Cum munus apostolicum\" di papa Pio XI, ricavandone il territorio dal vicariato apostolico del Tanganica (oggi diocesi di Kigoma).\nIl 29 marzo 1938 la missione sui iuris fu elevata a prefettura apostolica con la bolla \"Si qua Evangelii\" di papa Pio XI.\nLa prefettura apostolica fu elevata a vicariato apostolico di Mbeya il 14 luglio 1949.\nIl 25 marzo 1953 il vicariato apostolico fu ancora elevato a diocesi con la bolla \"Quemadmodum ad Nos\" di papa Pio XII. Originariamente era suffraganea dell'arcidiocesi di Tabora.\nIl 25 marzo 1972 cedette una porzione del suo territorio a vantaggio dell'erezione della diocesi di Singida.\nIl 18 novembre 1987 entr\u00f2 a far parte della provincia ecclesiastica dell'arcidiocesi di Songea.\nIl 21 dicembre 2018 la diocesi \u00e8 stata elevata al rango di arcidiocesi metropolitana con la bolla \"Quantum est\" di papa Francesco.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.961.900 persone contava 583.225 battezzati, corrispondenti al 19,7% del totale."}
{"id": "503891", "revid": "92723", "url": "https://it.wikipedia.org/wiki?curid=503891", "title": "Diocesi di Miarinarivo", "text": "La diocesi di Miarinarivo (in latino: \"Dioecesis Miarinarivensis\") \u00e8 una sede della Chiesa cattolica in Madagascar suffraganea dell'arcidiocesi di Antananarivo. Nel 2019 contava 291.950 battezzati su 699.970 abitanti. \u00c8 retta dal vescovo Jean Claude Randrianarisoa.\nTerritorio.\nLa diocesi comprende la citt\u00e0 di Miarinarivo, dove si trova la cattedrale di Cristo Re (\"Kristy Mpanjaka\").\nIl territorio \u00e8 suddiviso in 19 parrocchie.\nStoria.\nLa missione sui iuris di Miarinarivo fu eretta il 13 dicembre 1933.\nIl 15 marzo 1939 cedette una porzione del suo territorio alla prefettura apostolica di Morondava (oggi diocesi).\nIl 25 maggio 1939 la missione sui iuris fu elevata a vicariato apostolico con la bolla \"Quum uti accepimus\" di papa Pio XII. Contestualmente si ampli\u00f2 con porzioni di territorio gi\u00e0 appartenuti ai vicariati apostolici di Tananarive (oggi arcidiocesi di Antananarivo) e di Majunga (oggi diocesi di Mahajanga).\nIl 13 gennaio 1949 cedette una porzione del suo territorio a vantaggio dell'erezione della prefettura apostolica di Tsiroanomandidy (oggi diocesi).\nIl 14 settembre 1955 il vicariato apostolico \u00e8 stato elevato a diocesi con la bolla \"Dum tantis\" di papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 699.970 persone contava 291.950 battezzati, corrispondenti al 41,7% del totale."}
{"id": "503892", "revid": "92723", "url": "https://it.wikipedia.org/wiki?curid=503892", "title": "Diocesi di Minna", "text": "La diocesi di Minna (in latino: \"Dioecesis Minna\u00ebnsis\") \u00e8 una sede della Chiesa cattolica in Nigeria suffraganea dell'arcidiocesi di Kaduna. Nel 2019 contava 88.000 battezzati su 3.405.340 abitanti. \u00c8 retta dal vescovo Martin Igwe Uzoukwu.\nTerritorio.\nLa diocesi comprende la parte centro-orientale dello Stato nigeriano di Niger.\nSede vescovile \u00e8 la citt\u00e0 di Minna, dove si trova la cattedrale di San Michele Arcangelo.\nIl territorio \u00e8 suddiviso in 70 parrocchie.\nStoria.\nLa prefettura apostolica di Minna fu eretta il 9 novembre 1964 con la bolla \"Christi Redemptoris\" di papa Paolo VI, ricavandone il territorio dall'arcidiocesi di Kaduna.\nIl 17 settembre 1973 la prefettura apostolica \u00e8 stata elevata a diocesi con la bolla \"Prophetiae de regno\" dello stesso papa Paolo VI.\nIl 6 novembre 1981 e il 15 dicembre 1995 ha ceduto porzioni del suo territorio a vantaggio dell'erezione rispettivamente della missione sui iuris di Abuja (oggi arcidiocesi) e della prefettura apostolica di Kontagora (oggi diocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.405.340 persone contava 88.000 battezzati, corrispondenti al 2,6% del totale."}
