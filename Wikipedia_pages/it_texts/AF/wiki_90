{"id": "509027", "revid": "135224", "url": "https://it.wikipedia.org/wiki?curid=509027", "title": "I racconti di Canterbury", "text": "I racconti di Canterbury (, IPA: ) \u00e8 una raccolta di 24 racconti scritti in medio inglese da Geoffrey Chaucer nel XIV secolo.\nDue dei racconti sono scritti in prosa, mentre i rimanenti in versi. Alcune storie sono contenute all'interno di una cornice narrativa, narrata da un gruppo di pellegrini durante un pellegrinaggio dal Southwark a Canterbury, per visitare la tomba di san Tommaso Becket sita nella cattedrale di Canterbury.\nChaucer inizi\u00f2 a scrivere l'opera intorno al 1386, con l'intenzione di far raccontare ad ogni pellegrino quattro storie differenti: due sulla via per Canterbury e le rimanenti altre due sulla via del ritorno.\nL'opera, i manoscritti e le stampe.\nLa tradizione vuole che l'opera sia stata scritta nel cosiddetto \"\" dell'autore, intorno alla fine degli anni 1380: ci\u00f2 di cui si \u00e8 concordi \u00e8 la datazione di gran parte delle novelle dopo il 1388; Chaucer termina poi la scrittura dell'opera nell'ultimo decennio del XIV secolo, lasciando l'opera incompiuta, a causa della morte che lo colp\u00ec nel 1400. I \"Racconti\" per\u00f2 non furono terminati solamente per questioni di tempo: l'autore infatti sembra che abbia visionato e rimaneggiato pi\u00f9 volte l'opera, aggiungendo anche nuovi racconti in diverse occasioni.\nDal prologo si pu\u00f2 ricavare il numero esatto, centoventi, delle storie che i pellegrini dovevano raccontare: \u00e8 annunciato dall'oste \"Harry Bailly\", spiegando che ognuno avrebbe dovuto raccontare quattro storie, due sulla via per \"Canterbury\" e le rimanenti due lungo la via del ritorno. Questa per\u00f2 non \u00e8 necessariamente l'opinione di Chaucer stesso, il quale appare come l'unico personaggio a raccontare pi\u00f9 di una storia: si pu\u00f2 dedurre il numero delle novelle data la non conclusione dell'opera.\nLa struttura: cornice e racconti.\nI personaggi, introdotti dal \"Prologo generale\" del libro, trenta pellegrini per l'appunto, raccontano storie molto importanti sul piano culturale. I temi delle storie sono vari e includono \"topoi\" letterari come l'amore cortese, avarizia e tradimento. I generi inoltre variano anch'essi e includono il genere del romanzo, il lai bretone, il sermone e la favola.\nNonostante ci siano pi\u00f9 cornici sovrapposte, non ci sono singole strutture poetiche nell'opera; Chaucer utilizza una variet\u00e0 di schemi metrici, soprattutto per l'esiguo numero di racconti in prosa (solamente due). I racconti sono uniti da una cornice narrativa.\nL'ordine dei racconti.\nCompongono il poema le seguenti novelle:\nTemi, motivi e simboli.\nL'amor cortese.\nMolti dei pellegrini raccontano storie d'amore, il cui argomento \u00e8 prevalentemente la cortesia dei cavalieri e dei Lord verso le donne aristocratiche. \"Il racconto della donna di Bath\", romanzo appartenente al filone del ciclo arturiano, racconta appunto una storia d\"'amor cortese\", cos\u00ec come \"Il racconto dell'allodiere\", che narra la storia di un cavaliere che parte per la guerra e lascia sua moglie, corteggiata da un altro giovane uomo, oppure \"Il racconto dello scudiero\".\nIl personaggio che per\u00f2 racchiude maggiormente i caratteri cortesi e cavallereschi, raccontando una storia sul conflitto tra due cavalieri votati ad un'unica fanciulla, \u00e8 il Cavaliere.\nMolti dei personaggi di Chaucer terminano la loro storia con un augurio per il resto della \"compaignye\" (\"compagnia\"):\nIl concetto di \"compagnia\" assume letteralmente il significato di \"gruppo\", ma Chaucer deliberatamente sceglie questa parola, tra tutte le altre, non per indicare solo il \"gruppo\", ma con un chiaro intento generalizzante: la \"compaignye\" infatti non sono i pellegrini, ma la \"massa del popolo\", in accordo con i pellegrini stessi, rappresentanti della societ\u00e0 del tempo.\nLo stesso termine \u00e8 di origine latina, lingua ben nota a Chaucer, il cui significato etimologico deriva appunto dalla costruzione latina \"cum panis\", assumendo quindi un significato diverso dalla parola \"gruppo\": le societ\u00e0 medievali funzionanti e ben condotte dipendevano infatti dalle \"corporazioni\", conosciute informalmente con il termine di \"compagnie\", e in queste corporazioni il \"mangiare insieme\" assumeva una connotazione di fraternit\u00e0. I gruppi corporativi che si andavano a creare in seguito alle rivolte contro i feudatari per\u00f2, non erano gruppi come i pellegrini sulla via di Canterbury: appartenevano infatti ad una stessa classe sociale, che aspirava a detenere un determinato potere e un ruolo all'interno della societ\u00e0. \nI pellegrini invece provenivano da tutte le diverse stratificazioni sociali della comunit\u00e0 medioevale: chierici, cortigiani, fattori e ad altri gruppi sociali. L'unione e la volont\u00e0 dei pellegrini di porsi delle norme si traduce quindi in una \"compagnia informale\", unione data dal loro lavoro come raccontastorie e dagli approvvigionamenti dell'Oste. Per quanto riguarda invece la distinzione delle classi, i protagonisti danno forma ad una compagnia nel senso che nessuno di loro appartiene alla nobilt\u00e0, e la maggior parte possiede un lavoro, sia che riguardi il cucire e lo sposarsi (la Donna di Bath), sia che riguardi l'intrattenimento dei visitatori (l'Allodiere) o l'arare la terra.\nLa corruzione della Chiesa.\nVerso la fine del XIV secolo, la Chiesa cattolica divenne sempre pi\u00f9 opulenta. La costruzione delle cattedrali, che crescevano intorno ai sacrari con le reliquie dei santi, era costosa: suppellettili e ornamenti venivano a costare molto per una Chiesa che predicava la carit\u00e0 e la povert\u00e0. Il periodo infatti \u00e8 quello delle grandi pesti, delle carestie e della disoccupazione: la magnificenza delle chiese dunque, con il suo oro e i suoi ornamenti, rappresentava agli occhi di alcune persone una sorta di ipocrisia morale.\nChaucer rappresenta in quest'opera sia la critica alla Chiesa, sia la difesa, associando ad ogni pellegrino ci\u00f2 che ci si aspetterebbe tradizionalmente da questo: generalmente infatti esprime quegli stereotipi comuni nel Medioevo; \u00e8 difficile per\u00f2 fare un'affermazione certa riguardo alle posizioni di Chaucer, in quanto il narratore \u00e8 cos\u00ec espressamente prevenuto nei confronti di alcuni personaggi, come il Monaco, e allo stesso modo con altri, come Indulgenziere. Inoltre, i caratteri non sono semplicemente delle caricature o delle satire, sono del tutto individualistici e non possono essere semplicemente presi come \"modelli delle loro professioni\".\nIl Monaco, la Priora e il Frate sono tutti membri delle gerarchie ecclesiastiche: il Monaco e la Priora vivono infatti, rispettivamente, in un monastero e in un convento. Entrambi sono caratterizzati come delle figure che sembrano preferire la vita aristocratico-borghese, rispetto alla vita ascetica o di devozione. Il rosario della Priora infatti, tutto incastonato di gioielli, sembra pi\u00f9 un ornamento che qualcosa che esprima devozione: la raffinatezza e l'attenzione riprende pi\u00f9 quei concetti espressi da Guillaume de Lorris nel romanzo francese Roman de la Rose. Il Monaco poi era attratto dalla caccia, passatempo solito dei nobili, disdegnando allo stesso tempo gli studi e il confinamento in monastero.\nAllo stesso tempo per\u00f2, il Frate era membro di un ordine di mendicanti: non aveva n\u00e9 ornamenti, n\u00e9 passioni \"da nobili\"; trascorreva la vita viaggiando e chiedendo elemosina, vivendo appunto di carit\u00e0. Gli ordini mendicanti erano nati circa due secoli prima di Chaucer, ma solo in quel periodo erano stati valorizzati: spesso per\u00f2 venivano descritti come una minaccia all'integrit\u00e0 e avevano la reputazione di libertini, come li descrive la donna di Bath nella parte iniziale della sua storia. Il narratore per\u00f2 sembra serbare molta pi\u00f9 ostilit\u00e0 verso gli ecclesiastici come l'Evocatore e l'indulgenziere, rispetto al Frate. Esempio infatti \u00e8 il Monaco e l'Indulgenziere che posseggono molti tratti in comune, che il narratore presenta in diverse maniere: la \"splendente calvizie\" della testa del monaco suggerisce che abbia cavalcato tutto il tempo senza cappuccio, ma il narratore questo fatto lo analizza, nell'indulgenziere, come simbolo di superficialit\u00e0 del personaggio. Il monaco e l'indulgenziere esprimono l'opinione di loro stessi al narratore che, conferma le parole del Monaco ripetendole e dando una propria opinione di lui, ma schernisce l'indulgenziere per l'opinione che lui stesso ha di s\u00e9. Allo stesso modo il narratore approva le parole di un altro ecclesiastico, il parroco, che nel prologo viene descritto come religioso e caritatevole verso i pi\u00f9 poveri e le persone in difficolt\u00e0.\nNovelle e fonti letterarie.\nIl racconto del Frate ripete un motivo comune a molte altre storie: un messo del tribunale ecclesiastico incontra il diavolo travestito da fattore che gli confida i metodi usati per ingannare gli uomini. Il racconto dell'Apparitore \u00e8 simile ad un \"fabliau\" intitolato \"Le Dis de la Vescie a Prestre\" (\"La storia della vescica del Prete\") : \u00e8 raccontato per ritorsione contro il frate e riporta le manovre di un monaco avido e ipocrita al capezzale di un malato, e come il monaco resti scornato. Il racconto del Cerusico (Chirurgo) narra la storia di Appio e Virginia la cui prima fonte \u00e8 nel terzo libro delle Storie (\"Ab urbe condita libri\") di Tito Livio, ma Chaucer s'ispir\u00f2 certamente anche alla versione di quella storia che si trova nel Roman de la Rose. Il racconto del Venditore di indulgenze \u00e8 preceduto da una predica in cui il venditore condanna l'ubriachezza, i vizi della gola, del gioco e della bestemmia mostrando di avere l'avidit\u00e0 che biasima negli altri, cos\u00ec che il prologo si rivela essere una forte satira contro i soprusi ecclesiastici. Il racconto del Marinaio tratta di un motivo folcloristico assai noto, quello del \"dono dell'amante recuperato\". La moglie di un ricco e avaro mercante prende in prestito da un monaco del denaro per comprarsi belle vesti. Il monaco a sua volta prende in prestito i denari del mercante ignaro, e cos\u00ec si gode la moglie di costui; al ritorno del mercante da un viaggio, gli dice di aver restituito la somma alla moglie, che non pu\u00f2 negare di averla ricevuta. \nIl racconto della Priora ripete la leggenda del bambino di una vedova trucidato dai giudei perch\u00e9 canta \"O Alma Redemptoris Mater\" mentre passa per il ghetto di Lincoln andando a scuola. Lasciato incompiuto \"Sir Thopas\", Chaucer narra il racconto di Melibeo, lunga disputa tra Melibeo e la moglie Prudenza sul modo migliore di trattare gli amici che ci hanno pesantemente offeso. La fonte \u00e8 il \"Liber Consolationis et Consilii\" di Albertano da Brescia, ma Chaucer si serv\u00ec di una parafrasi francese. Il racconto del Monaco \u00e8 formato da una serie di tragedie di illustri personaggi derivate da vari autori, tra cui Dante Alighieri (episodio del conte Ugolino). Il racconto della Monaca risale a una versione perduta del \"Roman de Renart\" e narra di come una volpe ingann\u00f2 un gallo lodando la voce del padre suo, e come il gallo riusc\u00ec a scampare ingannando la volpe. Il racconto della seconda Monaca narra un argomento della \"Leggenda aurea\" di Jacopo da Varazze; il racconto del Valletto del Canonico \u00e8 un attacco contro la stoltezza e la birbanteria degli alchimisti. Il racconto dello Spenditore deriva dalla favola ovidiana di Apollo e Coronide. L'opera di Chaucer si conclude con il racconto del Parroco, predica in prosa e trattato sui sette Vizi capitali.\nLa lingua.\nIn un Paese, l'Inghilterra, in cui l'originaria lingua anglosassone era appannaggio esclusivo delle classi pi\u00f9 basse, mentre la nobilt\u00e0 e la corte parlavano francese, Chaucer ebbe anche una funzione fondamentale da un punto di vista linguistico: egli confer\u00ec dignit\u00e0 letteraria al suo dialetto, la lingua di Londra.\nI racconti e il \"Decameron\".\nL'idea di scrivere un poema formato da novelle nasce da una \"copiatura\" di Chaucer del \"Decameron\", il capolavoro italiano del Trecento scritto da Giovanni Boccaccio, seppur con una diversit\u00e0 di fondo, dato che Boccaccio \u00e8 solamente un narratore esterno onnisciente, mentre Chaucer fa parte dei personaggi nel Tabard Inn (la locanda presso cui vincer\u00e0 un pasto l'autore del miglior racconto). Inoltre la cornice dei Canterbury Tales \u00e8 \"in movimento\", incentrata su un viaggio, e i novellatori sono di varia estrazione sociale (nobili, borghesi, chierici, agricoltori). La cornice del Decameron invece \u00e8 \"statica\", chiusa nella dimensione del giardino e abitata da dieci giovani tutti di elevata estrazione sociale. Un caso a parte \u00e8 la storia di Griselda (ultima novella del Decameron) narrata anche da Chaucer nel \"Racconto del Chierico\", nota allo scrittore inglese attraverso la traduzione latina di Petrarca.\nFilmografia.\nIl film di Pasolini \u00e8 il secondo della \"trilogia della vita\", comprendente anche \"Il Decameron\" (1971), tratto dall'opera di Giovanni Boccaccio e \"Il fiore delle Mille e una notte\" (1974), dalle \"Mille e una notte\", tanto famoso che vinse il premio al Festival di Cannes. Nei \"Racconti di Canterbury\", Pasolini inscena le novelle pi\u00f9 famose ma anche pi\u00f9 allegre, libere, caratterizzanti e con scene di sesso tratte dalla raccolta di Chaucer. Questo non vuol dire che il regista intendesse rappresentare nel cinema il sesso volgare e gratuito, anzi desiderava proprio il contrario, ossia l'esaltare la bellezza e la magnificenza naturale dei piaceri pi\u00f9 semplici e portanti della vita umana, come l'innamorarsi, giocare con gli amici e fare l'amore con le amate. Tuttavia nel film sono presenti anche, a differenza della prima pellicola della trilogia, sequenze drammatiche e crude, come la \"Storia dell'inquisitore\" o dei \"Tre ragazzi con la Morte\". Ma la pi\u00f9 complessa e curiosa \u00e8 la \"Storia del frate corrotto\", posta come finale del film in cui Pasolini denuncia apertamente le azioni turpi che potevano commettere alcuni uomini di Chiesa in quel tempo. Infatti il frate lussurioso viene condotto all'Inferno da un angelo che gli mostra la pena spettante ai crudeli avari come lui, al quale fuoriescono dal deretano dei demoni come escrementi e vengono gettati nelle fiamme eterne. Come nel primo film, lo stile di Pasolini, il quale oltretutto interpreta il pellegrino Geoffrey Chaucer, \u00e8 libero da vincoli di censura e denunci ancora una volta il potere proibitivo e limitato della borghesia italiana degli anni settanta."}
{"id": "509028", "revid": "767487", "url": "https://it.wikipedia.org/wiki?curid=509028", "title": "Karma (gruppo musicale)", "text": "I Karma sono stati un gruppo musicale milanese formatosi nel 1990.\nBiografia.\nNati nel 1990 a Milano con il nome \"Circle of Karma\", compongono dapprima brani in inglese, registrando un album intero senza mai pubblicarlo. Anni dopo, rifanno le registrazioni dei brani ma cantandoli in italiano, e nasce cos\u00ec \"Karma\", il loro primo album, che questa volta pubblicheranno nel 1994.\nDue anni dopo esce il loro secondo album, con sonorit\u00e0 molto pi\u00f9 rivolte alla psichedelia, e con sonorit\u00e0 etniche pi\u00f9 marcate rispetto al primo lavoro. \nDopo il secondo album e 22000 copie vendute i Karma sono spariti dalla scena musicale, ma nel 2006 si torna a parlare di loro.\nIl cantante David Moretti partecipa al progetto di beneficenza Rezophonic, a cura di Mario Riso, e interpreta il brano \"Spasimo\".\nDopo una pausa pi\u00f9 che decennale nell'aprile 2010 i Karma danno inizio a un reunion tour con la data del 24 aprile 2010 presso il Reamp Festival a Verona. Tra i festival estivi a cui suonano spicca il MI AMI Festival.\nJuan Mordecai.\nDalle ceneri dei Karma nei primi mesi del 2007 nacque il side-project di David Moretti e Andrea Viti denominato \"Juan Mordecai\" che dai Karma mutuano i componenti gi\u00e0 citati, Diego Besozzi (batteria), Pacho (batteria, percussioni), oltre ad avvalersi di parecchi ospiti come Andrea Bacchini (chitarre), Xabier Iriondo (rumori, pedali, mahai metak, metak weevil), Gianluca Mancini (piano, organo), Steve Melchiorre: (lap steel), Max Prandi: (armonica), Simone Valbonetti: (chitarra acustica), Dave Muldoon e Cristina Viti (cori).\nNell'unico disco uscito, dal titolo \"Songs of Flesh and Blood \", non cantano pi\u00f9 in italiano ma in inglese; pur mantenendo intatte le caratteristiche sonorit\u00e0 etniche e psichedeliche si discostano dal sound assimilabile al grunge che aveva caratterizzato la formazione originale; dal vivo, nella come nella tradizione psichedelica, si accompagnano anche a video proiezioni, in questo caso del video artista Claudio Sinatti."}
{"id": "509030", "revid": "767487", "url": "https://it.wikipedia.org/wiki?curid=509030", "title": "Core Image Fun House", "text": "Core Image Fun House \u00e8 un programma sviluppato dalla Apple Inc. dedicato all'elaborazione grafica, incluso negli Apple Developer Tools. Il software \u00e8 utilizzato per verificare il funzionamento dei singoli moduli Core Image. Questi moduli svolgono funzioni simili ai filtri di programma come Adobe Photoshop. Alcuni filtri sono senza paramenti mentre altri permettono di modificare alcuni paramenti che possono alterare anche drasticamente l'effetto del filtro.\nCore Image Fun House \u00e8 nato come applicativo d'esempio per poter mostrare le potenzialit\u00e0 delle nuove tecnologie di macOS. Il programma permette di applicare i filtri con estrema facilit\u00e0 alle immagini e le modifiche vengono mostrate in tempo reale. I filtri vengono applicati sequenzialmente all'immagine. Non tutti i computer Macintosh supportano il programma dato che la tecnologia Core Image richiede una scheda grafica recente per funzionare correttamente.\nIl programma si trova nel percorso /Developer/Applications/Graphics Tools, directory creata dall'installazione del Kit di sviluppo di macOS."}
{"id": "509031", "revid": "1522738", "url": "https://it.wikipedia.org/wiki?curid=509031", "title": "Soufri\u00e8re Hills", "text": "Soufri\u00e8re Hills \u00e8 uno stratovulcano di 1050 metri di altitudine, situato sull'isola caraibica di Montserrat.\nDopo un lungo periodo di quiescenza, \u00e8 tornato in attivit\u00e0 nel 1995 e le sue continue eruzioni, con le conseguenti colate piroclastiche, hanno reso inabitabile la maggior parte dell'isola, oltre ad aver distrutto la sua capitale, Plymouth, che \u00e8 stata devastata dai flussi piroclastici e l'hanno ricoperta con diversi metri di detriti. La maggior parte della popolazione (circa due terzi) \u00e8 stata costretta a lasciare l'isola. Una grande eruzione, il 25 giugno 1997 ha provocato la morte di diciannove persone. Anche l'aeroporto \u00e8 stato ricoperto dal flusso piroclastico, e quindi distrutto.\nSegni di attivit\u00e0 sismica si sono registrati negli anni 1812, 1897-98, 1933-37, ed ancora nel 1966-67, ma l'eruzione \u00e8 iniziata solo il 18 luglio del 1995, ed \u00e8 stata la prima eruzione dal XVII secolo. Il vulcano \u00e8 di natura andesitica e l'attuale modello di attivit\u00e0 comprende periodi di crescita a cupola, intervallato da brevi episodi di crollo della cupola che danno luogo a flussi piroclastici ed eruzione esplosive.\nUna nuova violenta eruzione con il collasso del duomo di lava formatosi nell'attivit\u00e0 precedente si \u00e8 verificata l'11 febbraio 2010, la quale ha prodotto un pennacchio di cenere che ha raggiunto i dieci chilometri di altezza e ha prodotto devastanti fenomeni di nubi ardenti che hanno parzialmente modificato l'orografia dell'isola."}
{"id": "509036", "revid": "1605525", "url": "https://it.wikipedia.org/wiki?curid=509036", "title": "John Buchan", "text": "Vita e opere.\nNato a Perth, in Scozia e cresciuto a Fife, pass\u00f2 gran parte della sua infanzia nei \"borderland\" scozzesi che amava molto e che lo ispirarono profondamente. Vinse una borsa di studio all'Universit\u00e0 di Glasgow, dove studi\u00f2 i classici e si diede all'attivit\u00e0 di poeta che gli valse la sua prima pubblicazione. Studi\u00f2 poi legge al Brasenose College di Oxford, dove vinse il premio \"Newdigate\" per la poesia. Tra i suoi amici all'universit\u00e0 ci furono lo scrittore Hilaire Belloc, l'avvocato Raymond Asquith e il diplomatico Aubrey Herbert.\nBuchan intraprese la carriera legale nel 1901, ma quasi immediatamente rivolse la propria attenzione alla politica, diventando prima segretario di Alfred Milner, amministratore delle colonie in Sudafrica: la conoscenza di quel paese da parte di Buchan si riflesse in molte delle sue opere. Al suo ritorno a Londra, divenne socio di una casa editrice e si dedic\u00f2 assiduamente alla scrittura, spos\u00f2 Susan Charlotte Grosvenor, cugina del duca di Westminster, nel 1907 e con lei ebbe quattro figli. Nel 1910 scrisse \"Prester John\", il suo primo romanzo d'avventura ambientato in Sudafrica. Nel 1911 present\u00f2 i primi sintomi di ulcera duodenale, malattia che \"trasmise\" a molti dei propri personaggi. Entr\u00f2 inoltre in politica tra i Tory.\nDurante la Prima guerra mondiale, scrisse per l'ufficio per la propaganda bellica e fu corrispondente in Francia per il \"Times\". Nel 1915 pubblic\u00f2 la sua opera pi\u00f9 famosa, \"I trentanove scalini\" (\"The Thirty-Nine Steps\"), un romanzo di spionaggio ambientato poco prima dello scoppio della guerra, in cui fa la sua comparsa Richard Hannay, personaggio basato sul modello di un amico personale, il militare William Edmund Ironside e da cui Alfred Hitchcock trasse una versione di grande successo, intitolata \"Il club dei 39\" (1935). Nel 1916, Buchan pubblic\u00f2 un \"sequel\", \"Greenmantle\", per poi unirsi all'esercito, dove divenne segretario di Sir Douglas Haig.\nNel 1917, al suo ritorno in Inghilterra, divenne subalterno di Max Aitken, Lord Beaverbrook. Dopo la guerra inizi\u00f2 a scrivere romanzi storici e thriller: come scrittore ottenne grandi successi di pubblico e di critica, con i suoi romanzi storici (biografie di Sir Walter Scott, Cesare Augusto, Oliver Cromwell e James Graham) e soprattutto con i suoi romanzi di spionaggio.\nBuchan divenne presidente della Scottish Historical Society, oltre ad ottenere numerose altre cariche tra cui quelle politiche legate all'emancipazione della Scozia come stato a s\u00e9 nell'impero britannico. Nel 1935 divenne governatore generale del Canada: al periodo della sua nomina risalgono opere come la sua autobiografia, \"Memory Hold-the-Door\". Sua moglie, scrittrice anch'ella, scrisse numerose opere teatrali con il nome di Susan Buchan e si impegn\u00f2 a fondo in favore della cultura canadese. Nel 1936, su esortazione di Lady Tweedsmuir, fond\u00f2 il \"Governor General's Awards\", un premio letterario tuttora esistente. Buchan fece numerosi viaggi in Canada, anche nelle zone artiche, e si impegn\u00f2 profondamente a conoscere la popolazione su cui era stato messo a governare, tent\u00f2 di costituire un'identit\u00e0 nazionale e di abbattere le barriere linguistiche e culturali della nazione. Gli vennero conferite lauree \"ad honorem\" dalle universit\u00e0 di Glasgow, St. Andrews, McGill, Toronto e Montr\u00e9al. Alla morte di Giorgio V, le iniziative prese da Buchan per sensibilizzare la popolazione al lutto britannico furono cos\u00ec efficaci che la visita reale di Giorgio VI nel 1939 fu uno degli eventi pi\u00f9 popolari. L'esperienza della Prima guerra mondiale lo rese un convinto pacifista e lavor\u00f2 con il presidente degli Stati Uniti Franklin Delano Roosevelt e con il Primo Ministro canadese William Lyon Mackenzie King per cercare di evitare il secondo conflitto.\nIl 6 febbraio 1940 Buchan ebbe un malore e cadde, ferendosi seriamente alla testa. Venne operato due volte dal dottor Wilder Penfield ma cinque giorni dopo mor\u00ec."}
{"id": "509038", "revid": "1543377", "url": "https://it.wikipedia.org/wiki?curid=509038", "title": "Spiaggia di Colostrai", "text": "La spiaggia di Colostrai \u00e8 una spiaggia a sabbia fine e scura, situata nel territorio di Muravera in Sardegna.\nDelimitata da stagni in cui spesso \u00e8 possibile osservare fenicotteri, \u00e8 meta turistica, nel periodo estivo, di visitatori.\nNei pressi della spiaggia \u00e8 possibile trovare campeggi, alberghi e zone adibite al parcheggio di camper e roulotte."}
{"id": "509040", "revid": "1846281", "url": "https://it.wikipedia.org/wiki?curid=509040", "title": "Coppa delle nazioni oceaniane", "text": "La Coppa delle nazioni oceaniane (in inglese, \"OFC Nations Cup\") \u00e8 la principale competizione calcistica per le nazionali di calcio oceaniane, organizzata dalla Oceania Football Confederation.\nIl torneo, nelle dieci edizioni finora disputate, \u00e8 stato storicamente dominato da due nazionali: la (5 vittorie) e l' (4 vittorie), che dal 2006 fa parte della confederazione calcistica asiatica e partecipa, quindi, alla Coppa d'Asia. L'unica eccezione \u00e8 stata l'edizione del 2012, vinta da .\nL'edizione 2016 ha visto la vittoria della , che ha battuto ai rigori i padroni di casa della nazionale di . La Nuova Zelanda \u00e8, inoltre, l'unica nazionale ad aver partecipato a tutte le edizioni del torneo finora disputate (10).\nStoria.\nIl primo torneo si tenne in Nuova Zelanda nel 1973 con il nome di \"Oceania Cup\". Il secondo torneo si tenne ben sette anni dopo, nel 1980 in Nuova Caledonia con il nome di \"Oceanian Nations Cup\". A quei due tornei parteciparono anche nazionali allora non iscritte alla FIFA, come le (oggi Vanuatu) e .\nNel 1996 la Coppa venne ripristinata con il nome di \"OFC Nations Cup\" e con cadenza biennale per servire come torneo di qualificazione alla Confederations Cup.\nIl torneo ha subito notevoli variazioni nel tempo, sia come formula sia come numero di partecipanti. I primi due tornei (1973 e 1980) vennero strutturati con gironi all'italiana e finali fra le prime classificate. Tra il 1996 ed il 2000 il torneo vedeva la partecipazione fissa di Australia e Nuova Zelanda, a cui si aggiungevano le prime due classificate della Coppa della Melanesia e della Coppa della Polinesia (due tornei di cinque squadre ciascuno, raggruppate su base geografica).\nNel 2002, in seguito alla cancellazione di quei due tornei, la formula del torneo cambi\u00f2 nuovamente: venne istituito un turno di qualificazione a cui presero parte le quattro nazionali con il ranking FIFA pi\u00f9 basso e la (all'epoca solo associata alla OFC, ma non iscritta alla FIFA). Le prime due classificate avrebbero avuto accesso poi al torneo, a cui erano direttamente qualificate le sei nazionali con il miglior ranking.\nNel 2004 si ritorn\u00f2 all'antico: Australia e Nuova Zelanda erano nuovamente le sole nazionali ad essere direttamente ammesse alla fase finale, mentre le altre si sarebbero dovute affrontare in un turno di qualificazione. Il torneo torn\u00f2 ad essere composto da un unico girone all'italiana, con finale A/R fra le prime due classificate.\nIl torneo venne sospeso nel 2006 in seguito al passaggio dell'Australia dall'OFC all'AFC avvenuto il 1\u00ba gennaio; pot\u00e9 ritornare, ancora una volta modificato nella formula, nel 2008: alla Nuova Zelanda (direttamente qualificata) si sarebbero affiancate le prime tre classificate del torneo di calcio ai Giochi del sud Pacifico 2007.\nDal 2004 al 2016 il torneo \u00e8 stato valido come girone di qualificazione ai successivi Campionati mondiali di calcio.\nL'edizione del 2020, inizialmente prevista tra il 6 e il 20 giugno 2020 in Nuova Zelanda, \u00e8 stata cancellata a causa della pandemia di COVID-19 del 2019-2021.\nAlbo d'oro.\nLa finale per il terzo posto non era prevista per le edizioni 1996 e 2016."}
{"id": "509041", "revid": "339392", "url": "https://it.wikipedia.org/wiki?curid=509041", "title": "OFC Nations Cup", "text": ""}
{"id": "509049", "revid": "745179", "url": "https://it.wikipedia.org/wiki?curid=509049", "title": "Compendio del Catechismo della Chiesa Cattolica", "text": ""}
{"id": "509050", "revid": "3789841", "url": "https://it.wikipedia.org/wiki?curid=509050", "title": "Villa Corsini (Roma)", "text": ""}
{"id": "509051", "revid": "729019", "url": "https://it.wikipedia.org/wiki?curid=509051", "title": "Schwere Panzerabteilung 509", "text": "Lo schwere Panzerabteilung 509, comunemente abbreviato in s.Pz.Abt. 509 fu una delle principali unit\u00e0 corazzate d'elite delle \"Wehrmacht\", e venne impegnata su diversi fronti come forza di pronto intervento.\nCreato il 9 settembre 1943 con elementi del Panzer-Regiment 204 della 22. Panzer-Division, dopo aver ricevuto i 45 Panzer VI Tiger I d'ordinanza, venne inviato sul Fronte Orientale: dalla fine del 1943 fino all'inizio della primavera del 1944 l'unit\u00e0 venne impegnata nelle zone di Kropyvnyc'kyj, Kryvyj Rih, Kiev, Pavlova e nell'Ucraina meridionale. Nel contempo, nel novembre del 1943 la III. compagnia venne distaccata, come supporto alla divisione delle Waffen-SS \"Das Reich\", mentre la I. compagnia e la II. compagnia continuarono a combattere tra , \u017dytomyr, Chmil'nyk e Kiev.\nNel settembre del 1944 l'unit\u00e0 venne ritirata dal fronte e trasferita al campo di addestramento di Sennel\u00e4ger per venire riequipaggiata con i nuovi Panzer VI Tiger II. Nel gennaio del 1945, dopo aver ricevuto i 45 carri, venne inviata in Ungheria e assegnata al IV. SS-Panzer-Korps, per prendere parte all'ultima offensiva tedesca della guerra; l'Operazione Fr\u00fchlingserwachen.\nDopo aver lungamente combattuto contro l'Armata Rossa, in Ungheria prima, e in Austria poi, tutto quello che rimaneva dell'unit\u00e0 - una \"schwimmwagen\", e un camion - si arresero a Linz alle truppe americane, il 9 maggio 1945."}
{"id": "509052", "revid": "124843073", "url": "https://it.wikipedia.org/wiki?curid=509052", "title": "Catechismo di Pio X", "text": "Il Catechismo di Pio X \u00e8 una sintesi di un catechismo unico del Congresso Catechistico Nazionale svolto a Piacenza nel 1889 e quando divenne papa Pio X, nella Cattedra di San Pietro dopo due anni, venne esposto come disciplina con l'enciclica \"Acerbo Nimis\" e richiesto per la diocesi di Roma; \u00e8 strutturato in domande brevi con relativa risposta. Il testo fu successivamente adottato in tutta Italia.\nCaratteristiche generali.\nIl catechismo di Pio X detto pi\u00f9 comunemente Catechismo di San Pio X dopo che l'autore divenne Santo come titolo originario Compendio della dottrina cristiana, meglio conosciuto come Catechismo Maggiore, nell'edizione del 1905, con 993 domande e risposte, e come Catechismo della dottrina cristiana nell'edizione del 1912, con 433 domande e risposte. Fu stampata anche l'edizione ridotta nota con il titolo Primi Elementi della Dottrina Cristiana dedicata in particolare a bambini e ragazzi, contenente un minor numero di domande ed era a volte corredata di illustrazioni che sono rimaste nella memoria di due generazioni di italiani. Domande e risposte venivano normalmente fatte imparare a memoria durante la catechesi, pur contenendo a volte dei concetti difficili: l'idea che stava alla base di questo sistema di insegnamento \u00e8 che memorizzare queste domande sarebbe tornato utile ai bambini una volta raggiunta l'et\u00e0 adulta, quando ne avrebbero compreso pienamente il significato.\nStoria.\nPrima che San Pio X componesse i suoi vari catechismi, erano adottati altri catechismi: Dottrina cristiana breve e Dichiarazione pi\u00f9 copiosa della dottrina cristiana, composti dall'illustre cardinale San Roberto Bellarmino, i quali furono per tre secoli i catechismi ufficiali della Chiesa cattolica; il Catechismo del Concilio di Trento o Catechismo Tridentino e il catechismo di Pietro Canisio che apparve nel 1555 sotto il titolo di Summa doctrinae christianae, fu pensato come una risposta a Martin Lutero e fu ristampato, soltanto nel periodo in cui Canisio visse, ben 200 volte. Un altro catechismo che precedette quello di Pio X e che \u00e8 ad esso molto simile \u00e8 quello composto dal beato Sebastiano Valfr\u00e9 (1629-1710), sempre articolato in domande e risposte, ma concepito pi\u00f9 per il dialogo e la spiegazione, piuttosto che per la ripetizione a memoria.\nQuella di Pio X \u00e8 un'opera fatta realizzare elaborando un testo precedente, da lui scritto come metodo per l'insegnamento della dottrina ai ragazzi quando era ancora vescovo di Mantova, avendo a che fare principalmente con povera gente figlia di una societ\u00e0 contadina. Va considerata quindi come un'opera figlia del suo tempo, studiata per essere compresa da una societ\u00e0 dove ancora la cultura era poco diffusa.\nNel 1956 \u00e8 stato scritto un manuale per la comprensione del Catechismo, \"Spiegazione del Catechismo di San Pio X\", utile come guida per i catechisti o per la formazione dottrinale delle persone di ogni et\u00e0.\nDopo il Concilio Vaticano Secondo il Catechismo di San Pio X cadde generalmente in disuso e fu progressivamente abbandonato a favore di strumenti pi\u00f9 recenti come il \"Catechismo Olandese\" e il \"Catechismo della Chiesa Cattolica\", pubblicato nel 1992.\nAl giorno d'oggi il Catechismo di Pio X viene considerato da molti come uno dei simboli della Chiesa precedente il secondo Concilio Vaticano e ne fanno l'uso pi\u00f9 attivo i cattolici tradizionalisti.\nIntervista del futuro Benedetto XVI sul Catechismo di Pio X.\nNell'ambito di un'intervista rilasciata al mensile cattolico 30 Giorni nel 2003, il cardinale Joseph Ratzinger, futuro papa Benedetto XVI, dichiar\u00f2 a proposito:"}
{"id": "509056", "revid": "17654", "url": "https://it.wikipedia.org/wiki?curid=509056", "title": "Pedro Calder\u00f3n de La Barca", "text": ""}
{"id": "509059", "revid": "1305772", "url": "https://it.wikipedia.org/wiki?curid=509059", "title": "Esogenesi", "text": "In esobiologia, l'esogenesi \u00e8 l'ipotesi secondo cui l'origine della vita \u00e8 avvenuta da qualche parte nell'universo, e solo in un secondo momento ha raggiunto la Terra. Si tratta di un'ipotesi meno estrema della panspermia; questo secondo termine, tuttavia, \u00e8 pi\u00f9 conosciuto e pertanto \u00e8 spesso usato, meno propriamente, in luogo di exogenesi.\n Nelle comete si \u00e8 potuto osservare che sono presenti composti organici alquanto complessi ed amminoacidi sono stati ritrovati nelle meteoriti; perci\u00f2 \u00e8 logico pensare che i componenti base per la formazione della vita si siano formati fuori della Terra (consegna esogena) e qui arrivati, e pertanto, portando all'estremo questo ragionamento, si pu\u00f2 dire che la vita potrebbe essersi sviluppata addirittura nello spazio interstellare, e da qui essere giunta fino al nostro pianeta; a suffragio di ci\u00f2 esiste il fatto che sono state fatte osservazioni nell'IR che hanno portato a scoprire nei grani di polvere interstellare la presenza di composti chimici complessi.\nMa una versione pi\u00f9 leggera di tale ipotesi \u00e8 l'esogenesi la quale afferma che la vita sulla Terra potrebbe essersi formata altrove, in un altro pianeta o corpo celeste simile che abbia avuto uno sviluppo parallelo al nostro; per esempio Marte se le condizioni primordiali fossero state idonee a dare la spinta affinch\u00e9 ci\u00f2 avvenisse.\nComunque non c'\u00e8 nulla che supporti la tesi dell'esogenesi, essa rimane solamente un'ipotesi e per ora rester\u00e0 tale, anche perch\u00e9 non si conoscono i tempi, le strutture ed i modi necessari che occorrono a far s\u00ec che la vita fiorisca in tempi brevi appena dopo il cessato bombardamento che segna la fine della formazione di un corpo celeste; e se essi fossero oltremodo lunghi l'idea della panspermia avrebbe pi\u00f9 valore e la vita pi\u00f9 plausibilmente sarebbe arrivata dallo spazio interstellare.\nRiferimenti.\nIl sistema solare e la vita nell'universo "}
{"id": "509061", "revid": "729019", "url": "https://it.wikipedia.org/wiki?curid=509061", "title": "Schwere Panzerabteilung 508", "text": "Lo schwere Panzerabteilung 508, comunemente abbreviato in s.Pz.Abt. 508 fu una delle principali unit\u00e0 corazzate d'elite della \"Wehrmacht\", e venne impegnata su diversi fronti come forza di pronto intervento.\nCreato nell'agosto 1943 con elementi del Panzer-Regiment 8. Dopo aver ricevuto i propri 45 Panzer VI Tiger I, tra il dicembre 1943 e il gennaio 1944, l'unit\u00e0 venne destinata al fronte italiano per fronteggiare lo sbarco di Anzio. Tuttavia, a causa dei continui problemi meccanici dei carri, e anche per il fuoco navale Alleato, soltanto pochi panzer riuscirono a fronteggiare le forze anglo-americane, e nei mesi successivi si dissanguarono in continue sortite difensive.\nDopo essere rientrata in Germania, nel febbraio 1945, l'unit\u00e0 consegn\u00f2 i propri 18 Tiger I rimasti allo schwere Panzerabteilung 504 e venne sciolta."}
{"id": "509062", "revid": "4711", "url": "https://it.wikipedia.org/wiki?curid=509062", "title": "Kurzeme", "text": ""}
{"id": "509064", "revid": "83531", "url": "https://it.wikipedia.org/wiki?curid=509064", "title": "Christopher Street", "text": "Christopher Street \u00e8 una strada del quartiere Greenwich Village di New York che \u00e8 stata al centro del movimento gay negli anni settanta ed oggi \u00e8 diventata un simbolo del gay pride.\nProprio in Christopher Street si trova infatti ancor oggi lo Stonewall Inn, un gay bar nel quale ebbero inizio, il 28 giugno 1969, i famosi moti di Stonewall che segnano universalmente la data di inizio del movimento di liberazione omosessuale militante. I gay pride che si svolgono in tutto il mondo nei mesi estivi ricordano proprio questi moti, tant'\u00e8 che nei paesi di lingua tedesca prendono il nome di CSD, acronimo di Christopher Street Day.\nA ricordo del ruolo che questa strada ha avuto nel movimento di liberazione omosessuale, nella piccola piazza di fronte allo Stonewall Inn, Christopher Street Park, \u00e8 stata installata nel 1991 una scultura di bronzo dell'artista George Segal, \"Gay Liberation\", che rappresenta a grandezza naturale due coppie dello stesso sesso, una di donne e l'altra di uomini.\nLa rivista Christopher Street, che inizi\u00f2 le pubblicazioni nel 1976, \u00e8 stata per anni una delle pi\u00f9 autorevoli riviste gay negli Stati Uniti."}
{"id": "509072", "revid": "1934238", "url": "https://it.wikipedia.org/wiki?curid=509072", "title": "Palazzo della Zarzuela", "text": "Il Palazzo della Zarzuela \u00e8 la residenza privata del re di Spagna a Madrid.\nIl nome della Zarzuela.\nProbabilmente il nome \"zarzuela\" deriva dall'abbondante presenza di rovi di more (in lingua spagnola \"mora\" si dice \"zarza\"). &lt;br&gt;\nAltre ipotesi riguardano il fatto che nella zona si celebrarono le prime recite con musica, in una sorta di inconsapevole anticipazione di ci\u00f2 che in Italia sarebbe stata definita opera. L'operetta spagnola fu chiamata cos\u00ec \"zarzuela\", a causa del luogo in cui essa fu dapprima elaborata e celebrata. \nL'\"Ippodromo de la Zarzuela\", costruito nel XX secolo, deve il suo nome alla vicinanza del Palazzo. Nel 1856 si inaugur\u00f2 inoltre il \"Teatro de la Zarzuela\", che prese il nome dalla suddetta forma musicale.\nIl Palazzo.\nAnche se la residenza ufficiale \u00e8 il Palazzo reale di Madrid, la Zarzuela \u00e8 l'edificio dove risiedono il re e la regina. Esso si trova alla periferia di Madrid, a nord-ovest del centro, all'interno del Monte de El Pardo. Juan Carlos e sua moglie Sofia di Grecia risiedevano nel palazzo. Filippo VI e sua moglie Letizia, insieme alle loro figlie, risiedono invece nel Padiglione del Principe, una palazzina fatta costruire nella tenuta della Zarzuela dallo stesso re quando era ancora principe delle Asturie, da qui il nome, come sua residenza privata, essendo il palazzo della Zarzuela troppo piccolo per tutti i membri della famiglia.\nNel XVII secolo Filippo IV di Spagna ordin\u00f2 la costruzione di un piccolo palazzo in un luogo chiamato \"La Zarzuela\", nei pressi di Madrid. Esso era costituito da un edificio rettangolare, con tetto in ardesia e due arcate laterali. Carlo IV modific\u00f2 l'edificio per adeguarlo al gusto del XVIII secolo e lo adorn\u00f2 con tappezzerie e porcellane, oltre che con mobili e una magnifica collezione di orologi."}
{"id": "509083", "revid": "404449", "url": "https://it.wikipedia.org/wiki?curid=509083", "title": "Mastafive", "text": "Biografia.\nInizia la sua attivit\u00e0 musicale nel 1992 come beatmaker e rapper nel gruppo W.N. Squad ed allo stesso tempo: tastierista nel gruppo rock Deviazione, DJ di musica house e organizzatore di serate a tema. Dopo aver fatto anche il ballerino di break dance per due anni a Torino, con i sacrifici economici acquista il primo campionatore ed inizia a lavorare alla sua prima produzione per Gerstein, progetto ideato e curato da Maurizio Pustianaz, e la collaborazione si chiama \"S. Anthony Fire\", disco di musica sperimentale pubblicato da Discordia Records, che riscuote un discreto successo in Germania.\nNegli anni va comunque aumentando la passione per l'hip hop grazie all'ascolto di artisti quali Run-DMC, De La Soul, Beastie Boys, che uniti alla sua originalit\u00e0 gli schiudono le strade di un maggior successo: nel 1994 conosce Deal the Dihlyo, con cui cura le produzioni \"Custodi Del Segreto\" dei Gatekeepaz, e successivamente occupandosi delle produzioni per Rawl MC e collaborando all'album dei Gatekeepaz, tutti lavori per Undafunk Records.\nIl nome Gatekeyz Prod.action torna sempre nei lavori di Mastafive, che nel 2003 pubblica per Zeus Records un EP di 4 tracce di sapore Jungle/Drum'n'Bass/Elettronica tra cui il brano \"Welcome Breaker\", dedicato a The NextOne ed utilizzato in Gran Bretagna per coreografie di alcune crew di break dance. Ma dal 2000 le sue incursioni musicali sono molto varie, e si compongono di ben 24 lavori tra compilation ed album, non solo di genere hip hop.\nNel 2002 collabora a \"Mi Senti?\", primo lavoro della band punk torinese Grind, in cui remixa e riarrangia alcuni brani, oltre a rappare su una traccia. Dal 2003 \u00e8 rapper e dj del gruppo metal Ira. Nello stesso tempo continua il lavoro come Gatekeyz Prod.action lavorando per Ragazzi'n Gamba, Da Giantz, Strike MC, e con il progetto Underground People (Mastafive, Psyko Killa aka Contempla, Deal The Dihlyo e Steel Da Flux), pubblica il disco \"Volume 1\". Infine produce in poche copie, molto richieste, il suo demo del 2004 \"Pace, amore e vaffanculo\", in cui si diletta anche come rapper.\nNel 2005 pubblica la sua prima compilation ufficiale \"Dammi un Beat\", successivamente lavora all'album di Clementino \"Napoli Manicomio\", di nuovo con Strike Mc per \"Prima di dormire\", ed infine la composizione dei Gatekeyz con Ango Sprite, Deal The Dihlyo e Steel Da Flux, con cui produce il Maxi singolo \"Stai Tranquillo\".\nMastafive, oltre a fare il DJ, \u00e8 anche stato redattore di hiphop.it, scrive articoli per siti e riviste del settore, ed \u00e8 organizzatore del contest di freestyle Tecniche Perfette.\nAd oggi gestisce uno studio di registrazione e mixaggio che si chiama B.M.Records, nome anche della label Torinese di cui \u00e8 C.E.O."}
{"id": "509084", "revid": "30610", "url": "https://it.wikipedia.org/wiki?curid=509084", "title": "M. P. Shiel", "text": "Biografia.\nLo scrittore nacque sull'isola di Montserrat, nelle Indie Occidentali Britanniche (Isole Leeward) da Priscilla Ann Blake, una donna mulatta, e dall'irlandese Matthew Dowdy Shiell. Malgrado il suo cognome anagrafico fosse \"Shiell\", lo scrittore avrebbe in seguito adottato la forma abbreviata dell'ultima lettera per firmare le sue opere. Per il suo quindicesimo compleanno fu incoronato, da un predicatore wesleyano e su specifica richiesta del padre, sovrano della piccola isola deserta di Redonda, nei Caraibi, col nome di Re Felipe I.\nDopo essere stato educato all'Harrison College di Barbados, nel 1881 si rec\u00f2 in Inghilterra per continuarvi gli studi, che si conclusero con la laurea in medicina. Ai numerosi impieghi occasionali nel corso degli anni novanta fecero seguito i primi successi come scrittore, attraverso una serie di racconti influenzati da Edgar Allan Poe e incentrati attorno alla figura del Principe Zaleski, che furono pubblicati grazie a John Lane. Shiel subiva intanto il fascino della vita intellettuale, del nuovo mondo letterario decadente, e ci\u00f2 gli permise di stringere amicizia con alcune delle figure di maggior spicco della cultura del tempo: Robert Louis Stevenson, Oscar Wilde, Pierre Lou\u00ffs. In breve tempo produsse il suo pi\u00f9 grande successo di critica, il romanzo \"La nube purpurea\" (\"The Purple Cloud\", 1901), seguito da altre opere che divennero anch'esse molto popolari. \nAlla sua morte, avvenuta nel 1947, John Gawsworth divenne suo esecutore testamentario nonch\u00e9 erede del piccolo regno insulare.\nOpere principali.\nIl primo successo di Shiel fu \"Il principe Zaleski\" (\"Prince Zaleski\", 1895), una serie di racconti incentrati sulla figura di un detective \"decadente\" e ispirati, oltre che all'opera di Edgar Allan Poe, al personaggio di Sherlock Holmes di Arthur Conan Doyle, e soprattutto al principe Florizel di Robert Louis Stevenson. \n\"The Yellow Danger\" (\"Il pericolo giallo\", pubblicato a puntate nel 1899), fu invece il primo di una serie di romanzi che ruotavano attorno ad una tematica razzista anti cinese: in esso, infatti, lo stato asiatico viene rappresentato come una forza militare decisa ad assoggettare l'Europa. Quest'idea in particolare fu ripresa una quindicina d'anni dopo, col romanzo \"The Dragon\" (1913). D'altra parte, la vena fantastica o avveniristica caratterizza anche \"The Lord of the Sea\" (1901), il cui personaggio centrale \u00e8 un magnate degli armamenti, che impone prepotentemente la propria autorit\u00e0 sui commerci via mare stabilendo ingenti pedaggi, e \"L'isola degli inganni\" (\"The Isle of Lies\", 1909). Con \"The Yellow Wave\" (1905), Shiel spost\u00f2 l'accento sulla guerra russo-giapponese del 1904.\nL'opera pi\u00f9 nota di Shiel \u00e8 tuttavia \"La nube purpurea\" (\"The Purple Cloud\", 1901), storia dell'ultimo uomo e dell'ultima donna rimasti sulla Terra, unici sopravvissuti a una nube velenosa esalata da un'eruzione vulcanica. Nei confronti dell'incommensurabile maest\u00e0 della natura e delle sue forze, Shiel ritrae la specie umana in tutta la sua limitatezza e solitudine; ma, allo stesso tempo, fa emergere la propria fiducia nel suo istinto vitale, che le permetterebbe, in ogni condizione, di riprendere il suo percorso di civilt\u00e0, anche quando i progressi di migliaia di anni paiono ormai cancellati. Da questo romanzo il regista Ranald MacDougall ha tratto liberamente il film \"La fine del mondo\" (1959).\nPer ovviare ad alcuni problemi finanziari, Shiel scrisse anche opere in serie collaborando con numerosi personaggi tra cui William Thomas Stead, Edgar Jepson, Oswell Blakeston, John Gawsworth e Louis Tracy. Alcune delle opere di questo frangente ebbero probabilmente una certa influenza su H. G. Wells.\nImportanti sono anche i racconti, raccolti postumi in varie edizioni a partire dal 1948 (\"Best Short Stories\"): fra queste \u00e8 disponibile in traduzione italiana \"Xelucha e altri racconti\" (\"Xelucha and Others\", 1975), contenente composizioni di notevole fattura a partire dall'orrorifico \"La casa dei rumori\" (\"The House of Sounds\", 1897)."}
{"id": "509085", "revid": "33689", "url": "https://it.wikipedia.org/wiki?curid=509085", "title": "Maestro di Badia a Isola", "text": "L'artista, gi\u00e0 identificato da alcuni studiosi con lo stesso Duccio di Buoninsegna in una fase giovanile, potrebbe essere stato un emulo (piuttosto che un precoce seguace) di Duccio, da cui ha ripreso la solidit\u00e0 plastica e certi preziosismi, questi ultimi da riferire al gusto bizantineggiante propria dei pittori senesi pi\u00f9 arcaici. \nLa studiosa Coor-Achenbach nel 1955, individuando qualche richiamo nella pittura di Ugolino di Nerio, aveva anche proposto la sua identificazione con il padre di Ugolino, il pittore Nerio. \nLa Maest\u00e0 eponima.\nL'anonimo pittore deve il suo nome alla \"Maest\u00e0\" un tempo conservata proprio nella chiesa di San Salvatore a Abbadia a Isola, presso Monteriggioni, ed oggi ospitata nel Museo civico e d'arte sacra di Colle di Val d'Elsa. \nNella chiesa di San Salvatore a Abbadia Isola, presso Monteriggioni vi \u00e8 una copia donata da Raffaella Senesi \nIl dipinto, una tempera e oro su tavola, misura 205x125 cm e raffigura una \"Madonna col Bambino in trono e due angeli\". La Madonna, avvolta in un manto scuro e lumeggiato a oro, sostiene dolcemente il Bambino che accenna un gesto benedicente; \u00e8 assisa su un trono marmoreo frontale ma con un accenno di prospettiva, ai lati del quale sono raffigurati due angeli. Alcune caratteristiche di stile rimandano ancora a certe soluzioni cimabuesche (come il naso a forcella dei volti), ma la composizione generale e l'impianto architettonico del trono indicano la conoscenza delle innovazioni della pittura di Giotto. \nAltre opere.\nAl Maestro di Badia a Isola sono anche da riferire, in base a considerazioni stilistiche: "}
{"id": "509092", "revid": "1154737", "url": "https://it.wikipedia.org/wiki?curid=509092", "title": "Baia di Bertraghboy", "text": "La baia di Bertraghboy (\"Bertraghboy Bay\" in inglese) \u00e8 una delle baie del Connemara meridionale ad ovest di quella di Galway. \nDescrizione.\nLa baia si estende, affacciandosi a sud, grosso modo dai centri di Roundstone a Moyrus ed \u00e8 formata da due bracci di mare che entrano nella terraferma. Altri centri sulla baia sono Toombeola, Cashel, Bunnahown, Gowla e Glinsce, mentre al centro ci sono vari isolotti, il pi\u00f9 grande di quali \u00e8 Inishnee."}
{"id": "509094", "revid": "767487", "url": "https://it.wikipedia.org/wiki?curid=509094", "title": "Girl 6 - Sesso in linea", "text": "Girl 6 - Sesso in linea (\"Girl 6\") \u00e8 un film del 1996, scritto da Suzan-Lori Parks e diretto da Spike Lee. \u00c8 stato presentato fuori concorso al 49\u00ba Festival di Cannes.\nIl cast principale \u00e8 formato da Madonna, Theresa Randle, Isaiah Washington, Naomi Campbell e lo stesso Spike Lee. Il film si avvale di molti camei d'autore, quali Ron Silver, Halle Berry e Quentin Tarantino, ognuno nel ruolo di s\u00e9 stesso.\nLa pellicola riport\u00f2 Spike Lee ai temi del suo secondo film, \"Lola Darling\", ma con una prospettiva diversa. \"\u00abContrariamente a Nola, che \u00e8 una donna libera e pienamente realizzata, mossa da uno spirito pressoch\u00e9 inestinguibile, la girl 6 \u00e8 ancora alla ricerca di un'identit\u00e0\u00bb\", asser\u00ec Lee.\nTrama.\nJudy \u00e8 una giovane attrice afroamericana che lotta per affermarsi a New York. Ha frequentato la New York University, sa cantare, ballare, recitare e ha anche fatto qualche esperienza in teatro. Il suo manager, Murray le consiglia di fare un provino per il celebre regista Quentin Tarantino, che vuole girare un film con attori afroamericani e vuole dare la parte principale a una giovane donna nera. Recatasi al provino, Judy propone il suo repertorio; ad un tratto Tarantino le propone di sbottonarsi il vestito e di fargli vedere il seno: Judy \u00e8 imbarazzata ma dopo un tentennamento compie l'azione, per\u00f2 poi si allontana. Parla dell'accaduto a Murray, che la liquida irritato e si rifiuta di rappresentarla in altre occasioni.\nSuccessivamente Judy parla anche con la sua insegnante di recitazione, che le urla di crescere, di rispettare di pi\u00f9 la propria arte e soprattutto di pagare la rata della scuola. Dato che Judy non dispone dei soldi viene cacciata. Per mantenersi, Judy compie lavori saltuari come distribuire volantini. Un giorno nota sul giornale un annuncio di una societ\u00e0 che promette denaro facile a ragazze dalla bella voce e dal carattere spigliato. Judy risponde all'annuncio e quindi incontra Lil, per un colloquio. Lil le spiega che il lavoro consiste nel fare sesso via telefono, in ufficio, insieme ad altre ragazze. Judy risponde che ci deve pensare e fa un secondo provino, in cui un uomo le propone di farsi guardare nuda, mentre si muove, attraverso un vetro.\nJudy rifiuta nuovamente, quindi risponde a un terzo annuncio. Si reca in uno strip club, gestito da una donna bianca. Questa le propone di copulare al telefono, da casa. Judy vorrebbe accettare, ma dice alla donna che non ha una propria linea telefonica. Judy abita da sola: il suo vicino di casa \u00e8 Jimmy, un ragazzo perennemente senza soldi appassionato di baseball, che colleziona figurine autografate e altro materiale, soprattutto dei Brooklyn Dodgers. I due sono molto amici e si scambiano consigli. Quando Judy viene assunta da Lil diventa la girl 6. Comunica la notizia a Jimmy, che la invita a riflettere e a pensare alla sua carriera artistica. Judy gli risponde che per lei il sesso telefonico \u00e8 una forma di recitazione, che le permette di mettere da parte dei soldi per approdare a Hollywood.\nUn giorno Judy incontra il suo ex marito, un cleptomane dalla vivida fantasia. Alla televisione Judy ascolta la notizia di una bambina di otto anni, Angela King, caduta nella tromba dell'ascensore mentre giocava. Colpita dal fatto, Judy inizia a identificarsi nella bambina e cerca avidamente ogni nuova notizia sul caso, fino a immaginare di cadere nel vuoto lei stessa. Quando lavora, Judy interpreta molti personaggi: il suo preferito \u00e8 Lovely, la ragazza della porta accanto. Lovely \u00e8 la ragazza preferita di Bob Regular, che la chiama spesso e si confida con lei. A poco a poco Judy dimentica che tutto questo fa parte del lavoro e si fa coinvolgere, fino a sognare una storia d'amore con Bob e a dargli il proprio numero di telefono.\nQuando lui la chiama e le d\u00e0 un appuntamento lei accetta e si reca sul luogo, ma quando Bob arriva e vede che \u00e8 una ragazza nera, mentre lui \u00e8 un bianco, tira dritto e se ne va. Judy inizia a lavorare a ritmi folli. Le telefonate iniziano a farsi pi\u00f9 spinte e lei non ha pi\u00f9 inibizioni. Una sera accetta un invito a cena da parte dell'ex marito. Judy gli spiega in cosa consiste il suo lavoro e gli d\u00e0 una dimostrazione pratica. Eccitato, lui vorrebbe tornare insieme a lei che per\u00f2 rifiuta. Un giorno, al lavoro, durante una pausa una sua collega (Naomi Campbell), le passa uno spinello e Judy si sente male, mettendosi a piangere. Lil la vede in quello stato e le consiglia di prendersi un periodo di riposo. Ma Judy vuole continuare quello che per lei si \u00e8 trasformato in un pericoloso gioco. Chiama la donna del terzo annuncio e si mette a lavorare da casa.\nAl limite della follia, Judy interpreta vari personaggi: Telma de \"I Jefferson\", Dorothy Dandridge e \"Foxy Brown\". Inoltre alcuni clienti psicopatici iniziano a minacciarla di morte. Uno dice di sapere dove abita e inizia a tormentarla. Judy capisce che \u00e8 ora di finirla. Annuncia cos\u00ec a Jimmy che andr\u00e0 a Los Angeles, per tentare di sfondare nel mondo del cinema. Una parte dei soldi che ha guadagnato al telefono li porta personalmente ad Angela King, che \u00e8 uscita dall'ospedale e si ritrova su una sedia a rotelle. Con un lungo bacio, sotto una pioggia di telefoni, Judy dice addio all'ex marito. Recatasi a Los Angeles, fa un provino per un regista che le chiede di mostrargli il seno. Judy recita il suo monologo, quindi rifiuta di spogliarsi. Si allontana orgogliosa e attraversa la strada, in direzione di un cinema dove si proietta un film: \"Girl 6\".\nProduzione.\nLa genesi di \"Girl 6\" risale alla fine delle riprese di \"Clockers\", girato da Spike Lee nel 1995. L'idea era di fare un film sull'industria del sesso telefonico. Lisa Jones, figlia del poeta Amiri Baraka, present\u00f2 al regista la giovane drammaturga e scrittrice afroamericana Suzan-Lori Parks. Lee la incontr\u00f2 e dopo aver letto un suo testo teatrale la incaric\u00f2 di scrivere la sceneggiatura del suo film. Inizialmente Spike Lee si rivolse al produttore Harvey Weinstein, che si disse d'accordo a collaborare con il regista afroamericano e quindi a co-produrre il film con la sua Miramax. Ma in seguito Weinstein disse a Lee che se Halle Berry non avesse avuto un ruolo maggiore la Miramax si sarebbe ritirata. Quello fu il primo di una serie di disaccordi che portarono all'annullamento della collaborazione tra i due.\nCast.\nPer il ruolo della protagonista, in un primo momento Spike Lee aveva pensato a Jada Pinkett Smith, ma alla fine scelse Theresa Randle che aveva interpretato dei ruoli minori in \"Jungle Fever\" e in \"Malcolm X\". Per il ruolo dell'insegnante di recitazione di Judy, Lee volle una vera insegnante, Susan Batson. Sul set la Batson ebbe anche il ruolo di consulente tecnico, dando consigli agli altri attori. \"Girl 6\" fu l'ultimo film in cui Spike Lee interpret\u00f2 un ruolo importante, interpretando Jimmy, il miglior amico di Judy. Inoltre appare nella sequenza in cui Judy immagina di essere la figlia dei Jefferson, nei panni del signor Jefferson. Dopo questo film, Lee apparve sempre meno nei suoi film, decidendo di dedicarsi solamente alla regia.\nPer il ruolo di \"regista pi\u00f9 promettente di Hollywood\", Spike Lee chiam\u00f2 Quentin Tarantino, allora sulla cresta dell'onda grazie al successo del suo \"Pulp Fiction\". \"\u00abGli telefonai per chiedergli se la parte lo interessava e lui accett\u00f2. Per il ruolo non gli offrivo uno stipendio, in sostanza mi stava facendo un favore\u00bb\", asser\u00ec il regista. Prima dell'inizio delle riprese i due registi avevano avuto un diverbio. Lee aveva pubblicamente criticato Tarantino per l'uso ritenuto eccessivo della parola \"negro\" nei suoi film. Scrivendo la parte offerta a Tarantino, Lee scrisse dei dialoghi che ironizzavano sulla \"pretesa\" di Tarantino di essere il regista pi\u00f9 in sintonia con gli afroamericani. In una battuta, ad esempio, dice: \"\u00abQuesto sar\u00e0 il pi\u00f9 importante film romantico afroamericano della storia del cinema. Diretto da me, ovviamente\u00bb\".\nRiprese.\nIl film fu girato nell'aprile del 1995, con un budget di 12 milioni di dollari. Le location furono New York e Los Angeles. Spike Lee decise di visualizzare la progressiva perdita della realt\u00e0 di Judy inserendo delle sequenze in cui la ragazza immagina di rivivere alcune situazioni di film e serie televisive entrate nell'immaginario afroamericano: l'idea venne a Suzan-Lori Parks. Le scene riguardanti i clienti telefonici di Judy furono girate su un video ad alta definizione, mentre quelle di Judy in 35 mm: ci\u00f2 per creare una disparit\u00e0 che favorisse il personaggio di Judy. Spike Lee inser\u00ec nel film molti riferimenti a Jackie Robinson, il primo afroamericano a diventare giocatore professionista di baseball. Il regista aveva cercato molte volte di fare un film su Robinson, ma non ci riusc\u00ec mai.\nAccoglienza.\nIl film usc\u00ec nelle sale cinematografiche statunitensi il 22 marzo 1996 e incass\u00f2 solamente 4.939.939 $, rivelandosi l'ennesimo flop commerciale di Spike Lee, dopo quelli di \"Crooklyn\" e \"Clockers\".\nCritiche.\nIl film non fu per niente gradito dalla critica cinematografica statunitense. Alcuni critici rimproverarono al regista una scarsa identificazione tra lo spettatore e la protagonista e il segmento centrale del film, imperniato sui clienti, ritenendolo strascicato. Jak Kroll, su \"Newsweek\", fu uno dei pochi che apprezz\u00f2 il film: \"\u00abGirl 6 \u00e8 uno dei film pi\u00f9 impudentemente coinvolgenti di Spike Lee\u00bb\", scrisse.\nIn Italia, Giulia D'Agnolo Vallan scrisse su \"il manifesto\": \"\u00abLaddove Lola Darling era una specie di blocco di granito con pelle di velluto e curve, la girl 6 \u00e8 fatta di plastilina. Infatti, e questo sorprende da parte di un regista spesso manicheo, questa \u00e8 una vignetta sulla crisi d'identit\u00e0\u00bb\", mentre per Fernanda Moneta \"\u00ab\u00e8 evidente che attraverso il percorso di Judy, Lee ha modo di parlare di se stesso, del proprio rapporto con il mercato cinematografico, volgare e antiartistico\u00bb\".\nSpike Lee reag\u00ec alle critiche cos\u00ec: \"\u00abGirl 6 \u00e8 un film molto sperimentale, e il meno apprezzato, ingiustamente, di tutti i miei film\u00bb\". Il co-produttore Jon Kilik attribu\u00ec il flop ad un problema di marketing: \"\u00ab\u00c8 un film molto complesso. In senso stretto non \u00e8 n\u00e9 un film comico n\u00e9 un film drammatico. Noi l'abbiamo pubblicizzato come commedia, il che \u00e8 fuorviante. Gli spettatori hanno visto un film che non rispondeva alle loro aspettative\u00bb\".\nColonna sonora.\nLa colonna sonora del film fu scritta e interpretata da Prince, e contiene i seguenti brani:"}
{"id": "509095", "revid": "324090", "url": "https://it.wikipedia.org/wiki?curid=509095", "title": "Robert William Chambers", "text": "Biografia.\nNacque a Brooklyn, New York, dall'avvocato William P. Chambers e da Caroline Chambers, diretta discendente del Roger Williams che fond\u00f2 Providence. Il fratello di Robert, Walter Boughton Chambers, era un famoso architetto. Robert entr\u00f2 a far parte della \"Art Students' League\" quando aveva vent'anni e conobbe l'artista Charles Dana Gibson. Studi\u00f2 a Parigi alla \"\u00c9cole des Beaux-Arts\" e all\"'Acad\u00e9mie Julian\" dal 1886 al 1893, e le sue prime opere furono esposte al Salon del 1889. Al suo ritorno a New York, divenne illustratore per le riviste \"Life\", \"Truth\" e \"Vogue\"; successivamente, per motivi non accertati, decise di rivolgere la propria attenzione alla scrittura e produsse il suo primo romanzo, \"In the Quarter\". La sua opera letteraria pi\u00f9 famosa, tuttavia, \u00e8 senza dubbio \"The King in Yellow\", un'antologia di racconti brevi legati al tema di un terribile libro, cui si fa riferimento nel titolo, che porta alla pazzia coloro che lo leggono. Questa tematica verr\u00e0 ripresa da Howard Phillips Lovecraft per il suo \"Necronomicon\".\nRaggiunta la popolarit\u00e0, Chambers continu\u00f2 a scrivere romanzi di stampo principalmente romantico ed ottenne uno dei maggiori successi del tempo. Nel 1898 spos\u00f2 Elsa Vaughn Moller da cui ebbe un figlio, Robert Edward Stuart Chambers, che sotto lo pseudonimo di Robert Husted Chambers avrebbe poi ottenuto anch'egli un certo successo come autore.\nRiguardo all'opera di Chambers hanno scritto, oltre a Lovecraft, Frederic Taber Cooper e Sunand Tryambak Joshi nel suo famoso \"The Evolution of the Weird Tale\".\nChambers e il cinema.\nIl suo nome appare in circa una trentina di film che si basano sui suoi romanzi e sulle sue storie. Fu anche presentatore di \"The Song of the Soul\", un film del 1920 diretto da John W. Noble e interpretato da Vivian Martin."}
{"id": "509096", "revid": "1305772", "url": "https://it.wikipedia.org/wiki?curid=509096", "title": "Incontro mondiale delle famiglie", "text": "L'Incontro mondiale delle famiglie \u00e8 un incontro internazionale di famiglie, promosso dalla Chiesa cattolica; l'incontro si compone di vari eventi che hanno luogo in pi\u00f9 giorni. \nQuesto incontro per tutte le famiglie del mondo \u00e8 stato voluto da papa Giovanni Paolo II ed ha avuto finora cadenza triennale; inizialmente era organizzato dal Pontificio consiglio per la famiglia, il quale era stato istituito nel 1981 da papa Giovanni Paolo II, ma che \u00e8 stato soppresso nel 2016 venendo accorpato al Dicastero per i laici, la famiglia e la vita, che da quel momento ne assume le funzioni.\nElenco degli incontri.\nVII incontro - Milano.\nIl VII Incontro mondiale delle famiglie si \u00e8 tenuto a Milano, dal 30 maggio al 3 giugno 2012, giorno in cui \u00e8 stata celebrata la messa presso l'aeroporto di Bresso presieduta da papa Benedetto XVI alla presenza di 1.000.000 di fedeli.\nIl tema dell'incontro \u00e8 stato \u201cLa famiglia: il lavoro e la festa\u201d, come indicato da papa Benedetto XVI nella lettera di presentazione dell'evento.\nI dati Auditel hanno mostrato che gli spettatori sintonizzati su Rai 1 sono stati:"}
{"id": "509097", "revid": "767487", "url": "https://it.wikipedia.org/wiki?curid=509097", "title": "Who Do We Think We Are", "text": "Who Do We Think We Are \u00e8 il settimo album in studio della band britannica Deep Purple, rilasciato nel 1973. Fu l'ultimo album dei Deep Purple col cantante Ian Gillan ed il bassista Roger Glover fino alla pubblicazione nel 1984 di \"Perfect Strangers\".\nMusicalmente, il disco mostra un passaggio ad un suono pi\u00f9 vicino al blues ed \u00e8 presente anche il cantato scat. Nonostante la sua produzione e il comportamento della band dopo la sua uscita mostrasse che il gruppo fosse in un momento veramente difficile, l'album fu un successo commerciale. Spinti anche dal successo dei dischi precedenti, i Deep Purple divennero l'artista pi\u00f9 venduto negli Stati Uniti nel 1973. All'interno della crisi che port\u00f2 al successivo scioglimento del gruppo, la registrazione fu molto difficoltosa a causa dei rapporti difficili all'interno della band. L'album conteneva anche il singolo hard rock \"Woman from Tokyo\", che \u00e8 rimasto un classico dalla band, eseguito frequentemente nel corso dei tour successivi, e portato in scena anche dalla Ian Gillan Band.\nIl disco.\nIl disco venne registrato a Roma e Francoforte utilizzando il \"Rolling Stones Mobile Studio\". Il gruppo, gi\u00e0 stremato dall'incrinarsi del rapporti tra Gillan e Blackmore, inizi\u00f2 a registrare verso il luglio del 1972, ma le sessioni si rivelarono lunghe ed infruttuose. In un documentario retrospettivo, Gillan racconta che Blackmore decidette di non soggiornare assieme agli altri colleghi. Durante questo periodo, la band registr\u00f2 solo due tracce, sprecando tempo e denaro, pi\u00f9 altri quattro brani incisi \"per divertimento\", ai quali Blackmore non aveva partecipato, privi ancora delle parti di chitarra. \"\"Woman from Tokyo\", che parla della prima esperienza di un tour in Giappone, e \"Painted Horse\"\", un outtake poi incluso tra le bonus tracks nel remaster del 2000, furono incisi in questo periodo. Il resto del disco venne registrato a Francoforte ad ottobre, dopo un altro periodo di tour molto intenso, nel quale vennero anche registrate le tre date che furono utilizzate per la realizzazione di \"Made in Japan\". Il gruppo, lacerato da conflitti interni e stremato dalla vita on the road, avrebbe preferito prendere una pausa, ma fu spinto dall'etichetta a scrivere del materiale in modo da cavalcare l'enorme successo della band. La tensione non fece che acuire le difficolt\u00e0 preesistenti e divenne difficile venire fuori con del materiale su cui concordassero tutti. Gillan e Blackmore avevano smesso di parlarsi e molte canzoni vennero finite in modo che i due potessero registrare le loro parti separatamente. I rapporti tra i due erano cos\u00ec consumati che Gillan utilizz\u00f2 il testo di \"\"Smooth Dancer\" per fare una critica pi\u00f9 o meno velata al chitarrista.\nRiguardo alla canzone \"Mary Long\"\", Gillan disse: \"Mary Whitehouse e Lord Longford erano figure particolarmente di alto profilo all'epoca, ed agitavano molto le dita...Riguardavo gli standard della vecchia generazione, l'intero quadro morale, il vandalismo intellettuale - tutte le cose che esistono nel corso delle generazioni...Mary Whitehouse e Lord Longford sono diventati una persona, fondendosi insieme per rappresentare l'ipocrisia che ho visto in quel momento.\"\nIan Gillan lasci\u00f2 il gruppo dopo l'uscita dell'album, citando la tensioni interne come motivazione principali. In seguito, ha dichiarato che tali tensioni fossero causate dalle divergenze professionali e personali con Ritchie Blackmore. In un'intervista di supporto alla promozione dell'album di reunion della Mark II, \"Perfect Strangers\", Gillan osserv\u00f2 che la fatica ed il management furono una delle motivazioni principali:\n\"Avevamo appena terminato 18 mesi di tour, e prima o poi avevamo avuto tutti delle malattie gravi. Guardando indietro, se ci fossero stati manager decenti, avrebbero detto: 'Va bene, basta. Voglio che andiate tutti in vacanza di tre mesi. Non voglio nemmeno che tu prenda in mano uno strumento. Ma invece ci hanno spinto a completare l'album in tempo. Avremmo dovuto fermarci. Penso che se lo avessimo fatto, i Deep Purple sarebbero ancora in circolazione fino ad oggi.\"\nJerry Bloom, editor of the book \"More Black than Purple\", aggiunse:\n\"A quel punto, i Deep Purple avevano avuto un successo enorme. Il successo fa crescere la domanda, e la domanda richiede lavoro, il che significa che devi spendere pi\u00f9 tempo insieme. In genere, quando spendi pi\u00f9 tempo insieme, ti dai sui nervi a vicenda.\"\nL'ultimo concerto della Mark II negli anni 70 fu tenuto ad Osaka, il 29 giugno 1973. Dopo il concerto, i fan vandalizzarono l'arena.\nIn seguito all'abbandono di Gillan, anche Blackmore minacci\u00f2 di andarsene, ma dichiar\u00f2 di voler rimanere solo se Glover fosse stato escluso dal gruppo ed bassista decise di farsi da parte. La band in seguito continu\u00f2 a restare unita per ancora tre album, nonostante i futuri cambi di formazione e l'abbandono di Blackmore nel 1974. In seguito, Blackmore e Glover riallacciarono i rapporti e Glover entr\u00f2 a fare parte del suo gruppo, i Rainbow.\nL'abbandono di Gillan.\nData l'obbligatoriet\u00e0 degli impegni contrattuali, Gillan dichiar\u00f2 di aver scritto la lettera di dimissioni esattamente nove mesi prima di averla recapitata al management della band.\n\"Caro Tony,\"\n\" Grazie per il tuo telegramma. Forse nella lettera che ti ho scritto, la parola \"affilazione\" ti ha fuorviato. In questo momento devo rendere chiaro che i miei dubbi sono rivolti nella direzione dei miei desideri di esibirmi come artista. Sono cos\u00ec depresso con la mia occupazione al momento, e delle circostanze e dell'attitudine con cui devo lavorare che sento che sia necessario mettere nero su bianco le mie intenzioni di abbandonare il gruppo il 30 giugno 1973. Questa decisione non \u00e8 impulsiva, ma \u00e8 stata presa dopo averci ragionato per almeno sei mesi.\"\n\" Io certamente non considero spostarmi a qualche altra impresa di management, ecc. \u00c8 abbastanza evidente che se, dopo circa tre mesi di pausa io decida di continuare in questo business, io debba trovare un nuovo modo per esprimere le mie idee, o almeno un modo pi\u00f9 diversificato. Supponiamo che io possa sommare il tutto dicendo che i D.P. sono diventanti una macchina noiosa e stagnante, molto distante dal gruppo fresco ed innovativo che erano un tempo. Credo che sia inevitabile e che dovremmo \"mollare finch\u00e9 siamo in tempo\".\"\n\" Un altro vantaggio nel decidere su una data con almeno sei mesi di anticipo \u00e8 che nessuno potr\u00e0 prendere un vantaggio sleale dalla situazione. Tu dovresti ammettere che questa \u00e8 quasi una possibilit\u00e0, in cui l'affare potrebbe prendere una piega non controllata.\"\n\" Ho gi\u00e0 formulato uno schema di base per il futuro e dovr\u00f2 ovviamente renderti partecipe delle mie intenzioni quando raggiunger\u00f2 Londra.\"\n\" Cordiali saluti\"\n\"Ian Gillan\"\nTitolo dell'album e artwork.\nL'artwork originale contiene tante citazioni di articoli pubblicati sui giornali. Uno di questi \u00e8 tratto dal \"Melody Maker\" del luglio 1972, nel quale il batterista Ian Paice osservava che: \"\"i Deep Purple ricevono pile di lettere appassionate sia violentemente contro che a favore del gruppo. Quelle arrabbiate iniziano generalmente con \"Chi si credono di essere i Deep Purple...\"\" (in inglese, Who do Deep Purple think they are...\").\nUn altro articolo invece riporta testualmente la frase di Paice: \"Lo compro quindi se voglio lo prendo pure a calci\", che fu la sua risposta ad una lettera arrabbiata che ammoniva il batterista per aver tirato un calcio alla batteria alla fine di un'esibizione in uno show televisivo al South Bank Pops nel 1970.\nSul retro della cover delle prime stampe, la traccia d'apertura \u00e8 riportata come \"WOMAN FROM TOKAYO\".\nTracce.\nTutte le tracce sono state scritte da Ritchie Blackmore, Ian Gillan, Roger Glover, Jon Lord e Ian Paice.\nLato A\nLato B\nNuova edizione rimasterizzata in CD del 2000 (EMI \u2013 7243 5 21607 2 3)"}
{"id": "509103", "revid": "22356", "url": "https://it.wikipedia.org/wiki?curid=509103", "title": "Ekaltadeta", "text": "L'ekaltadeta (\"Ekaltadeta ima\") era un bizzarro mammifero marsupiale caratteristico dei periodi Oligocene e Miocene. Visse in Australia e i suoi fossili sono stati ritrovati principalmente nella localit\u00e0 nota come Riversleigh, nel nord del continente, che ha fornito molti resti fossili di marsupiali della met\u00e0 del Cenozoico.\nUn canguro carnivoro.\nL'ekaltadeta, in sostanza, era un gigantesco ratto canguro carnivoro dotato di lunghissimi incisivi inferiori con i quali attaccava le sue prede. Questi denti puntavano verso l'avanti e assomigliavano a pugnali. Come molti altri mammiferi, \"Ekaltadeta\" sostituiva i suoi \"denti da latte\" con la dentizione normale; costituiva per\u00f2 un'eccezione non solo tra i marsupiali, ma tra tutti i mammiferi, dal momento che utilizzava il secondo molare, che andava sostituito, come supporto strutturale per il dente successivo.\nIncisivi come pugnali.\nQuesta, ovviamente, non era la caratteristica pi\u00f9 evidente di \"Ekaltadeta\": questo \"canguro carnivoro\", in mancanza di veri e propri canini, utilizzava gli enormi incisivi per predare i piccoli animali, un sistema pi\u00f9 volte riproposto nella storia dei marsupiali (si veda il leone marsupiale \"Thylacoleo\" e i suoi parenti stretti). Nonostante di \"Ekaltadeta\" si siano scoperti principalmente resti del cranio (peraltro davvero ben conservato), si pu\u00f2 ricostruire l'intero animale piuttosto fedelmente, dal momento che resti postcranici di un marsupiale simile, denominato \"Propleopus\" \"oscillans\", sono stati ritrovati in terreni pi\u00f9 recenti (Pleistocene). Probabilmente \"Ekaltadeta\" possedeva anche zampe anteriori dotate di formidabili artigli, e con questi afferrava le prede, dopo essergli balzato addosso grazie alle lunghe zampe posteriori. Le dimensioni dell'animale non dovevano oltrepassare il metro, ma comunque questo piccolo killer doveva essere uno dei predatori pi\u00f9 temibili del suo ambiente, insieme al leone marsupiale \"Wakaleo\" e all'uccello dromornitide \"Bullockornis\".\nDi \"Ekaltadeta\" sono note varie specie, la pi\u00f9 nota delle quali \u00e8 senza dubbio \"E. ima\"."}
{"id": "509105", "revid": "78273", "url": "https://it.wikipedia.org/wiki?curid=509105", "title": "Girl 6", "text": ""}
{"id": "509106", "revid": "767487", "url": "https://it.wikipedia.org/wiki?curid=509106", "title": "Caramella smog", "text": "Caramella smog \u00e8 il quinto studio album discografico del cantautore italiano Samuele Bersani, pubblicato nel 2003 dalla BMG Ricordi."}
{"id": "509108", "revid": "119257107", "url": "https://it.wikipedia.org/wiki?curid=509108", "title": "Baia di Kilkieran", "text": "La baia di Kilkieran (\"Kilkieran Bay\" in inglese) \u00e8 una considerevole e complessa baia del Connemara meridionale, situata ad ovest di quella di Galway che si estende affacciandosi a sud dal centro di Ardmore a quello di Carraroe.\nDescrizione.\nAll'interno cella baia ci sono molte isole, spesso collegate da ponti per la loro vicinanza alla terraferma, delle quali spiccano Lettermore e Gorunma.\nData la complessit\u00e0 delle lingue di terra che si intrecciano nel mare e delle numerosissime isole, spesso non facilmente distinguibili dalle penisole a causa della loro vicinanza alla terraferma, la morfologia della baia \u00e8 molto complessa e forma altri bracci di mare, la baia di Camus ad est, la baia di Casheen sulle rive di Gorunma Island e la baia del Grande Uomo (\"Greatman's Bay\") tra Lettermore e la terraferma."}
{"id": "509115", "revid": "1154737", "url": "https://it.wikipedia.org/wiki?curid=509115", "title": "Baia di Cashla", "text": "La baia di Cashla (\"Cashla Bay\" in inglese) \u00e8 una piccola e stretta insenatura del Connemara meridionale, in Irlanda, situata subito ad ovest di quella di Galway. .\nPrende il nome da uno dei centri che vi ci si affacciano, quello pi\u00f9 interno, Cashla, ma sarebbe una baia abbastanza irrilevante se non fosse che ospita il centro di Rossaveal, uno dei principali attracchi per raggiungere il porto di Kilronan sulle vicine isole Aran."}
{"id": "509120", "revid": "118781607", "url": "https://it.wikipedia.org/wiki?curid=509120", "title": "Adobe Premiere Pro", "text": "Adobe Premiere Pro \u00e8 un software di montaggio video in tempo reale basato su timeline, prodotto e distribuito da Adobe all'interno della raccolta Creative Cloud.\nDescrizione.\nPremiere Pro \u00e8 una versione completamente riscritta di Adobe Premiere, lanciata per la prima volta nel 2003. Premiere era commercializzato gi\u00e0 dal 1991 e Adobe lo aveva acquisito a sua volta dalla SuperMac, che in precedenza lo forniva con il nome ReelTime insieme al sistema di cattura immagini VideoSpigot per Apple Macintosh. Nonostante Premiere, nelle versioni pi\u00f9 recenti, fosse disponibile sia per Windows sia per Macintosh, Premerie Pro non era disponibile per Mac a causa dei costi elevati dello sviluppo di una versione cross-platform e dei diversi software concorrenti disponibili per MacOS. Dal momento della sua riscrittura, Premiere Pro ha guadagnato l'approvazione da parte dell'industria del video e del cinema ed \u00e8 stato utilizzato in film come \"Superman Returns\" e in altri sviluppi come il \"Confessions Tour\" di Madonna.\nLa versione 1.5 pubblicata nel 2004 ha migliorato il supporto per i contenuti video in Alta Definizione ed ha implementato nuovi strumenti di gestione dei progetti e nuovi filtri. Ha inoltre incluso supporto per materiale in 24p (che, pi\u00f9 comunemente, \u00e8 il formato della DVX-100 della Panasonic). La versione 1.5.1 ha aggiunto il supporto per l'Alta Definizione HDV e la versione 2.0 ne ha migliorato l'editing, diventando inoltre il primo software di montaggio video a supportare nativamente il formato Canon 24F (di telecamere come la Canon Xl H1) grazie ad un aggiornamento addizionale. Quest'ultima versione di Premiere Pro, la 2.0, richiede il supporto SSE2 da parte del processore, che non \u00e8 disponibile nei processori pi\u00f9 datati. Nel 2007 \u00e8 uscita la versione CS3, che cambia solo nell'aspetto grafico e ha qualche nuova funzionalit\u00e0, ma la maggior parte dei comandi \u00e8 uguale alla precedente versione.\nLa versione della suite CS5 \u00e8 anche per Macintosh, e per la prima volta ha funzioni di rilievo maggiori del concorrente Final Cut; in particolare \u00e8 a 64 bit ed \u00e8 in grado di aprire direttamente in timeline senza trascodifica o \"rewrapping\" molti file: R3d, Mxf, H264, XDCAM, DPX. Importante introduzione in CS5 \u00e8 il Mercury Engine, che sfruttando il linguaggio di programmazione CUDA sfrutta le schede Geforce GTX285 e Quadro CX per accelerare una serie di effetti.\nIl 7 maggio 2012 ha debuttato la versione CS6 che oltre ad aggiungere 50 nuove funzioni di editing ha beneficiato di un Mercury Engine migliorato (con supporto OpenCL su alcuni MacBook Pro), ed integrazione con Adobe Prelude CS6, Adobe Encore DVD CS6 ed Adobe Speedgrade CS6.\nDi Premiere Pro \u00e8 stata sviluppata una versione per principianti, Adobe Premiere Elements, destinata al mercato consumer.\nIl 15 giugno 2015 ha debuttato la versione CC 2015 che beneficia delle migliorare performance del Mercury Engine e del supporto nativo ai formati Canon XF-AVC e Panasonic 4K444. \u00c8 stato inoltre integrato il supporto all'app mobile Premiere Pro e piccole migliorie all'interfaccia grafica. Premiere Pro CC permette di gestire qualsiasi effetto applicato al video nell'arco del tempo, ad esempio l'intensit\u00e0 dell'effetto \"scala\" pu\u00f2 modificarsi durante lo scorrere del video come pi\u00f9 ci piace."}
{"id": "509125", "revid": "287204", "url": "https://it.wikipedia.org/wiki?curid=509125", "title": "Campionato italiano di hockey su ghiaccio 2001-2002", "text": "Il Campionato italiano di hockey su ghiaccio 2001-02 \u00e8 stato organizzato come di consueto dalla FISG. \u00c8 suddiviso in Serie A, Serie B e Serie C.\nSerie A.\nSono 8 le squadre iscritte, dopo la rinuncia alla massima serie dell'HC Brunico e del Caldaro vincitore della serie B: Alleghe HC, Asiago Hockey AS, HC Bolzano, SHC Fassa, HC Merano, HCJ Milano Vipers, SV Ritten Renon e WSV Vipiteno Broncos.\nLa vittoria vale tre punti se ottenuta nei tempi regolamentari, 2 se ai rigori. 1 punto in caso di sconfitta ai rigori.\nEra prevista una \"Regular Season\" (triplo girone di andata e ritorno), con un complicato meccanismo di assegnazione dei punti: al termine del primo girone di andata e ritorno, le squadre si portavano in eredit\u00e0 nel secondo girone la met\u00e0 dei punti conquistati; il punteggio di partenza del terzo girone era invece determinato dalla somma della met\u00e0 dei punti conquistati nel primo e la met\u00e0 di quelli conquistati nel solo secondo girone.\nAl termine della \"Regular Season\", le prime sei squadre avevano accesso ai play-off (le prime due direttamente in semifinale).\nRegular Season.\nClassifica del primo girone di andata e ritorno.\nLe prime quattro classificate si giocano la Coppa Italia\nClassifica finale.\nAsiago e Alleghe in semifinale; Vipiteno, Bolzano, Merano e Milano ai quarti.\nPlay-off.\nQuarti di finale.\nSerie giocate al meglio delle tre gare\n Gara 1 - 9 marzo 2002\n Bolzano - Merano 2-1\n Vipiteno - Milano 0-3\n Gara 2 - 12 marzo 2002\n Merano - Bolzano 1-4\n Milano - Vipiteno 6-2\nSemifinale.\nSerie giocate al meglio delle cinque gare.\n Gara 1 - 16 marzo 2002\n Asiago - Milano 4-3\n Alleghe - Bolzano 3-2\n Gara 2 - 19 marzo 2002\n Milano - Asiago 2-1\n Bolzano - Alleghe 0-3\n Gara 3 - 21 marzo 2002\n Asiago - Milano 0-3\n Alleghe - Bolzano 1-4\n Gara 4 - 23 marzo 2002\n Milano - Asiago 3-2\n Bolzano - Alleghe 4-1\n Gara 5 - 26 marzo 2002\n Alleghe - Bolzano 3-0\nFinale.\nSerie giocata al meglio delle sette gare.\n Gara 1\n Alleghe - Milano 1-2\n Gara 2\n Milano - Alleghe 4-1\n Gara 3\n Alleghe - Milano 3-5\n Gara 4\n Milano - Alleghe 6-1\n L'Hockey Club Junior Milano Vipers vince il suo primo scudetto, il secondo se si conta anche quello vinto dall'HC Milano Saima, squadra dalle cui ceneri sono nati i Vipers, nel 1991.\nFormazione Campione d'talia: Scott Beattie \u2013 Federico Bobba \u2013 Maurizio Bortolussi \u2013 Gianluca Canei \u2013 Georg Comploi \u2013 Michael De Angelis \u2013 Ryan Alan Duthie \u2013 Andrea Galeazzi \u2013 Alexander Galtcheniouk \u2013 Dino Grossi \u2013 Armin Helfer \u2013 James Hiller \u2013 Leo Insam \u2013 Patrice Lefebvre \u2013 Sasha Meneghetti \u2013 Andrea Molteni \u2013 Matteo Molteni \u2013 Jason Mark Muzzatti \u2013 Daniel Paur \u2013 Tomi Ilori R\u00e4is\u00e4nen \u2013 Alessandro Rotolo \u2013 Massimo Stevanoni \u2013 Gianluca Tomasello \u2013 Viatcheslav Uvaev \u2013 Federico Zancanella \u2013 Stefan Zisser.\nAllenatore: Adolf Insam.\nCoppa Italia e Supercoppa Italiana.\nCoppa Italia.\nLa \"Final Four\" di Coppa Italia 2001 \u00e8 stata giocata tra le prime quattro squadre classificate al termine del primo girone di andata e ritorno della Serie A: Asiago Hockey AS, HC Bolzano, SHC Fassa e SV Ritten Renon.\nSemifinali.\n Gara Unica - 7 dicembre 2001\n Bolzano - Asiago 1-5\n Renon - Fassa 7-3\nFinale.\n Gara Unica - 8 dicembre 2001\n Asiago - Renon 6-2\n L'Asiago Hockey Associazione Sportiva vince la sua terza Coppa Italia.\nSupercoppa Italiana.\n Gara Unica - 22 settembre 2001\n Milano - Asiago 3-1\n L'Hockey Club Junior Milano Vipers si aggiudica la sua prima Supercoppa Italiana, che \u00e8 anche la prima edizione del torneo.\nSerie B.\nSono 13 le formazioni iscritte alla Serie B: HC Appiano, HC Auronzo, HC Bressanone, H.C. Valpusteria Lupi Brunico, SV Caldaro, SG Cortina, HC Egna, HCN Fiemme, HC SelvaGardena, HC Laces Val Venosta, AS Hockey Pergine, HC Settequerce e USG Zoldo. L'HC Chiavenna ha rinunciato alla Serie B, sostituito dal Laces Val Venosta.\nEra prevista una \"Regular Season\" con un girone di andata e ritorno, seguita da un \"Master Round\" in due gironi che ha determinato la griglia dei play-off.\nRegular Season.\nClassifica finale\nMaster Round.\nGirone A.\nAl girone A hanno accesso le squadre Classificate al 1\u00ba, 4\u00ba,5\u00ba, 8\u00ba, 9\u00ba, 12\u00ba e 13\u00ba posto. Ogni squadra eredita un terzo dei punti della Regular Season.\nGirone B.\nAl girone B hanno accesso le squadre Classificate al 2\u00ba, 3\u00ba,6\u00ba, 7\u00ba, 10\u00ba e 11\u00ba posto. Ogni squadra eredita un terzo dei punti della Regular Season.\nPlay-off.\nI quarti, al meglio delle tre gare, si concludono tutti a gara 2. Hanno la meglio Brunico (sullo Zoldo), Caldaro (su Bressanone), Appiano (su Egna) e Cortina (su Settequerce).\nAnche le semifinali si sono giocate al meglio delle tre gare. Nel derby altoatesino Caldaro sconfigge Brunico a gara tre; nell'altra semifinale l'Appiano batte in due gare il Cortina.\nFinale.\nLa finale si \u00e8 giocata al meglio dei cinque incontri.\n Gara 1 - 10 marzo 2002\n Appiano - Caldaro 4-2\n Gara 2 - 14 marzo 2002\n Caldaro - Appiano 1-2\n Gara 3 - 17 marzo 2002\n Appiano - Caldaro 5-0\nL'Hockey Club Appiano Pirats vince il campionato cadetto.\nSerie C.\nLa serie C \u00e8 suddivisa in 4 gironi, due del Nord-Est (A e B), due del Nord-Ovest (C e D).\nLe prime due classificate di ogni girone accedono ai play off interregionali. Le prime due dei play off interregionali accedono alla \"Final Four\" nazionale.\nFinal Four.\nPer il Nord-Est accedono SC Ritten e Lana Valsura. Per il Nord-Ovest HC Chiavenna e Mastini Varese. Si \u00e8 giocato ad Renon.\nSemifinali.\n Gara Unica\n Varese - Lana 8-3\n Chiavenna - Renon 11-1\nFinale.\n Gara Unica\n Varese - Chiavenna 3-2\nL'Associazione Sportiva Mastini Varese Hockey \u00e8 promossa in serie B."}
{"id": "509130", "revid": "339392", "url": "https://it.wikipedia.org/wiki?curid=509130", "title": "Capitano Kirk", "text": ""}
{"id": "509134", "revid": "267975", "url": "https://it.wikipedia.org/wiki?curid=509134", "title": "Diocesi di Oderzo", "text": "La diocesi di Oderzo (in latino: \"Dioecesis Opitergina\") \u00e8 una sede soppressa e sede titolare della Chiesa cattolica.\nStoria.\nIl suo territorio ricalcava i confini amministrativi del \"municipium\" romano dell'antica \"Opitergium\", ovvero la fascia di pianura compresa tra l'antico corso del fiume Piave a ovest e quello del Livenza a est, delimitata a nord, dal Cansiglio fino alle coste del mar Adriatico a sud, che un tempo erano arretrate di qualche chilometro rispetto ad oggi.\nLa diocesi \u00e8 menzionata per la prima volta nel VI secolo. Tradizionalmente vengono attribuiti a questa sede tre santi vescovi, vissuti tra VI e VII secolo: Floriano, Tiziano e Magno. Tuttavia unico vescovo storicamente documentato \u00e8 Marciano. Questi, che fu un vescovo tricapitolino, partecip\u00f2 al sinodo di Grado del 579. Nella sacrestia della cattedrale di Sant'Eufemia a Grado \u00e8 sepolto un vescovo di nome Marciano, ma senza l'indicazione della sede; secondo l'epigrafe, questo Marciano, che alcuni autori ipotizzano sia il vescovo di Oderzo, sarebbe stato consacrato nel 549 e sarebbe morto nel 593.\nTra il V e il VII secolo, con le invasioni barbariche, Oderzo fu pi\u00f9 volte saccheggiata ed in seguito si trov\u00f2 pienamente coinvolta nella guerra tra Bizantini e Longobardi, che port\u00f2 al saccheggio della citt\u00e0 operato nel 636 dal re longobardo Rotari. Secondo la Cronaca di Andrea Dandolo, il vescovo Magno, con il clero e i fedeli, fugg\u00ec trasferendo la sede vescovile ad Eraclea, centro della Laguna di Venezia sotto l'influenza e la protezione bizantina. Oderzo fu definitivamente distrutta e rasa al suolo da Grimoaldo nel 669. Secondo Giovanni Diacono, il trasferimento della sede a Eraclea fu confermato da papa Severino nel 640.\nLe spoglie del suo predecessore san Tiziano nel frattempo erano state trasferite a Ceneda, gi\u00e0 emergente capoluogo di un ducato longobardo, in occasione di un leggendario episodio secondo il quale le spoglie del santo, poste su una barca sul fiume Livenza, avrebbero raggiunto Ceneda risalendo miracolosamente la corrente.\nVerso la fine del VII secolo o all'inizio del secolo successivo proprio a Ceneda fu istituita una nuova diocesi, l'odierna diocesi di Vittorio Veneto, che eredit\u00f2 la gran parte del territorio diocesano di Oderzo, quello sulla terraferma, mentre la fascia costiera e la zona lagunare rimanevano alla diocesi di Eraclea.\nA Oderzo, per tradizione, \u00e8 riservata la prima uscita di ogni nuovo vescovo vittoriese.\nNegli anni trenta papa Pio XI elev\u00f2 il parroco di Oderzo al titolo di \"abate mitrato\", concedendogli dignit\u00e0 quasi vescovile. Il primo a fregiarsi di questo titolo fu il decano don Domenico Visentin.\nNel 1968 papa Paolo VI istitu\u00ec il titolo di Oderzo, assegnandolo a Livio Maritano, vescovo ausiliare di Torino. Dall'8 dicembre 2007 l'arcivescovo, titolo personale, titolare \u00e8 Alberto Bottari de Castello, gi\u00e0 nunzio apostolico in Ungheria."}
{"id": "509135", "revid": "1318658", "url": "https://it.wikipedia.org/wiki?curid=509135", "title": "Cantone di Antibes-3", "text": "Il Cantone di Antibes-3 \u00e8 una divisione amministrativa dell\"arrondissement\" di Grasse.\n\u00c8 stato costituito a seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015.\nComposizione.\nFino al 2014 aveva il nome di cantone di Antibes-Biot. Comprende parte della citt\u00e0 di Antibes e il comune di Biot."}
{"id": "509136", "revid": "9595", "url": "https://it.wikipedia.org/wiki?curid=509136", "title": "Diocesi di Ceneda", "text": ""}
{"id": "509138", "revid": "1318658", "url": "https://it.wikipedia.org/wiki?curid=509138", "title": "Cantone di Antibes-2", "text": "Il Cantone di Antibes-2 \u00e8 una divisione amministrativa dell\"arrondissement\" di Grasse.\n\u00c8 stato costituito a seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015.\nComposizione.\nFino al 2014 aveva il nome di cantone di Antibes-Centre. Comprende una parte della citt\u00e0 di Antibes."}
{"id": "509139", "revid": "1788047", "url": "https://it.wikipedia.org/wiki?curid=509139", "title": "Maestro di Becerril", "text": "All'anonimo artista, attivo in Castiglia nella prima met\u00e0 del XVI secolo durante la prima generazione del rinascimento castigliano, viene generalmente identificato con Juan Gonzalez Becerril, genero di Pedro Berruguete. \nIl maestro, postosi sulla scia proprio del Berruguete, da cui riprese temi iconografici e compositivi, risent\u00ec dell'influsso del rinascimento italiano, soprattutto nell'uso di elementi architettonici e di motivi decorativi tratti da incisioni di Marcantonio Raimondi. \nAll'artista appartengono, entrambi realizzati per la chiesa dell'Assomption de Ventosa de la Cuesta, due polittici rispettivamente dedicati a san Michele Arcangelo e alla Vergine. Attorno a queste opere sono state attribuiti una serie di tavole singole: \"San Rocco, l'angelo e il martirio di sant'Erasmo\" (Burgos, Museo), \"Santa Barbara\" (Madrid, Museo del Prado), \"Sant'Apollonia\" (Madrid, Collezione Almerani), i \"Quattro profeti\" (Madrid, Collezione Adanero), infine le \"Storie della vita di san Pelayo\" (Malaga, cattedrale)."}
{"id": "509140", "revid": "115811171", "url": "https://it.wikipedia.org/wiki?curid=509140", "title": "Riccardo di Clare, II conte di Pembroke", "text": "Biografia.\nRiccardo era un cambro-normanno che diede un contributo importante alla conquista inglese dell'Irlanda.\nSuo padre Gilberto di Clare, I conte di Pembroke mor\u00ec quando lui aveva circa diciotto anni e ne eredit\u00f2 il titolo di conte di Pembroke ma non le terre ai confini del Galles.\nQuando Dermot MacMurrough, re del Leinster, chiese aiuto ad Enrico II d'Inghilterra per recuperare il suo regno fu indirizzato da lui e da altri baroni e cavalieri normanni e gallesi.\nL'esercito cos\u00ec formato prese Wexford, Waterford e Dublino nel 1169 e nel 1170. Il giorno dopo la presa di Waterford Riccardo di Clare spos\u00f2 la figlia di Dermot, Eva MacMurrough, e quando MacMurrough mor\u00ec ne reclam\u00f2 il regno in nome della moglie.\nEnrico II si interess\u00f2 alle nuove terre irlandesi dei suoi baroni, li convoc\u00f2 in Inghilterra, 1171, per farsi prestare il giuramento di fedelt\u00e0 e preparare una sua invasione dell'Irlanda per assumerne la signoria.\nQuando nel 1173 i figli di Enrico II si sollevarono contro di lui in Normandia, Riccardo aiut\u00f2 Enrico e per questo fu nominato governatore dell'Irlanda.\nRiccardo mor\u00ec per un'infezione ad un piede nel 1176, fu sepolto a Dublino nella Cattedrale di Christ Church.\nLasci\u00f2 due figli, Gilberto di Clare, III conte di Pembroke, che mor\u00ec ancora minore di et\u00e0 nel 1185 e Isabella, che fu promessa in moglie a Guglielmo il Maresciallo da Enrico II, ma gli fu data da Riccardo Cuor di Leone.\nGuglielmo il Maresciallo fu un personaggio leggendario che dopo la morte di Giovanni Senza Terra divenne tutore del figlio minore Enrico e poi reggente del Regno."}
{"id": "509141", "revid": "1318658", "url": "https://it.wikipedia.org/wiki?curid=509141", "title": "Cantone di Antibes-1", "text": "Il Cantone di Antibes-1 \u00e8 una divisione amministrativa dell\"arrondissement\" di Grasse.\n\u00c8 stato costituito a seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015.\nComposizione.\nFino al 2014 aveva il nome di cantone di Vallauris-Antibes-Ouest. Comprende la parte occidentale della citt\u00e0 di Antibes e il comune di Vallauris."}
{"id": "509143", "revid": "339392", "url": "https://it.wikipedia.org/wiki?curid=509143", "title": "Cantone di Vallauris-Antibes-Ovest", "text": ""}
{"id": "509144", "revid": "767487", "url": "https://it.wikipedia.org/wiki?curid=509144", "title": "Tomb Raider - La culla della vita", "text": "Tomb Raider - La culla della vita (\"Lara Croft: Tomb Raider - The Cradle of Life\") \u00e8 un film del 2003 diretto da Jan de Bont.\nLa pellicola \u00e8 un lungometraggio d'avventura interpretato da Angelina Jolie ed \u00e8 il sequel di \"\" del 2001.\nPer l'home video il film \u00e8 stato distribuito col titolo Lara Croft: Tomb Raider - La culla della vita.\nTrama.\nUn potente terremoto nei dintorni di Santorini riporta alla luce il Tempio della Luna, costruito da Alessandro Magno e adesso sprofondato nel Mar Egeo. Lara Croft organizza una spedizione per razziarne i tesori; tra essi, l'archeologa trova una strana sfera d'ambra che sembra brillare di luce propria, e un medaglione dorato. Entrambe le cose, per\u00f2, le sono rubate da Chen Lo, un capo della malavita cinese, che uccide i suoi uomini e tenta di intrappolarla nel Tempio che sta crollando. Lara riesce a salvarsi per il rotto della cuffia cavalcando uno squalo.\nUna volta tornata a Croft Manor, una furiosa Lara riceve la visita di alcuni agenti dell'MI6, i quali la incaricano di ritrovare il Vaso di Pandora: questo artefatto contiene, in realt\u00e0, un virus letale in grado di uccidere l'intera umanit\u00e0, e sulle sue tracce si trova Jonathan Reiss, un tempo scienziato stimato, oggi uno spietato bioterrorista internazionale. Egli vuole usare il virus nel Vaso per infettare l'umanit\u00e0 e arricchirsi vendendone il vaccino. Il Vaso si trova nella cosiddetta \"Culla della Vita\", un luogo misterioso la cui chiave \u00e8, in effetti, la Sfera che Lara aveva rinvenuto nel Tempio della Luna. Per questa impresa, Lara chiede l'aiuto di Terry Sheridan, suo vecchio amante oggi in prigione, che conosce molto bene le abitudini della malavita cinese.\nLara e Terry si recano allora in Cina, dove prima combattono contro Chen Lo e i suoi uomini in un villaggio sperduto, poi affrontano gli uomini di Reiss in un quartiere cittadino e infine irrompono nel suo grattacielo, dal quale fuggono grazie a delle speciali tute alari. Nel corso di queste azioni, Lara recupera il medaglione e la Sfera e scopre che sul primo \u00e8 inciso il codice musicale che sblocca la seconda.\nNel frattempo Terry inizia a manifestare interesse nei confronti di Lara, ma questa lo abbandona legato in una camera, poich\u00e9 sa che se lui dovesse tradirla per il proprio profitto, lei sarebbe in grado di ucciderlo.\nL'archeologa stabilisce un contatto con Bryce e gli manda il codice del medaglione; lui lo decifra e Lara riesce ad attivare la Sfera, che le rimanda l'immagine dell'Africa: \u00e8 l\u00ec che si trova la Culla della Vita. Lara parte subito, ma, in realt\u00e0, Bryce e Hillary erano stati presi in ostaggio dagli uomini di Reiss, che subito la seguono. Anche Terry si mette sulle sue tracce.\nIn Africa, Lara si incontra con Kosa, un agente segreto africano, che la porta dalla trib\u00f9 indigena posta a guardia della Culla della Vita. Il capo le rivela che essa si trova in un cratere abbandonato, ma \u00e8 presidiata dai \"Guardiani-Ombra\". Alcuni uomini della trib\u00f9 accettano di condurla l\u00e0, ma vengono fermati dagli uomini di Reiss, che li attacca e ricatta Lara, dicendole che se non la condurr\u00e0 alla Culla della Vita uccider\u00e0 Hillary, Bryce e Kosa. Con riluttanza, Lara accetta.\nArrivati nel cratere dove si nasconde la Culla, Lara e gli uomini di Reiss vengono attaccati dai Guardiani-Ombra, delle creature soprannaturali che reagiscono ai minimi movimenti. Dopo che essi hanno decimato l'esercito di Reiss, Lara riesce per\u00f2 a sconfiggerli introducendo la Sfera nell'entrata della Culla. Lara e Reiss vi si introducono.\nLa Culla \u00e8 uno strano labirinto dove le leggi della fisica sembrano non valere. I due riescono a ritrovare la pozza di acido dove \u00e8 nascosto il Vaso di Pandora. Tra loro scoppia una violenta battaglia, che termina solo grazie all'intervento di Terry, che nel frattempo \u00e8 arrivato e ha liberato tutti gli ostaggi di Reiss. Lo scienziato viene cos\u00ec scaraventato nella pozza dell'acido nero e muore riuscendo appena a sfiorare il Vaso.\nMentre Lara sta per tornare indietro, per\u00f2, Terry cerca di appropriarsi del Vaso; Lara, conscia del pericolo che esso potrebbe dare, cerca di impedirglielo. Tra i due si confronto, al termine della discussione quando Lara si rifiuta, gli spara con rimpianto per non soccombergli. Lara stessa \u00e8 tentata di aprire il Vaso, ma all'ultimo rinuncia e lo lascia, stavolta per sempre, nella pozza dell'acido nero: ha compreso che alcuni tesori non andrebbero mai riportati alla luce. Lara torna vittoriosa alla trib\u00f9 e regala il medaglione-chiave al capo; qui, inoltre, trova Hillary e Bryce impegnati in alcuni rituali tribali. Quando la donna spiega loro che si tratta di cerimonie matrimoniali i due scappano insieme a lei alla volta di casa.\nProduzione.\nLa produzione del film inizi\u00f2 a fine 2001, pochi mesi dopo la release del suo predecessore.\nIn alcune interviste Jon Voight, padre di Angelina Jolie e interprete del padre di Lara nel primo film, dichiar\u00f2 di essere a conoscenza dello script del sequel e che lui stesso era stato richiamato nelle vesti di Richard Croft; questa notizia fu successivamente smentita.\nCircol\u00f2 anche la voce secondo la quale la stessa Angelina non avesse intenzione di reinterpretare Lara Croft, e che sarebbe stata sostituita dall'allora sconosciuta Kelly Brook. Le voci furono smentite nel 2002 con un comunicato stampa nel quale veniva designato Jan De Bont come regista del film e la Jolie di nuovo nelle vesti di Lara.\nIl film \u00e8 stato effettivamente girato in Grecia, Cina ed Africa, mentre le scene nella Culla della Vita furono realizzate in appositi teatri di posa ai Pinewood Studios.\nDistribuzione.\nIl film \u00e8 uscito nelle sale statunitensi il 25 luglio 2003, mentre in Italia il 24 ottobre dello stesso anno.\nAccoglienza.\nIncassi.\nIl film \u00e8 generalmente considerato un flop, con un incasso che ammonta a poco pi\u00f9 di 156 milioni di dollari, a fronte di un budget di 95 milioni per la produzione. L'incasso \u00e8 comunque inferiore a quello del , che ha guadagnato 275 milioni di dollari.\nCritica.\nCome il predecessore, il film \u00e8 stato accolto negativamente dalla critica. Sul sito Rotten Tomatoes detiene il 24% delle recensioni professionali positive, basato su 171 recensioni. Su Metacritic ha un punteggio di 43 su 100, basato sul parere di 34 critici.\nPer la sua interpretazione in questo film Angelina Jolie ha inoltre ricevuto una candidatura come peggior attrice durante l'edizione 2003 dei Razzie Award.\nReboot.\nDopo un terzo capitolo abortito sul nascere, causa il rifiuto di Angelina Jolie a riprendere il ruolo, nel marzo 2011 la GK Films di Graham King acquista i diritti cinematografici della serie con l'intenzione di produrre un \"reboot\"."}
{"id": "509145", "revid": "116385645", "url": "https://it.wikipedia.org/wiki?curid=509145", "title": "Luigi Bogliolo", "text": "Biografia.\nPrimogenito del ferroviere Enrico e di Maria Ruju. Considerato il miglior alunno del suo corso, si laure\u00f2 in Medicina presso l'Universit\u00e0 di Sassari nel 1930. Svolse l'internato di Anatomia, di Istologia e di Anatomia Patologica, sotto la guida del professor Enrico Emilio Franco, del quale fu assistente volontario dal 1930 al 1932 presso l'Istituto di Anatomia e di Istologia Patologica dell'Universit\u00e0 di Sassari.\nNel 1932, con il suo maestro, si trasfer\u00ec alla \"Reale Universit\u00e0 Adriatica Benito Mussolini\" di Bari, vincendo il concorso di assistente presso la cattedra di Anatomia Patologica.\nNel 1936 segu\u00ec ancora il suo maestro all'Universit\u00e0 di Pisa, come vice-direttore dell'Istituto di Anatomia e di Istologia Patologica. Bogliolo, Franco e Cesare Sacerdotti, professore di Patologia Generale, erano soprannominati \"i tre sofi\", ovvero i tre saggi, per il prestigio che avevano raggiunto a Pisa.\nA Pisa nel 1938, Bogliolo ottenne la libera docenza e si spos\u00f2 con Geula Bennoun, studentessa di Medicina, ebrea nata a Giaffa. Anche Franco era ebreo e, a causa delle leggi razziali fasciste, nel 1939 fu costretto a trasferirsi a Gerusalemme. Nello stesso anno anche Bogliolo, a causa delle sue posizioni politiche antifasciste e del suo matrimonio con una donna ebrea, fu cacciato dall'Universit\u00e0 di Pisa e costretto a fuggire dall'Italia. Dopo alcuni mesi passati in Belgio emigr\u00f2 con la moglie in Brasile, arrivando a Rio de Janeiro il 5 gennaio del 1940.\nIn Italia si occup\u00f2 dello studio delle leishmaniosi e degli effetti cancerogeni del thorotrast, un mezzo di contrasto radioattivo a base di diossido di torio che allora veniva impiegato in clinica negli studi angiografici. Il radioisotopo aveva un'emivita di 400 anni e si accumulava tutto nel fegato, nella milza e nel midollo osseo. Gli stravasi accidentali del mezzo di contrasto provocavano la formazione di masse fibrotiche nei tessuti molli vicini. Bogliolo dimostr\u00f2 la cancerogenicit\u00e0 del mezzo di contrasto nei topi da laboratorio. Come prevedibile grazie agli studi di Bogliolo, negli anni successivi, a partire dal 1947 fino a 40 anni dopo, tra i pazienti sottoposti ad angiografie con thorotrast, si registrarono centinaia di casi di colangiocarcinoma e di emangiosarcoma epatico. Nonostante ci\u00f2 il thoratrast continu\u00f2 a essere impiegato fino agli anni 1950, anche in istituti di grande prestigio (per esempio al Massachusetts General Hospital di Boston).\nNel 1941 a Rio de Janeiro, Bogliolo divenne direttore del Servizio di Anatomia Patologica, della V cattedra di clinica medica della Facolt\u00e0 di Medicina dell'Universit\u00e0 del Brasile dove si occup\u00f2 delle sessioni dimostrative anatomo-cliniche: Bogliolo eseguiva personalmente gli esami autoptici, discutendo i casi clinici e le ipotesi diagnostiche, che precedevano i reperti anatomo-patologici, con una grande sintesi finale (epicrisi). Nel 1944 si trasfer\u00ec a Belo Horizonte, invitato dal compatriota Alfredo Balena, che era preside della Facolt\u00e0 di Medicina dell'Universit\u00e0 del Minas Gerais e gli propose la cattedra di Anatomia e Fisiologia Patologica. Ivi ebbe tre figli (il quarto nacque a Rio de Janeiro). Essendo straniero, a dispetto del suo \"curriculum\", fu costretto a convalidare la sua laurea, sottomettendosi per 4 anni a esami scritti, orali e pratici, in tutte le discipline degli ultimi tre anni del corso di Medicina; pertanto il titolo di dottore gli fu riconosciuto solo nel 1958, con una tesi sull'anatomia patologica della forma acuta tossiemica della schistosomiasi mansonica. Nel 1959 vinse il concorso e ottenne la cattedra ambita. Bogliolo lavor\u00f2 a Belo Horizonte fino al 1978, creandovi un'eccellente scuola di Anatomia Patologica e compiendo importanti studi nell'ambito della Medicina tropicale, sulla schistosomiasi mansonica, sulla malattia di Chagas, sulla paracoccidioidomicosi (o blastomicosi sudamericana) e sulle leishmaniosi. In particolare studi\u00f2 in modo preciso il quadro anatomo-patologico della cosiddetta \"fibrosi di Symmers\" della schistosomiasi epato-splenica, distinguendola dalla cirrosi epatica. Bogliolo fu cofondatore della Societ\u00e0 Brasiliana di Patologia e ne fu presidente dal 1960 al 1962. Nel 1972 pubblic\u00f2 il suo trattato di Patologia medica e nel 1978 il trattato di Patologia Generale. Mor\u00ec a Belo Horizonte (Minas Gerais) il 6 settembre 1981."}
{"id": "509154", "revid": "2175", "url": "https://it.wikipedia.org/wiki?curid=509154", "title": "Cantone di Cagnes-sur-Mer-Ovest", "text": ""}
{"id": "509156", "revid": "767487", "url": "https://it.wikipedia.org/wiki?curid=509156", "title": "Alta fedelt\u00e0 (film)", "text": "Alta fedelt\u00e0 (\"High Fidelity\") \u00e8 un film del 2000 di Stephen Frears, tratto dall'omonimo romanzo di Nick Hornby.\nTrama.\nRob Gordon \u00e8 il proprietario del \"Championship Vinyl\", un negozio di dischi nella periferia di Chicago. I suoi due dipendenti, Barry e Dick, pi\u00f9 che lavorare passano il loro tempo nel negozio, anche se lui ha fiaccamente tentato di licenziarli. Con loro ha l'abitudine di stilare classifiche \"Top Five\" su qualunque argomento. I tre, eccentrici per motivi differenti, sono accomunati da una conoscenza enciclopedica della musica rock e pop.\nRob si interroga ed analizza ironicamente le sue precedenti storie d'amore, cercando di capire che cosa abbia sbagliato e che cosa lo abbia portato a soffrire, in una sorta di terapia. La sua \u00e8 una visione solo parziale, che non gli permette di accorgersi, per esempio, come anche lui abbia avuto parte alle volte alla rottura del rapporto.\nIn questa sua ricerca incontra tutte le proprie ex fidanzate, che gli rivelano luci e ombre del suo carattere, e anche i limiti, come la sua cronica ma caparbia decisione di non cambiare mai. La tappa finale del viaggio \u00e8 Laura, la dolce fidanzata che \u00e8 stata la sua ultima ragazza, causa del suo percorso di ricerca, che si rivela lucida ed affettuosa.\nProduzione.\nSviluppo.\nIl libro di Nick Hornby fu scelto dalla Touchstone Pictures, affiliata della Disney nel 1995, dove fu sviluppato per tre anni.\nIl produttore esecutivo della Disney Joe Roth ebbe una conversazione con la discografica Kathy Nelson che raccomand\u00f3 John Cusack e il suo sceneggiatore e produttore D. V. DeVincentis, e Steve Pink, per fare l'adattamento del libro. Avevano lavorato insieme prima ne \"L'ultimo contratto\" e pens\u00f3 che avessero la giusta predisposizione per il film.\nSceneggiatura.\nGli sceneggiatori decisero di cambiare la location da Londra a Chicago, perch\u00e9 avevano poca familiarit\u00e0 con la capitale inglese, e la seconda era comunque \"un'ottima alternativa musicale\", cos\u00ec si accordarono con Pink. Cusack disse, \"Quando lessi il libro sapevo che tutto si sarebbe svolto a Chicago. Sapevo che il Rob Americano avrebbe mollato la scuola e aperto un negozio di vinili. Conoscevo due o tre negozi quando ero giovane, che avevano sempre un Rob, un Dick e un Barry\". Charlotte Tudor, della casa di distribuzione Buena Vista, disse: \"Chicago ha la stessa atmosfera della Londra del nord, c'\u00e8 la stessa musica vibrante, gli stessi bar per fumatori, e ovviamente lo stesso clima, e tutti, Nick incluso, sentono che la distanza non sia affatto un problema, c'\u00e8 un appeal universale.\n Le scene sono state girate nel vicinato di Wicker Park.\nCusack trov\u00f2 che la cosa pi\u00f9 difficile da adattare dal romanzo fu spingere Rob a sfondare spesso la quarta parete e parlare direttamente con il pubblico. Gli sceneggiatori proposero di ottenere questo dialogo diretto facendo confessare a Rob i suoi pensieri e riflessioni, ispirandosi alla tecnica di Michael Caine nel film \"Alfie\". Cusack inizialmente rifiut\u00f3 un approccio del genere, perch\u00e9 pensava fosse troppo complicato per lui. Tuttavia, dal momento che il regista Stephen Frears era d'accordo con gli sceneggiatori, Cusack si adatt\u00f2.\nCasting.\nFrears era al Festival internazionale del cinema di Berlino e vide \"Mifune - Dogma 3\", con Iben Hjejle, e realizz\u00f3 che aveva trovato l'attrice perfetta per il ruolo di Laura. Frears lesse il libro di Hornby e gli piacque, ma non lo trov\u00f2 proprio della sua generazione, quindi non sapeva se accettare o meno. Alla fine accett\u00f3 perch\u00e9 voleva lavorare di nuovo con Cusack (avevano gi\u00e0 lavorato in \"Rischiose abitudini\") e per il film scelse anche di cambiare location, da Londra a Chicago. Il regista insistette anche per tenere Jack Black nel cast, nel ruolo di Barry.\nDifferenze fra film e romanzo.\nIl film \u00e8 molto fedele all'opera originale, differenziandovi per\u00f2 su alcuni punti:\nAccoglienza.\nIncassi.\n\"Alta fedelt\u00e0\" \u00e8 stato premiato al teatro El Capitan Theater a Hollywood. Il post-party, si \u00e8 tenuto nella Sunset Room, dove i Tenacious D hanno fatto la loro performance. Il film \u00e8 uscito nelle sale il 31 marzo del 2000, e nel primo week-end ha riscossi 6.4 milioni al botteghino. In tutto il film ha incassato 47.1 milioni, di cui 27.3 incassati negli Stati Uniti.\nInfluenza culturale.\nI lettori di \"Empire\" magazine hanno votato \"Alta fedelt\u00e0\" al 446\u00ba posto nella classifica dei \"500 migliori film di tutti i tempi\" \u00c8 anche stato votato come 14\u00ba su Rotten Tomatoes nelle \"25 migliori commedie romantiche\". Il \"Chicago\" magazine l'ha classificato primo, nella lista dei migliori 40 film girati a Chicago. Nel 2006 ci fu la premier di un musical basato sul film a Broadway che fece 13 performance.\nColonna sonora.\nUna delle sfide che gli sceneggiatori dovettero affrontare era scegliere quali canzoni sarebbero dovute comparire, e in quali momenti del film, perch\u00e9 Rob, Dick, e Barry erano, a detta di Cusack, \"degli snob musicali\". Cos\u00ec ne dovette ascoltare 2.000 per poi scegliere quelle pi\u00f9 adatte."}
{"id": "509157", "revid": "1318658", "url": "https://it.wikipedia.org/wiki?curid=509157", "title": "Cantone di Cagnes-sur-Mer-Ouest", "text": "Il Cantone di Cagnes-sur-Mer-Ouest era una divisione amministrativa dell\"arrondissement\" di Grasse.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva la parte occidentale della citt\u00e0 di Cagnes-sur-Mer e 3 comuni:"}
{"id": "509158", "revid": "2175", "url": "https://it.wikipedia.org/wiki?curid=509158", "title": "Cantone di Cagnes-sur-Mer-Centro", "text": ""}
{"id": "509159", "revid": "1782831", "url": "https://it.wikipedia.org/wiki?curid=509159", "title": "Maria Teresa d'Asburgo (1638-1683)", "text": "Biografia.\nInfanzia in Spagna.\nNata come Infanta Maria Teresa, Infanta di Spagna all'Escorial, era la figlia di Filippo IV, re di Spagna, e della sua consorte Elisabetta di Francia, che mor\u00ec quando Maria aveva solo sei anni.\nPoich\u00e9 la corona spagnola (a differenza di quella francese) non era vincolata alla legge salica, era possibile per una donna non solo trasmettere il diritto di successione, ma anche ascendere al trono. Quando Balthasar Carlo, Principe delle Asturie, fratello di Maria Teresa, mor\u00ec nel 1646, ella divenne erede presunta del vasto impero spagnolo, fino alla nascita di Filippo Prospero, Principe delle Asturie, nel 1657. Lo sarebbe stata ancora una volta durante il breve periodo tra la morte del principe Filippo e la nascita del principe Carlo, che in seguito eredit\u00f2 il trono di Spagna come Carlo II.\nNel 1658, dopo la fine della guerra con la Francia, si pens\u00f2 a un'unione tra le famiglie reali di Spagna e Francia, come un mezzo per garantire la pace. Maria Teresa ed il re di Francia erano coetanei (appena cinque giorni di differenza a favore di lui) e due volte primi cugini: il padre di Luigi XIV era Luigi XIII di Francia, che era il fratello della madre di Maria Teresa, mentre il padre di Maria Teresa era il fratello di Anna d'Austria, madre di Luigi XIV. Anna d'Austria desiderava la fine delle ostilit\u00e0 tra il suo paese nativo e il suo paese d'adozione, la Francia. Tuttavia, la procrastinazione spagnola port\u00f2 a una situazione in cui il primo ministro francese, il cardinale Mazzarino, faceva finta di cercare un matrimonio per il suo sovrano con Margherita Violante di Savoia. Quando Filippo IV di Spagna sent\u00ec parlare di un incontro a Lione tra le Case di Francia e di Savoia nel mese di novembre 1658, esclam\u00f2 che \u00abnon poteva essere, e non sarebbe stato\u00bb. Filippo invi\u00f2 poi un messaggero speciale alla corte francese per avviare i negoziati per la pace e un matrimonio reale.\nMatrimonio.\nLe nozze furono celebrate per procura in terra spagnola il 3 giugno 1660 e in forma ufficiale mercoled\u00ec 9 giugno 1660, previa rinunzia di Maria Teresa ai diritti di successione in Spagna e promessa del padre Filippo IV dell'integrale pagamento di una dote di 500.000 scudi d'oro. Il mancato pagamento di essa forn\u00ec poi il pretesto per la guerra di devoluzione (1667-1668); inoltre si ritenne per questo nulla la clausola della rinuncia alla trasmissione dei diritti di successione.\nSubito dopo il matrimonio fu dimenticata da tutti (solo la suocera, Anna d'Austria, le manifest\u00f2 costante e sincero affetto) e relegata tristemente in secondo piano, dovendo accettare la presenza delle numerose amanti del Re.\nMaria Teresa svolse un ruolo modesto anche negli affari politici, tranne che per gli anni 1667, 1672 e 1678, durante i quali ag\u00ec come reggente, mentre il marito era impegnato in campagne militari sulla frontiera.\nMorte.\nDurante l'ultima settimana del luglio 1683, Maria Teresa si ammal\u00f2 e, siccome il suo stato peggiorava, il marito ordin\u00f2 che i sacramenti si tenessero nelle vicinanze. Mor\u00ec in seguito a un grave ascesso bubbonico, convertitosi in setticemia il 30 luglio 1683, a Versailles. Dopo il suo decesso, Luigi XIV disse: \u00abQuesto \u00e8 il primo problema che lei mi ha dato.\u00bb\nDei suoi sei figli, solo uno le sopravvisse, Luigi, il Gran Delfino, che mor\u00ec nel 1711. Il pi\u00f9 giovane dei nipoti di Maria Teresa avrebbe poi ereditato la sua pretesa sul trono di Spagna, diventando il re Filippo V di Spagna nel 1700.\nDiscendenza.\nMaria Teresa e Luigi ebbero sei figli:"}
{"id": "509160", "revid": "1318658", "url": "https://it.wikipedia.org/wiki?curid=509160", "title": "Cantone di Cagnes-sur-Mer-Centre", "text": "Il Cantone di Cagnes-sur-Mer-Centre era una divisione amministrativa dell\"arrondissement\" di Grasse.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Cagnes-sur-Mer."}
{"id": "509161", "revid": "1154737", "url": "https://it.wikipedia.org/wiki?curid=509161", "title": "Baia di Liscannor", "text": "La baia di Liscannor (\"Liscannor Bay\" in inglese) \u00e8 un'insenatura del Clare, nell'Irlanda occidentale, la prima venendo da nord dopo la baia di Galway, dato che per un vasto tratto la costa del Burren \u00e8 molto impervia ma lineare. \nDescrizione.\nLa baia \u00e8 orientata verso ovest-sud-ovest e parte proprio al termine delle scogliere di Moher, da cui \u00e8 visibilissima, pi\u00f9 precisamente da capo Hags che costituisce il punto finale e pi\u00f9 meridionale delle rinomate falesie. \nSebbene prenda il nome dall'omonimo centro di Liscannor, l'abitato principale \u00e8 Lahinch, localit\u00e0 rinomata per i campi da golf. I fiumi Dealagh e Cullenagh sfociano a poca distanza da Lahinch, entrambi nella baia.\nLe estremit\u00e0 dell'insenatura sono tutte scoglierose, anche nella parte dove \u00e8 situato il centro di Rinneen, l'unico ulteriore insieme a quelli gi\u00e0 citati, ma in generale tutta la costa della baia, anche dove \u00e8 al livello del mare, \u00e8 piuttosto pietrosa e non favorevole all'attracco di barche e navi."}
{"id": "509162", "revid": "1318658", "url": "https://it.wikipedia.org/wiki?curid=509162", "title": "Cantone di Saint-Laurent-du-Var-Cagnes-sur-Mer-Est", "text": "Il Cantone di Saint-Laurent-du-Var-Cagnes-sur-Mer-Est era una divisione amministrativa dell\"arrondissement\" di Grasse.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva la parte orientale della citt\u00e0 di Cagnes-sur-Mer e 1 comune:"}
{"id": "509167", "revid": "2175", "url": "https://it.wikipedia.org/wiki?curid=509167", "title": "Cantone di Cannes-Centro", "text": ""}
{"id": "509168", "revid": "1318658", "url": "https://it.wikipedia.org/wiki?curid=509168", "title": "Cantone di Cannes-Centre", "text": "Il Cantone di Cannes-Centre era una divisione amministrativa dell\"arrondissement\" di Grasse.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Cannes."}
{"id": "509169", "revid": "1318658", "url": "https://it.wikipedia.org/wiki?curid=509169", "title": "Cantone di Cannes-Est", "text": "Il Cantone di Cannes-Est era una divisione amministrativa dell\"arrondissement\" di Grasse.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Cannes."}
{"id": "509171", "revid": "1318658", "url": "https://it.wikipedia.org/wiki?curid=509171", "title": "Cantone di Carros", "text": "Il Cantone di Carros era una divisione amministrativa dell\"arrondissement\" di Grasse.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 3 comuni:"}
{"id": "509173", "revid": "240277", "url": "https://it.wikipedia.org/wiki?curid=509173", "title": "Giorno del giudizio (islam)", "text": "Il Giorno del giudizio - , o, sempre , lett. \"Giorno della resurrezione\" - \u00e8 il giorno che il Corano afferma essere destinato \"ab aeterno\" da Dio (All\u0101h) per il suo giudizio finale dell'umanit\u00e0. \nAlla fine dei tempi, in un luogo non precisato, ma che la tradizione islamica ha individuato nell'area di Gerusalemme (in Arabo \"al-Quds\", \"la Santa\"), gli uomini vissuti fin dal tempo della creazione di Adamo saranno resuscitati e chiamati tutti a rendere conto delle loro azioni per ricevere il premio o il castigo divino.\nLe azioni umane - sulla cui natura si \u00e8 a lungo svolto un acceso dibattito nell'islam fra chi identifica in Dio l'unico creatore di tutto, e quindi anche degli atti dell'uomo, e chi all'uomo dava invece, se non la \"propriet\u00e0\" del proprio agire, quanto meno il suo \"possesso\" (arabo: \"i\u1e25tis\u0101b\") - saranno poste da angeli su una \"bilancia escatologica\" (\"m\u012bz\u0101n\") che tuttavia, per dogma, deve essere considerata dai credenti anche come del tutto concreta e reale.\nIl peso delle azioni buone rispetto a quelle malvagie indicher\u00e0 chiaramente il responso.\nGli uomini s'incammineranno allora lungo una \"strada\" (\"sir\u0101\u1e6d\") che sar\u00e0 posta al di sopra dei luoghi infernali, dove i reprobi saranno sottoposti a torture fisiche e psicologiche. Ci\u00f2 avverrebbe in funzione di una sorta di \"legge del contrappasso\" che sembra assai probabile abbia influenzato Dante Alighieri, grazie alle numerose redazioni circolanti al suo tempo in lingue volgari neo-latine (i cosiddetti \"Libri della Scala\", Isr\u0101\u02be e Mi\u02bfr\u0101j), dedicati cio\u00e8 all'ascensione del profeta Mu\u1e25ammad narrata nello stesso Corano). \nI malvagi precipiteranno da questo \"ponte\" (\"jisr\") mentre i beati lo attraverseranno senza alcun problema fino al suo punto terminale. Qui, in una \"fontana\" (\"\u1e25aw\u1e0d\") essi si abbevereranno per non soffrire mai pi\u00f9 di sete. Entreranno quindi attraverso la porta del paradiso, che altro non \u00e8 che un \"giardino\" (; persiano \"firdaws\") lussureggiante, solcato - come ricorda la s\u016bra LV del Corano - da fiumi di latte, miele e vino non inebriante, rallegrato da fontane aromatizzate da canfora e zenzero, in cui i buoni di entrambi i sessi saranno intrattenuti e assistiti nell'eterno gaudio da soprannaturali fanciulle (\"h\u016br\u012b\") e fanciulli (\"ghul\u0101m\")."}
{"id": "509174", "revid": "1632387", "url": "https://it.wikipedia.org/wiki?curid=509174", "title": "A Twist in the Myth", "text": " \nA Twist In The Myth \u00e8 l'ottavo album dei Blind Guardian.\nDisco.\nIl disco segna una nuova progressione nel sound dei Blind Guardian. Pur non tradendo le proprie origini, i pezzi sono di durata minore rispetto ai lavori passati e le orchestrazioni presenti in maniera cos\u00ec massiccia nel precedente \"A Night at the Opera\" sono diminuite in favore di un sound pi\u00f9 diretto, non mancano pezzi molto orientati al progressive (\"Fly\", \"Otherland\" o \"Another Stranger Me\"), altri prettamente heavy (\"This Will Never End\" o \"The Edge\") e canzoni melodiche (\"Carry the Blessed Home\" o \"Skalds &amp; Shadows\"). \"Fly\" \u00e8 stato il primo singolo scelto dal gruppo, mentre \"Another Stranger Me\" il secondo. Per ammissione dello stesso cantante, il disco \u00e8 abbastanza \"thrashy\", prendendo per\u00f2 ispirazione dagli ultimi lavori dei Blind Guardian come \"Nightfall in Middle-Earth\" e \"Imaginations from the Other Side\".\nLe tracce \"Carry the Blessed Home\" e \"Skalds &amp; Shadows\" fanno parte della colonna sonora del film di Uwe Boll In the Name of the King."}
{"id": "509175", "revid": "1318658", "url": "https://it.wikipedia.org/wiki?curid=509175", "title": "Cantone di Coursegoules", "text": "Il Cantone di Coursegoules era una divisione amministrativa dell\"arrondissement\" di Grasse.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 8 comuni:"}
{"id": "509176", "revid": "267975", "url": "https://it.wikipedia.org/wiki?curid=509176", "title": "Chiesa cattolica in Brasile", "text": "La Chiesa cattolica in Brasile \u00e8 parte della Chiesa cattolica universale, sotto la guida spirituale del Papa e della Santa Sede. Conta circa 123 milioni di cattolici, il maggior numero tra tutti gli stati del mondo, che rappresentano il 64% della popolazione.\nStoria.\nLa Chiesa brasiliana ha ricevuto le visite pastorali di Giovanni Paolo II nel 1980, 1982, 1991 e nel 1997, quella di Benedetto XVI nel 2007 e quella di Francesco nel 2013.\nOrganizzazione ecclesiastica.\nLa Chiesa cattolica \u00e8 presente sul territorio con 18 regioni ecclesiastiche di rito latino, suddivise in 46 arcidiocesi metropolitane, 220 diocesi e 8 prelature territoriali. \nSono presenti 2 circoscrizioni ecclesiastiche per i cattolici ucraini di rito bizantino e 1 amministrazione apostolica personale nella quale si celebrano l'eucaristia e gli altri sacramenti secondo il rito romano e la disciplina liturgica da Pio V rivisti e ordinati, con gli adattamenti apportati dai suoi successori fino a Giovanni XXIII.\nInfine sono presenti 1 ordinariato militare e 1 ordinariato per i fedeli di rito orientale.\nLa Conferenza episcopale brasiliana \u00e8 suddivisa in 18 consigli episcopali regionali (\"Conselhos episcopais regionais\"), le cui competenze sono regolamentate dagli statuti della Conferenza nazionale.\nCircoscrizioni ecclesiastiche rette da cardinali.\nAttualmente ci sono 3 circoscrizioni ecclesiastiche rette da cardinali:\nNunziatura apostolica.\nLa nunziatura apostolica del Brasile \u00e8 stata fondata il 27 luglio 1829. La sede \u00e8 a Brasilia."}
{"id": "509178", "revid": "76963", "url": "https://it.wikipedia.org/wiki?curid=509178", "title": "Josie Maran", "text": "Carriera.\nNata a Menlo Park in California, Josie Maran ha origini russe e polacche da parte di padre e olandesi, francesi e tedesche da parte di madre.\nLa sua carriera nel campo della moda ha avuto inizio con un'attivit\u00e0 part-time, dopo che un agente la scopr\u00ec in un ristorante quando aveva ancora 12 anni.\nUna volta terminati gli studi superiori, Josie Maran ha iniziato a dedicarsi a tempo pieno alla nuova carriera, concentrandosi soprattutto nel campo dell'immagine e posando per riviste e campagne pubblicitarie, soprattutto poich\u00e9 era considerata troppo bassa per sfilare in passerella. All'et\u00e0 di 17 anni firma un contratto con l'agenzia \"\u00c9lite\" di Los Angeles, ottenendo la sua prima copertina su Glamour nel 1998 e comparendo successivamente come \"Ragazza Guess?\" sia nella campagna \"Estate 1998\", quanto in quella \"Inverno 1998\".\nDopo aver incrementato il suo curriculum partecipando ad oltre 25 fra spot e campagne pubblicitarie, e con l'aggiunta di un video musicale per la popolare boy band Backstreet Boys (\"Everybody (Backstreet's Back)\"), Josie Maran decide di spostarsi sulla costa opposta degli USA per lavorare con la \"Elite\" a New York.\nFinalmente, nel 1999 firma un contratto pluriennale per Maybelline, seguendo cos\u00ec le orme del suo idolo, Christy Turlington. Oltre a Glamour, durante la sua carriera \u00e8 comparsa su numerose riviste di fama, fra cui Cosmopolitan, ELLE, Marie Claire e Vogue ed \u00e8 stata testimonial di varie campagne pubblicitarie per Maybelline, Intimissimi, Levi's e Sports Illustrated.\nOltre a proseguire nella sua fiorente carriera come modella, nel 2001 Josie Maran inizia una carriera come attrice, comparendo come protagonista nei panni di Mallory nel film indipendente \"The Mallory Effect\". Compare in seguito in diversi altri film, fino ad ottenere nel 2004 la parte di una delle mogli di Dracula in \"Van Helsing\", oltre a comparire in \"The Aviator\", pluripremiato film di Martin Scorsese.\nNel 2005 appare nel cortometraggio \"La Confessione\", accanto a Wentworth Miller. Nello stesso anno, viene anche scritturata come guest star nel videogioco \"\", dove veste i panni di Mia Townsend, una pilota di corse automobilistiche clandestine.\nIn un'intervista del gennaio 2006 su \"Shape Magazine\", Josie Maran ha dichiarato di aver posto termine alle sue carriere di modella ed attrice, trasferendosi alla Hawaii, dove vive insegnando ai bambini e praticando yoga.\nVita privata.\nSposata con il fotografo iraniano Ali Alborzi, ha avuto due figlie: Rumi Joon (20 giugno 2006) e Indi Joon (1\u00ba luglio 2012). Quel giorno ha annunciato la nascita attraverso il tweet \"She's here!! Heavenly creature\". Nel 2017 ha divorziato e il 26 agosto 2018 ha sposato David Belle."}
{"id": "509180", "revid": "1318658", "url": "https://it.wikipedia.org/wiki?curid=509180", "title": "Cantone di Grasse-Nord", "text": "Il Cantone di Grasse-Nord era una divisione amministrativa dell\"arrondissement\" di Grasse.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, il cantone \u00e8 stato soppresso.\nComposizione.\nComprendeva parte della citt\u00e0 di Grasse."}
{"id": "509181", "revid": "1318658", "url": "https://it.wikipedia.org/wiki?curid=509181", "title": "Cantone di Grasse-Sud", "text": "Il Cantone di Grasse-Sud era una divisione amministrativa dell\"arrondissement\" di Grasse.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Grasse e 2 comuni:"}
{"id": "509182", "revid": "599013", "url": "https://it.wikipedia.org/wiki?curid=509182", "title": "Chiesa di San Michele Arcangelo (Pieve Ligure)", "text": "La chiesa di San Michele Arcangelo \u00e8 un luogo di culto cattolico situato nel comune di Pieve Ligure, in piazzale San Michele, nella citt\u00e0 metropolitana di Genova. La chiesa \u00e8 sede della parrocchia omonima del vicariato di Bogliasco-Pieve-Sori dell'arcidiocesi di Genova.\nFu una delle prime pievi erette in Liguria.\nStoria.\nLa chiesa pievese, costruita prima del 1000 (epoca di origine delle pievi), forse da parte dei monaci di San Colombano operanti fin dall'epoca longobarda, sorgeva inizialmente nel terreno dove, negli anni a venire, fu edificata la attuale casa del parroco. Nei secoli XV o XVI, in seguito a un aumento degli abitanti e quindi dei credenti, fu decisa la costruzione di una nuova parrocchia pi\u00f9 grande, quella attuale. Essa, intitolata all'arcangelo Michele, era edificata al centro del territorio denominato \"Sori\" (oggi comune di Sori). Per questo motivo il suo nome rimase nei secoli \"Pieve di Sori\", ovvero il territorio che comprendeva la zona fra Bogliasco e Recco, pi\u00f9 precisamente tra le localit\u00e0 di Pontetto e Mulinetti.\nLa chiesa fu costruita in una posizione sopraelevata rispetto al livello del mare per garantire la protezione dagli attacchi dei pirati, che attaccavano le coste liguri soprattutto nei secoli XVI e XVII.\nCon un Decreto Reale del 1\u00ba settembre 1920, Pieve di Sori cambi\u00f2 il nome in Pieve Ligure per evitare le sempre pi\u00f9 frequenti confusioni. La chiesa di Pieve conserv\u00f2 tuttavia la sua importanza.\nDescrizione.\nCol tempo la chiesa venne sempre pi\u00f9 abbellita. Le notizie sono piuttosto scarse. Nel 1582 monsignor Francesco Bossi, vescovo di Novara, in visita a Genova dopo il Concilio di Trento, parla di sette altari e questo pu\u00f2 dare un'idea della sua vastit\u00e0. Nel 1610 un ulteriore abbellimento e nel 1810 vennero costruiti altri due altari. L'opera pi\u00f9 antica \u00e8 il quadro del \"Battesimo di Cristo\" sopra il battistero che risale al 1400.\nIl san Michele della volta \u00e8 attribuito a Perin del Vaga (1499-1547), allievo del grande Raffaello. Una leggenda narra che in un viaggio da Roma a Genova per mare fece naufragio in vista di Pieve. A quel punto si disse che se fosse riuscito a trarsi in salvo avrebbe eseguito un dipinto nella chiesa che era cos\u00ec visibile dal mare. Giunto fortunatamente a terra, dipinse nella volta il suo san Michele. Questa teoria \u00e8 stata frutto di discussioni.\nOltre all'affresco sulla volta sono da segnalare anche i due grandi quadri ai lati dell'altare, anche se non molto visibili agli occhi del visitatore all'entrata; anche le due conchiglie che servono da acquasantiere sono di valore, forse pi\u00f9 \"folcloristico\" che artistico: esse vennero donate da marinai Pievesi che solcavano i mari esposti a continui pericoli.\nAl ritorno al paese lasciarono come segno di riconoscenza quelle conchiglie acquistate lungo il viaggio. Gli affreschi dell'Altare maggiore che raffigurano \"La Nascita del Salvatore\", la \"Visita della Madonna a sant'Elisabetta\", san Michele e gli angeli in adorazione e quelli della volta riproducenti la Madonna del Rosario e la Regalit\u00e0 del Sacro Cuore di Ges\u00f9 furono eseguiti dal pittore Luigi Morgari. Si devono a lui anche i medaglioni dei quattro evangelisti e le figure di san Pietro e di san Rodano. Vennero inaugurati nel 1923.\nNel 1961 la Ditta Comana di Bergamo procur\u00f2 alla Parrocchia di Pieve l'artistico altare della Madonna del Rosario, grazie alla generosit\u00e0 di Giuseppe Sommariva, gi\u00e0 sindaco di Pieve Ligure.\nIl campanile.\nIl campanile possiede sei campane, fuse dalla fonderia Francesco Picasso di Recco . Ha subito i maggiori restauri nel 1843 e nel 1938.\nNei primi mesi del 1900, la campana maggiore, forse perch\u00e9 suonata pi\u00f9 delle altre, si guast\u00f2. L'arciprete Rollino provvide allora a dotare il campanile di un concerto di sei nuove campane, benedette da lui stesso il 1\u00ba settembre 1905. Tali campane furono utilizzate, durante la seconda guerra mondiale, per dare l'allarme dei bombardamenti aerei alla cittadinanza.\nIl campanile possedeva un immenso orologio, datato 1700, che l'arciprete Rollino sostitu\u00ec con un altro, dopo un guasto. Il nuovo orologio dur\u00f2 solo pochi anni, venendo a sua volta cambiato il 14 aprile 1963."}
{"id": "509186", "revid": "1318658", "url": "https://it.wikipedia.org/wiki?curid=509186", "title": "Cantone di Le Bar-sur-Loup", "text": "Il Cantone di Le Bar-sur-Loup era una divisione amministrativa dell\"arrondissement\" di Grasse.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 10 comuni:"}
{"id": "509187", "revid": "92723", "url": "https://it.wikipedia.org/wiki?curid=509187", "title": "Chiesa cattolica negli Stati Uniti d'America", "text": "La Chiesa cattolica negli Stati Uniti d'America \u00e8 parte della Chiesa cattolica universale, in comunione con il vescovo di Roma, il papa.\nStoria.\nLe origini.\nIl cattolicesimo arriv\u00f2 nei territori che adesso formano gli Stati Uniti, con gli esploratori e i colonizzatori spagnoli, nell'odierna Florida e nel sud-est. La prima celebrazione cristiana tenuta negli attuali Stati Uniti fu una Messa cattolica celebrata a St. Augustine in Florida. L'influenza della Missione spagnola dell'Alta California (1769 e successivi) completa il quadro della prima evangelizzazione del territorio statunitense.\nIl cattolicesimo ha ricevuto una forte spinta con la colonizzazione del Maryland (1634): questa colonia offr\u00ec un raro esempio tolleranza verso i cattolici in un'epoca di intolleranza, particolarmente presente nelle altre colonie inglesi, che frequentemente esibivano un attivo militantismo protestante. Da notare l'atto di tolleranza del Maryland e anche la preminenza della diocesi di Baltimora nella Chiesa cattolica americana.\nL'atto formale di istituzione della Chiesa cattolica negli USA fu la creazione, da parte di papa Pio VI, della Prefettura apostolica degli Stati Uniti d'America, eretta il 26 novembre 1784, appena un anno dopo l'indipendenza del Paese. Il territorio fu ricavato dall'Arcidiocesi di Qu\u00e9bec. Il 6 novembre 1789 per effetto del breve \"Ex hac Apostolicae\" di Pio VI, la prefettura apostolica fu elevata a diocesi e assunse il nome di Diocesi di Baltimora. Il prefetto John Carroll sal\u00ec alla carica di vescovo, divenendo il primo vescovo degli Stati Uniti.\nLa gerarchia americana fu costituita dal successore papa Pio VII, il quale elev\u00f2 Baltimora a livello di arcidiocesi e costitu\u00ec quattro nuove diocesi: New York, Filadelfia, Boston e Saint Louis.\nXIX secolo.\nIn seguito l'immigrazione di massa, specialmente di cattolici dall'Irlanda, dalla Germania, dall'Europa meridionale (Italia, Portogallo), dalla Polonia, dalle Filippine, e dall'America Latina, ha dato un forte impulso al cattolicesimo negli Stati Uniti. Alcuni movimenti anti-immigranti, come i Know Nothing e il Ku Klux Klan, furono anche anti-cattolici.\nNella seconda met\u00e0 del XIX secolo, il primo tentativo di standardizzazione degli usi nella Chiesa americana si ebbe con la convocazione del Sinodo di Baltimora.\nOrganizzazione ecclesiastica.\nL'organismo governativo della Chiesa cattolica negli Stati Uniti \u00e8 la Conferenza statunitense dei vescovi cattolici (\"United States Conference of Catholic Bishops\", USCCB), costituita dai vescovi e dagli arcivescovi, sia latini che orientali, degli Stati Uniti e delle Isole Vergini americane. Le diocesi latine nei territori esterni degli Stati Uniti appartengono, invece, alle Conferenze episcopali delle rispettive aree geografiche.\nSebbene non vi sia un vero e proprio primate dei cattolici negli Stati Uniti, all'arcidiocesi di Baltimora, la prima diocesi eretta nel paese, fu affidata la \"Prerogative of Place\" nel 1850, che le conferisce una sorta di preminenza simile a quella dei primati di altri paesi.\nRegioni ecclesiastiche.\nIl territorio della Conferenza Episcopale Americana \u00e8 diviso in 15 regioni ecclesiastiche: 14 di esse raggruppano tutte le provincie ecclesiastiche di rito latino degli USA, mentre la XV tutte le eparchie di rito orientale.\nDiocesi di rito latino.\nElenco delle diocesi statunitensi di rito latino, suddivise per province ecclesiastiche:\nCircoscrizioni ecclesiastiche rette da cardinali.\nAttualmente sono 6 le circoscrizioni ecclesiastiche statunitensi rette da cardinali:\nStatistiche.\nIl cattolicesimo \u00e8 la pi\u00f9 numerosa confessione religiosa presente negli Stati Uniti d'America con 76,9 milioni di praticanti nel 2003: circa il 26% della popolazione americana. Conta il quadruplo dei fedeli rispetto ai protestanti della \"Southern Baptist Convention\", la seconda confessione per numero di praticanti.\nCi sono oltre 19.000 parrocchie in 196 diocesi o arcidiocesi:\nPer numero di chiese sul territorio statunitense la Chiesa cattolica si colloca quindi al terzo posto dopo i Battisti e i Metodisti. Tuttavia, poich\u00e9 le parrocchie sono mediamente molto pi\u00f9 grandi delle chiese delle altre confessioni religiose, i cattolici sono circa 2,5 volte pi\u00f9 dei battisti e 5 volte pi\u00f9 dei metodisti.\nLa Chiesa ha 30.000 preti diocesani, e oltre 15.000 preti appartenenti ad un ordine religioso; inoltre 13.000 diaconi, 75.000 religiose, e 5.600 religiosi.\nVi sono 150.000 insegnanti che operano nelle scuole cattoliche degli Stati Uniti, insegnando a 2,7 milioni di studenti.\nSono circa 60-70 milioni i battezzati nella Chiesa cattolica statunitense, approssimativamente il 26% della popolazione degli U.S.A.\nNel 2002, un'indagine statistica della Pew Research ha rilevato che circa il 24% della popolazione adulta degli Stati Uniti si identifica come cattolica (\u00e8 da notare che il numero di battezzati \u00e8 normalmente pi\u00f9 elevato di quelli che si identificano come cattolici, in aggiunta i cattolici hanno un pi\u00f9 alto tasso di nascite e questo influisce sulla popolazione non adulta). Altre stime degli anni recenti danno un valore compreso tra il 20% e il 28%. I cattolici negli Stati Uniti sono circa il 6% di tutti gli appartenenti alla Chiesa nel mondo.\nUn sondaggio del Barna Group nel 2004 ha rilevato che le etnie dei cattolici sono cos\u00ec distribuite: 60% bianchi, 31% ispanici, 4% neri e il 5% di altre etnie.\nConferenza episcopale.\nLa Conferenza dei vescovi cattolici degli Stati Uniti (\"United States Conference of Catholic Bishops\", USCCB) nasce nel 2001 in seguito all'accorpamento di due precedenti istituzioni, la \"National Conference of Catholic Bishops\" e la \"United States Catholic Conference\" fondate nel 1966.\nChiesa nella societ\u00e0.\nCattolici in politica.\nNel 1928 erano ancora presenti anticlericalismo e anticattolicesimo in larghi strati della popolazione americana. Nelle elezioni presidenziali, il Partito Democratico candid\u00f2 il governatore dello Stato di New York Al Smith, (il primo cattolico candidato alla presidenza da un grande partito), che fu attaccato come \"papista\". L'elettorato temeva che \"se Al Smith fosse eletto presidente, gli Stati Uniti sarebbero governati dal Vaticano\"\nIl primo presidente cattolico fu John Fitzgerald Kennedy, eletto nel 1961. Nel 2020 viene eletto il secondo presidente cattolico, di origine sempre irlandese, Joe Biden.\nMezzi di comunicazione.\nMolte diocesi cattoliche statunitensi pubblicano giornali o riviste; inoltre esistono pubblicazioni cattoliche non ufficiali. Anche le radio cattoliche sono numerose. Il canale televisivo \"Eternal Word Television Network\" (EWTN), non controllato dall'episcopato, ha una presenza internazionale, trasmettendo in tutto il mondo in spagnolo e inglese. Un altro \u00e8 \"CatholicTV\".\nCasi di abusi su minori.\nDal 2002 \u00e8 partito dagli Stati Uniti il primo caso di pedofilia con eco internazionale, scoppiato in seguito alla scoperta di abusi sessuali perpetrati da pi\u00f9 sacerdoti nei confronti di minorenni nell'arcidiocesi di Boston.\nNel giugno 2002 la conferenza episcopale ha nominato una commissione indipendente (\"National Review Board\") per indagare sul fenomeno degli abusi sessuali su minori perpetrati da ecclesiastici cattolici. Il governatore dell'Oklahoma Frank Keating, cattolico praticante ed aderente al partito Repubblicano \u00e8 stato chiamato alla direzione della commissione. Nel giugno successivo, dopo le critiche ricevute dall'arcivescovo di Los Angeles per aver paragonato alcuni leader della Chiesa americana alla Mafia, ha rassegnato le sue dimissioni, affermando che \"il non obbedire ai mandati di comparizione dei Gran Jury, sopprimere i nomi dei preti accusati, negare, confondere, non spiegare, \u00e8 il modello di un'organizzazione malavitosa, non della mia Chiesa\".\nSecondo una stima di Andrew Greeley, sacerdote dell'arcidiocesi di Chicago e professore di sociologia alle Universit\u00e0 di Chicago e dell'Arizona, da 2.000 a 4.000 preti avrebbero abusato di 100.000 minori, spesso senza che alcun provvedimento venisse preso al riguardo.\nMassimo Introvigne, citando dati del \"John Jay College of Criminal Justice\" della City University of New York, ha proposto cifre differenti. Dal 1950 al 2002 4.392 sacerdoti americani (su oltre 109.000) sono stati accusati di relazioni sessuali con \"minorenni\" (comprendendo, quindi, anche molti casi che non riguardano la pedofilia in senso stretto). Di questi, solo un centinaio sono stati condannati dalle Corti statunitensi. Il basso numero di condanne si spiegherebbe, per lo studio riportato da Introvigne, anche con il fatto che in molti casi all'illecito canonico non corrisponde un reato punito dalla legge penale statale (ad esempio, in alcuni Stati americani, il rapporto tra un sacerdote e una persona minorenne, ma maggiore di sedici anni e consenziente). Sempre secondo lo stesso studio, il 78,2% delle accuse si riferirebbe a minorenni che hanno superato la pubert\u00e0. I sacerdoti accusati di pedofilia in senso proprio sarebbero quindi 958 in cinquantadue anni. Dal 2000 in poi si registrerebbe, inoltre, un declino delle accuse.\nI casi delle arcidiocesi di Boston e Los Angeles.\nNell'Arcidiocesi di Boston \u00e8 esploso uno dei casi pi\u00f9 vasti di pedofilia che ha colpito appartenenti alla Chiesa cattolica. Pi\u00f9 di duecento sacerdoti (su circa 1500 operanti nella diocesi) sono stati accusati di abusi sessuali, ma i risultati delle inchieste giudiziarie hanno evidenziato come nella maggior parte dei casi le accuse fossero prive di fondamento: su 207 accusati, a giugno 2007 i sacerdoti effettivamente giudicati come colpevoli risultano essere 15.\nConsentendo il sistema giudiziario americano alle vittime di rivalersi economicamente sulla Chiesa, si \u00e8 registrato un forte indebitamento dell'arcidiocesi che ha dovuto vendere numerose propriet\u00e0 immobiliari per liquidare i rimborsi.\nIl fenomeno ha coinvolto anche l'Arcidiocesi di Los Angeles, con pi\u00f9 di 500 vittime e 113 preti coinvolti. Nel 2007 si \u00e8 giunti ad un accordo extragiudiziario che prevedeva il pagamento della cifra record di 660 milioni di dollari (pari a circa 485 milioni di euro) destinata a rimborsare i danni subiti dalle vittime.\nNel dicembre 2007 l'Arcidiocesi di Los Angeles \u00e8 stata condannata al pagamento di 500.000 dollari perch\u00e9 sette dei suoi sacerdoti furono riconosciuti colpevoli di aver violentato Rita Milla da quando questa aveva 16 anni. La donna ha anche una figlia da uno di questi prelati, mentre un altro aveva tentato di farla abortire in cambio di denaro.\nSecondo i dati diffusi dal Vaticano nel 2017, in occasione dell'inchiesta aperta in sede ONU nel Comitato contro la tortura, nel decennio precedente la Chiesa Cattolica degli Stati Uniti avrebbe liquidato risarcimenti alle vittime pari a 3 miliardi di dollari, nell'ambito di denunce che avevano avuto un riflesso nelle Corti di Giustizia dello Stato, escludendo quindi eventuali accordi extragiudiziali con patto di segretezza fra le parti."}
{"id": "509188", "revid": "339392", "url": "https://it.wikipedia.org/wiki?curid=509188", "title": "Chiesa cattolica in Stati Uniti", "text": ""}
{"id": "509195", "revid": "2091899", "url": "https://it.wikipedia.org/wiki?curid=509195", "title": "Mal Bay", "text": "Mal Bay \u00e8 un'insenatura irlandese del Clare. Non particolarmente estesa in profondit\u00e0, \u00e8 per\u00f2 abbastanza sviluppata longitudinalmente e formata da tre insenature minori.\nLe forti correnti atlantiche e l'impervia e spesso scoglierosa costa che la caratterizzano, l'hanno sempre fatta conoscere come un luogo molto pericoloso per la navigazione: a suffragare questa sinistra fama l'incredibile disastro navale del XVI secolo capitato all'Invincibile Armada spagnola sulle coste di Mutton, isolotto poco al largo della terraferma, e Mal Rock, altro scoglio nella baia, in particolare la nave \"San Marcos\" (790 tonnellate//409 uomini/33 cannoni) a Spanish Point (che infatti significa \"punto spagnolo\". Dei pochi sopravvissuti, assai pochi furono portati in salvo dalle popolazioni gaeliche, altri catturati, condannati a morte e giustiziati dallo sceriffo del Clare, Boetius MacClancy, molti dei quali secondo la tradizione a Gallows Hill (in gaelico irlandese, \"Cnoc na Crochaire\")."}
{"id": "509196", "revid": "110157", "url": "https://it.wikipedia.org/wiki?curid=509196", "title": "Cismon", "text": "Il Cismon \u00e8 un torrente che scorre tra Trentino e Veneto e costituisce il principale tributario del fiume Brenta. Nasce nei pressi di Passo Rolle e scorre lungo il Primiero; entra quindi nella \"val Cismon\", nel Feltrino, e confluisce nel Brenta presso Cismon del Grappa, in provincia di Vicenza.\nLa portata del Cismon non \u00e8 molto inferiore a quella del Brenta, di cui pu\u00f2 essere considerato il ramo superiore. Un motto in dialetto primierotto abbastanza conosciuto nelle zone attraversate da questo torrente sostiene infatti che \"El Brenta no sar\u00ece el Brenta se 'l Cismon no 'l ghe dese na sp\u00e9nta\" (\"Il Brenta non sarebbe il Brenta se il Cismon non gli desse una spinta\").\nNel 589 d.C., a seguito di un'alluvione devastante, il Cismon cambi\u00f2 bacino fluviale, passando dal bacino del Piave, fiume nel quale confluiva tra \"Art\u00e8n\" (Fonzaso) e \"Caupo\" (Seren del Grappa) attraverso l'attuale torrente Stizzon, a quello del Brenta. Attualmente, invece, dopo aver attraversato la conca di Fonzaso, d\u00e0 origine al lago artificiale del Corlo, le cui acque precorrono l'angusta valle di \"Incino\" e \"Rocca\" (frazioni di Arsi\u00e8), fino a riversarsi nel Brenta, in prossimit\u00e0 di Cismon del Grappa.\nLe acque del Cismon e dei suoi affluenti sono sfruttate per l'alimentazione di diversi impianti idroelettrici. L'alto corso del Cismon \u00e8 l'unico torrente trentino che presenta acque nella prima classe di qualit\u00e0 secondo l'indice biotico esteso (IBE), ottime per la pratica della pesca sportiva.\nBacino idrografico e affluenti.\nIl bacino idrografico del Cismon si estende per 640\u00a0km\u00b2., di cui 445 nel comprensorio di Primiero. \nI comuni compresi (anche parzialmente) nel bacino del Cismon-Vanoi-Senaiga sono: Cismon del Grappa, Arsi\u00e8, Fonzaso, Lamon, Sovramonte, Castello Tesino, Cinte Tesino, Canal San Bovo, Primiero San Martino di Castrozza, Im\u00e8r, Mezzano, Ziano di Fiemme.\nLista dei principali immissari del torrente Cismon nella valle di Primiero:\nAffluenti di destra\nAffluenti di sinistra"}
{"id": "509197", "revid": "228587", "url": "https://it.wikipedia.org/wiki?curid=509197", "title": "Prefettura di Wakayama", "text": " \u00e8 una prefettura giapponese con circa un milione di abitanti, che si trova nella regione di Kansai, sull'isola di Honsh\u016b. Il suo capoluogo \u00e8 l'omonima citt\u00e0 di Wakayama.\nGeografia fisica.\nLa prefettura di Wakayama confina a nord con la prefettura di \u014csaka, e ad est con le prefetture di Mie e Nara.\nSi affaccia ad ovest sul mare interno, e a sud sull'Oceano Pacifico.\nCitt\u00e0.\nLa prefettura di Wakayama comprende 9 citt\u00e0:\nAgricoltura.\nLa provincia di Wakayama \u00e8 al primo posto in Giappone per la produzione di \"miyagawa\" (detti anche \"mikan\"), variet\u00e0 di mandaranci senza semi, particolarmente dolci e saporiti. Il maggiore centro di produzione si trovano nel distretto di Arida, dove la coltivazione ebbe inizio nel XVI secolo. I \"miyagawa\" di Arida coprivano nel 2018 il 10% della produzione di arance e mandarini dell'intero Giappone. Anche l\"'hassaku\", agrume simile a un pompelmo con il colore di un'arancia, \u00e8 un prodotto tipico della prefettura di Wakayama, che nei primi anni del XXI secolo ne raccoglieva il 68% della produzione nazionale. La prefettura vanta il primato di produzione in Giappone anche di , ibrido di albicocca-prugna da cui si ricavano i popolari umeboshi e umeshu, con il 70% della produzione nazionale nel 2016."}
{"id": "509198", "revid": "984922", "url": "https://it.wikipedia.org/wiki?curid=509198", "title": "Cantone di Le Cannet", "text": "Il Cantone di Le Cannet \u00e8 una divisione amministrativa dell'Arrondissement di Grasse.\n\u00c8 stato ridefinito a seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015.\nComposizione.\nFino al 2014 comprendeva il solo comune di Le Cannet.\nDal 2015 comprende parte del comune di Le Cannet e il comune di Mougins."}
{"id": "509199", "revid": "834", "url": "https://it.wikipedia.org/wiki?curid=509199", "title": "Cantone di Mandelieu-Cannes-Ovest", "text": ""}
{"id": "509201", "revid": "1318658", "url": "https://it.wikipedia.org/wiki?curid=509201", "title": "Cantone di Mandelieu-Cannes-Ouest", "text": "Il Cantone di Mandelieu-Cannes-Ouest era una divisione amministrativa dell\"arrondissement\" di Grasse.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva il quartiere La Bocca (15.000 abitanti circa) che \u00e8 la parte occidentale della citt\u00e0 di Cannes e 2 comuni:"}
{"id": "509203", "revid": "125736726", "url": "https://it.wikipedia.org/wiki?curid=509203", "title": "Bernardino Campi", "text": "Biografia.\nFormatosi in area mantovana (suo maestro fu Ippolito Costa, figlio di Lorenzo Costa) e non imparentato con i cremonesi Giulio Campi e Antonio Campi, Bernardino Campi \u00e8 uno dei pi\u00f9 caratteristici esponenti del Manierismo nell'Italia settentrionale.\nIl suo esordio cremonese, gli affreschi della chiesa dei \"Santi Filippo e Giacomo\", mostra come i fondamenti della sua arte siano da ricercare nel manierismo lucido, elegante e sofisticato del Parmigianino. Dopo aver affrescato la cappella del Sacramento nella chiesa dei Santi Fermo e Rustico di Caravaggio, nel 1550 Bernardino Campi si trasfer\u00ec a Milano alla corte di Ferrante I Gonzaga, dove esporta le novit\u00e0 del manierismo in una scuola pittorica ancora attardata nell'imitazione dello stile di Leonardo e Gaudenzio Ferrari.\nA Milano si fece conoscere come ritrattista e come facile decoratore, attirando nella sua orbita giovani artisti locali (come Giovan Paolo Lomazzo e Giuseppe Meda) con cui, in un momento successivo, romper\u00e0 i rapporti. In questi anni milanesi esegue anche diverse pale d'altare, come la \"Madonna e Santi\" in Sant'Antonio Abate e quella di San Fedele (entrambe 1565), la \"Presentazione\" per la Chiesa Nuova di Caronno Pertusella (eseguita in concomitanza di un ciclo di affreschi di Giovan Paolo Lomazzo, 1565-1566) senza mancare di ottemperare a commissioni cremonesi, come la bella pala con le \"Sante Cecilia e Caterina\" per la chiesa di San Sigismondo (1566) per la quale pure realizz\u00f2 il disegno della monumentale cassa dell'organo.\nNel 1566 partecip\u00f2 al concorso per il Gonfalone di Milano, in concorrenza con l'ormai ex allievo Giuseppe Meda; la vittoria tocc\u00f2, tra mille polemiche, proprio a quest'ultimo, cos\u00ec come per la commissione delle ante d'organo del Duomo di Milano.\nNel 1570 esegu\u00ec l'affresco della cupola della stessa chiesa lavorando contemporaneamente ad un gruppo di tele per il Duomo di Cremona. \nSuccessivamente, dopo aver decorato l'oratorio certosino di San Colombano al Lambro (che dipendeva dalla certosa di Pavia), negli anni tra il 1582 e il 1584 Campi lavor\u00f2 per Vespasiano Gonzaga affrescando alcune sale del Palazzo Ducale di Sabbioneta e dipinse anche due pale d'altare raffiguranti una deposizione e una Adorazione dei Magi presso il Santuario di Santa Maria della Croce a Crema. e successivamente a Guastalla, sempre per un altro ramo della famiglia Gonzaga. Torn\u00f2 poi a Reggio Emilia per affrescare la chiesa di San Prospero.\nTra i suoi allievi si ricordano Andrea Mainardi e Sofonisba Anguissola (pittrice)."}
{"id": "509206", "revid": "1318658", "url": "https://it.wikipedia.org/wiki?curid=509206", "title": "Cantone di Mougins", "text": "Il Cantone di Mougins era una divisione amministrativa dell\"arrondissement\" di Grasse.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva una porzione di Le Cannet e 3 comuni:"}
{"id": "509208", "revid": "124843824", "url": "https://it.wikipedia.org/wiki?curid=509208", "title": "Tim Drake", "text": "Timothy Jackson \"Tim\" Drake \u00e8 un personaggio immaginario dell'universo dei fumetti della DC Comics, ideato da Marv Wolfman e Pat Broderick ed esordito come alter ego di Robin nel 1989 nella serie a fumetti \"Batman\" (vol. 1) n. 436. Il personaggio \u00e8 stata la terza incarnazione di Robin. Il sito web IGN lo ha inserito alla 32\u00aa posizione nella classifica dei cento maggiori eroi della storia dei fumetti.\nStoria editoriale.\nAlla fine degli anni ottanta la DC Comics si era trovata di fronte a un dubbio riguardo alla decisione dei lettori di far morire Jason Todd - il secondo Robin - nella saga \"Una morte in famiglia\": volevano che Batman fosse un vigilante solitario, non apprezzavano Jason Todd o volevano solo vedere se la DC lo avrebbe ucciso per davvero? Inoltre nel film di Batman del 1989 Robin non compariva, lasciando un motivo alla DC di lasciarlo fuori anche dai fumetti. Ciononostante, l\"'editor\" di Batman Denny O'Neil decise di introdurre un nuovo Robin.\nCreazione del personaggio.\nI lettori DC Comics avevano optato, tramite sondaggio telefonico, per la morte del secondo Robin, Jason Todd, che venne quindi fatto morire per mano del Joker nella saga \"\" (1988). Sebbene il secondo Robin fosse durato per meno di cinque anni rispetto ai quaranta del primo, Dick Grayson, la casa editrice volle per\u00f2 rilanciare la spalla di Batman e, nell'agosto 1988, Marv Wolfman e Pat Broderick scrissero \"Batman: Anno Tre\", che oltre a rinarrare le origini di Dick, vedeva il giovane Tim Drake assistere alla morte dei Grayson. In \"Un luogo solitario dove morire\" Tim scopriva invece le loro identit\u00e0, e chiedeva a Dick di tornare ad essere Robin, salvo poi essere lui a proporsi come tale. L'editor Dennis O'Neil affid\u00f2 a Neal Adams il compito di riaggiornare il costume di Robin, e negli ammodernamenti vi aggiunse un mantello molto pi\u00f9 oscuro. Incaricato di scrivere le prime storie di questo terzo Robin fu Chuck Dixon. Robin, assieme al maggiordomo Alfred, formava la famiglia di Batman, un legame che permetteva una migliore immedesimazione nei rapporti da parte dei lettori e, in pi\u00f9, Dixon si accorse che nelle storie spesso non appariva come semplice anello debole della lotta al crimine, bens\u00ec giocava un ruolo da protagonista; alla fine Dixon arriv\u00f2 a scrivere per questo personaggio pi\u00f9 di 150 storie.\nMiniserie e serie regolare.\nLa DC Comics pubblic\u00f2 nel 1991 una prima miniserie scritta da Chuck Dixon, nella quale Tim si allena viaggiando per il mondo. Le origini meno cupe dei predecessori, in quanto non subito orfano come Bruce Wayne, Dick Grayson o Jason Todd, e il poter mostrare anche una vita normale al di fuori del costume, da adolescente che frequenta il liceo, contribu\u00ec all'interesse nei confronti del personaggio. Dopo altre due miniserie, a Robin venne dedicata una serie regolare.\nRed Robin.\nA seguito dell'evento di \"Batman R.I.P.\", nel 2009 DC Comics rilanci\u00f2 il personaggio con una nuova identit\u00e0 segreta e un nuovo costume, Red Robin, dedicandogli inoltre una testata autonoma, \"Red Robin\" (vol. 1), nella quale Tim Drake, convinto che Bruce sia ancora vivo, lascia Gotham e il classico costume di Robin, facendosi chiamare Red Robin.\n\"Batman Beyond\".\nA causa della morte di Terry McGinnis, avvenuta nella miniserie \"The New 52: Futures End\", diventer\u00e0 momentaneamente il nuovo Batman Beyond.\nDopo la sconfitta di Brother Eye, scoprir\u00e0 che in realt\u00e0 Terry McGinnis non \u00e8 realmente morto e restituir\u00e0 il mantello di Batman al suo legittimo proprietario\nBiografia del personaggio.\nTim Drake ancora bambino, figlio del proprietario delle Drake Industries, \u00e8 al circo Haly durante l'ultima esibizione dei Flying Grayson, durante la quale Dick Grayson perde entrambi i genitori. Tormentato da quell'esperienza, anni dopo riconosce Dick nelle immagini televisive delle acrobazie di Robin, intuendone cos\u00ec la sua vera identit\u00e0.. Quando Jason Todd perde la vita e Batman, sconvolto, diventa maggiormente violento, Tim contatta Dick, divenuto nel frattempo Nightwing, per convincerlo a rivestire il ruolo di Robin, in maniera da ridonare un equilibrio a Batman, ma siccome Dick rifiuta, decide di proporsi come nuova spalla, dimostrando il suo valore contribuendo a sconfiggere un piano criminale di Due Facce. Batman quindi accetta a condizione che si sottoponga a un intenso allenamento, per evitare di mandarlo impreparato sul campo come fu per Jason. Intanto, durante un viaggio d'affari, i genitori di Tim vengono rapiti da uno sciamano vud\u00f9 e, nonostante l'intervento di Batman, la madre muore e il padre resta paralizzato.\nBruce fa addestrare Tim in giro per il mondo. Tornato a Gotham, affronta e sconfigge da solo Joker. Tim continua ad affiancare Batman anche quando viene sconfitto da Bane e il suo mantello viene preso prima da Jean-Paul Valley ed in seguito da Dick Grayson, prima che Bruce Wayne torni definitivamente come Batman. Nel frattempo, Tim frequenta Ariana Dzerchenko mentre di notte, nei panni di Robin, affronta alcune avventure con Stephanie Brown, figlia del criminale Cluemaster, vigilante sotto l'identit\u00e0 di Spoiler; combattuto tra l'affetto per entrambe, Tim infine sceglie Stephanie. Tim fonda inoltre la Young Justice assieme a Superboy e Impulso, che si scioglier\u00e0 quando Donna Troy perder\u00e0 la vita. Solo allora riformer\u00e0 i Giovani Titani. Frequenta la scuola privata Brentwood Academy. Quando il padre scopre la sua vera identit\u00e0, Tim abbandona temporaneamente il mantello, e viene sostituito dalla sua ex ragazza, Stephanie Brown. Quando a Gotham City esplode per\u00f2 una violenta guerra fra bande, Tim decide di tornare ad essere Robin. Dopo aver perso il padre Jack, ucciso da Capitan Boomerang, Tim viene adottato da Bruce Wayne. Nel frattempo, quando l'amico Conner perde la vita, Tim decide di modificare il suo costume, rendendolo nero e rosso in ricordo dell'amico.\nA seguito poi della scomparsa di Batman, Dick Grayson ne prende il posto e, nei panni del nuovo Batman affida il ruolo di nuovo Robin a Damian Wayne. Tim decide cos\u00ec di continuare la lotta al crimine e la ricerca di Bruce Wayne in Europa, adottando la nuova identit\u00e0 di Red Robin. Dopo Battle for the Cowl, Jason Todd torna da una dimensione parallela, nei panni di Red Robin. Jason smette l'abito e torna a essere Red Hood II. Il criminale Ulysses Armostrong diventa il secondo Red Robin ma poco dopo anche lui abbandona questo identit\u00e0. Intanto - dopo gli eventi di \"Batman R.I.P.\" - Dick Grayson, nei panni di Batman, decide che Damian Wayne sar\u00e0 il nuovo Robin, il quinto, perch\u00e9 Robin non pu\u00f2 che essere allievo di Batman, e se Tim Drake era allievo di Bruce Wayne, con Dick \u00e8 alla pari. Tim, riluttante, accetta di cedere il posto di Robin a Damian e prende, per s\u00e9, quello di Jason e Ulysses: diventa il terzo Red Robin e va alla ricerca di Bruce.\nPoteri e abilit\u00e0.\nCome i suoi predecessori, anche Tim \u00e8 un ottimo acrobata, esperto in arti marziali (apprese in giro per il mondo da maestri che hanno addestrato anche Batman, compresa Lady Shiva) e fa uso di una cintura piena di gadgets e accessori ultra tecnologici che lo aiutano nella guerra al crimine. \u00c8 dotato di un jet pack con delle ali formate da un materiale svariate volte pi\u00f9 resistente dell'acciaio, costruito dal settore Ricerca e Sviluppo della WayneTech. Le ali fungono non solo per il volo, ma anche per protezione contro armi, fuoco, sostanze corrosive ect. L'arma che predilige \u00e8 il bastone, e la sua forma preferita di combattimento \u00e8 il \"fighting stick\". Tim ha mescolato insieme varie forme di arti marziali, prendendo spunto dagli addestramenti avuti con Batman, Lady Shiva, Dick Grayson e Oliver Queen, unendoli in una sua forma personale, ma lo stile che predilige di pi\u00f9 \u00e8 il Taekwondo. Ci\u00f2 lo rende un formidabile combattente. Nei fumetti si suggerisce che Tim abbia una concentrazione mentale ben oltre i normali limiti umani e che possa formulare calcoli superiori a quelli della maggior parte degli esseri umani. Dato che \u00e8 stato addestrato da Batman, Tim \u00e8 un esperto in svariati campi della scienza, in particolare l'informatica, l'elettronica, la meccanica, la chimica e la biotecnologia. Ha dimostrato il suo genio nel campo della genetica, nel clonare Superboy. Tra tutti gli alleati di Batman, Tim sembra essere l'unico che potrebbe in un futuro prossimo, rivaleggiare con l'intelligenza del suo mentore. Batman ha affermato infatti che Tim potrebbe addirittura superarlo in bravura come detective. Questo ha generato nel tempo diverse speculazioni in merito al fatto che potrebbe rientrare tra gli esseri umani pi\u00f9 intelligenti dell'Universo DC, insieme a Batman, Lex Luthor, l'Enigmista, Mr. Terrific e Ray Palmer. Tim \u00e8 infatti un formidabile cultore in svariati campi della scienza, praticamente leader, la mente e il tattico dei Teen Titans. In una storia, Bart Allen, alias Kid Flash, grazie alla sua supervelocit\u00e0 riusc\u00ec a leggere e memorizzare un'intera libreria, ma lui stesso afferm\u00f2 che si sentiva un idiota vicino a Tim. Lo stesso Dick Grayson, il primo Robin e attuale Nightwing disse che Tim lo superava in intelligenza, sebbene anche Nightwing sia stato leader dei Teen Titans prima di Tim.\nCostume e accessori.\nLa versione del costume da Robin indossato da Tim Drake consiste in:\nRobin utilizza inoltre la Redbird, automobile sport coup\u00e9 accessoriata come la Batmobile, e una motocicletta da cross da 491\u00a0cm\u00b3 con raffreddamento ad acqua.\nDopo \"Crisi infinita\" Tim modifica il costume, abbandonando la tonalit\u00e0 verde, mentre quando assume l'identit\u00e0 di Red Robin, al costume viene eliminata la \"R\" in favore di un logo giallo raffigurante la testa di un pettirosso sul petto.\nAltre versioni.\nNel nono albo della serie \"JLA\" (1997) il criminale La Chiave provoca agli eroi un'allucinazione per cui in una sorta di mondo alternativo, Tim veste i panni di Batman.\nNella miniserie \"The Lost Years\", ispirata alle serie animata \"The Batman Adventures\" e dedicata al passaggio di Dick Grayson da Robin a Nightwing, Tim viene descritto come un ladruncolo appassionato per\u00f2 della gesta della Bat-family; figlio del criminale di mezza tacca Steven \"Shifty\" Drake, quando viene braccato da altri delinquenti al soldo di Due Facce in cerca del padre, Batman lo salva e, resosi conto dei suoi desideri e del suo valore, accetta di addestrarlo come nuovo Ragazzo Meraviglia.\nNella serie \"Tiny Titans\" di Art Baltazar e Franco, Tim e Jason Todd sono due bambini cui Barbara Gordon deve fare da babysitter.\nAltri media.\nVideogiochi.\nIl Robin di cui Tim Drake veste i panni appare nei seguenti videogiochi:"}
{"id": "509209", "revid": "38120", "url": "https://it.wikipedia.org/wiki?curid=509209", "title": "Timothy Drake", "text": ""}
{"id": "509210", "revid": "1318658", "url": "https://it.wikipedia.org/wiki?curid=509210", "title": "Cantone di Saint-Auban", "text": "Il Cantone di Saint-Auban era una divisione amministrativa dell\"arrondissement\" di Grasse.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 13 comuni:"}
{"id": "509212", "revid": "125290682", "url": "https://it.wikipedia.org/wiki?curid=509212", "title": "Doomsday (personaggio)", "text": "Doomsday \u00e8 un personaggio dei fumetti pubblicati dalla DC Comics, creato da Dan Jurgens nel 1992.\nChiamato anche \"La creatura dell'Armageddon\" e \"Colui che porta all'estinzione\", Doomsday \u00e8 uno dei pi\u00f9 potenti supercriminali dell'universo DC divenuto celebre per aver ucciso Superman durante la saga intitolata proprio \"La morte di Superman\".\n\u00c8 stato inserito al quarantaseiesimo posto nella classifica dei cento migliori cattivi nella storia dei fumetti creata da \"IGN\".\nBiografia del personaggio.\n\"La morte di Superman\".\nNella sua prima apparizione Doomsday si libera da una misteriosa prigione (non si sa chi o come l'abbia catturato) e vaga senza meta per l'America, uccidendo e devastando tutto quello che incontra sul suo cammino.\nPer contrastarlo viene chiamata la Justice League, ma neppure i pi\u00f9 potenti eroi della Terra riescono a fermarlo: Guy Gardner, Blue Beetle, Ice e Bloodwynd vengono sbaragliati dal potentissimo alieno e Booster Gold, salvato all'ultimo da Superman, impressionato dalla sua spaventosa potenza lo ribattezz\u00f2 appunto \"Doomsday\".\nL'uomo d'acciaio tent\u00f2 di sconfiggerlo, ma il mostro riusc\u00ec a tener testa ad ogni suo attacco: alle porte di Metropolis, i due si scambiarono colpi di inaudita potenza dando vita ad un violentissimo scontro che si concluse con la morte di entrambi, sotto gli occhi di Lois Lane in lacrime davanti al corpo senza vita di Superman.\nOrigini.\nNella saga \"Il cacciatore e la preda\" vengono svelate le sue origini: circa 250.000 anni fa, il folle scienziato alieno Bertron condusse un esperimento con lo scopo di creare la forma di vita perfetta.\nLo scienziato abbandon\u00f2 un bambino su Krypton, a quei tempi uno dei pianeti pi\u00f9 pericolosi dell'universo a causa dei terribili predatori che lo abitavano e della sua atmosfera irrespirabile, e mor\u00ec all'istante: Bertron recuper\u00f2 i suoi resti e lo clon\u00f2, ripetendo questo esperimento migliaia di volte. Con il tempo il bambino cominci\u00f2 ad evolversi, adattandosi all'atmosfera e arrivando ad uccidere tutti i predatori che abitavano Krypton, e svilupp\u00f2 addirittura la capacit\u00e0 di risorgere divenendo di volta in volta immune a ci\u00f2 che lo aveva ucciso; in seguito elimin\u00f2 lo stesso Bertron, che reputava responsabile delle sue migliaia di morti. A causa della tragica esperienza su Krypton, Doomsday identifica ogni kriptoniano come suo nemico e ci\u00f2 spiega il suo istintivo odio per Superman.\nDoomsday fugg\u00ec infine dalla sua prigionia su una navicella di Bertron e si rec\u00f2 su numerosi mondi seminando morte e distruzione. Il suo pellegrinaggio dur\u00f2 pi\u00f9 di cinquemila anni finch\u00e9 non giunse su Calaton, che razzi\u00f2 per tre anni; i sopravvissuti della capitale di questo mondo unirono le loro forze vitali combinandosi in un unico potentissimo essere, Radiant, che uccise Doomsday con un potente raggio energetico: il suo corpo venne incatenato e avvolto in una tuta contenitiva per poi essere lanciato nello spazio. Il mostro precipit\u00f2 quindi sulla Terra e dopo anni di prigionia nel sottosuolo, avendo sviluppato la capacit\u00e0 di risorgere, si liber\u00f2 e devast\u00f2 gli Stati Uniti: \u00e8 a questo punto che si tenne il furibondo scontro tra lui e Superman.\nA seguito della morte del supereroe, quattro personaggi (Eradicatore, Superboy, Acciaio e Cyborg) si fanno avanti come suoi sostituti e addirittura due di essi sostengono di essere Superman; uno di loro deposita il cadavere di Doomsday su un asteroide fluttuante affinch\u00e9 vaghi per sempre nell'universo ed \u00e8 proprio su questo corpo celeste che il mostro si risveglia, dimostrandosi pi\u00f9 vivo che mai sebbene prigioniero. Il corpo viene recuperato da un cargo diretto su Apokolips sul quale Doomsday rinviene e massacra tutto l'equipaggio. Una volta atterrato devasta il pianeta di Darkseid, che si trova costretto ad affrontarlo: il tiranno del pianeta si trover\u00e0 tuttavia in grande difficolt\u00e0 in quanto Doomsday si rivela immune persino ai Raggi Omega, la sua arma pi\u00f9 potente.\nSuperman rivela la sua paura per il suo assassino e lo affronta per la seconda volta con l'aiuto di una potente scatola madre che aumenta i suoi poteri. Nonostante ci\u00f2 l'eroe sembra destinato a soccombere: Doomsday \u00e8 pi\u00f9 forte di prima, si rigenera e ha sviluppato poteri per contrastare quelli del suo avversario. Alla fine, grazie all'aiuto di Waverider degli uomini lineari, Superman riesce a spedire Doomsday alla fine del tempo, dove l'entropia dissolve ogni cosa, e il mostro grigio sembra definitivamente distrutto.\nIl terzo incontro tra i due \u00e8 decisamente diverso dai precedenti: in uno scontro con Superman, infatti, Brainiac riporta ustioni gravissime e rischia di morire ma si scopre che si \u00e8 impossessato del corpo di Doomsday quando l'ex Lanterna Verde conosciuta ora con il nome di Parallax scaten\u00f2 \"l'ora zero\", cio\u00e8 il tentativo di creare nuove realt\u00e0 spazio-tempo; il rimedio a tutto questo avrebbe ricomposto il tempo e tutto sarebbe riaccaduto, cos\u00ec Brainiac riusc\u00ec a salvare Doomsday dall'entropia e a tenerlo incosciente. Brainiac, in fin di vita, rivers\u00f2 la sua mente nel corpo del gigante, deciso a vendicarsi di Superman: il risultato di questa fusione fu in grado di fare a pezzi in pochi minuti la JLA. La battaglia si conclude con Superman che riesce prima a separare il corpo di Doomsday dalla mente di Brainiac, per poi rinchiuderlo in quattro teletrasportatori sulla Luna in modo che i suoi atomi restino divisi al 25% in ognuno.\nDoomsday fa poi una breve apparizione in \"Our Worlds at War\", la saga di Imperiex: nel tentativo disperato di salvare la Terra, Doomsday viene liberato dalla sua prigione lunare dopo aver sostituito nella sua mente l'immagine di Superman con quella di Imperiex, ma quest'ultimo lo riduce ad uno scheletro con un solo colpo. Il metallo con cui erano composte le catene che imprigionavano Doomsday dopo la sua sconfitta su Calaton sono cos\u00ec resistenti che Superman non riesce n\u00e9 a romperle n\u00e9 a fonderle con la vista laser e lo stesso si salva solo perch\u00e9 Black Rider lo rispedisce nel mondo dei vivi.\nNella saga \"Joker, l'ultima risata\" si scopre che i resti del corpo di Doomsday verranno poi recuperati da Lex Luthor che lo ricostruir\u00e0 utilizzando anche frammenti di DNA kryptoniano per accelerarne la rinascita (si era stimato che per risorgere dallo scheletro gli ci sarebbero voluti migliaia di anni). Doomsday scappa grazie a Joker, ma Superman lo batte dato che a causa del DNA kriptoniano \u00e8 in grado di provare sia la paura che il dolore. Doomsday poi viene ceduto da Luthor a Darkseid come saldo del debito creatosi nella saga \"Our World at War\".\nDoomsday far\u00e0 altre apparizioni, ma di minore importanza.\n\"Il Regno di Doomsday\".\nIl mostruoso distruttore grigio \u00e8 tornato (privo delle lacune derivanti dalla modifica genetica di Luthor) e lo sforzo congiunto di ben ottanta supereroi (tra cui Superman, Capitan Atom e Capitan Marvel), e di potenti villain come Black Adam e Major Force potrebbe non essere sufficiente a contrastarlo.\nIn \"Il Ritorno di Doomsday\", volume precedente a quello di cui sopra, il mostro torna sulla Terra alla ricerca dei Kryptoniani: dopo aver sconfitto facilmente la maggior parte di essi (come Superboy, Supergirl e Zod) scompare.\nPoteri e abilit\u00e0.\nDoomsday possiede caratteristiche fisiche paragonabili solo a quelle di Superman, assieme al quale \u00e8 l'unico essere vivente ad essere sopravvissuto ai Raggi Omega di Darkseid.\nLa sua potenza, superiore a quella di ogni altro personaggio dell'universo DC, gli consente di sollevare facilmente mille tonnellate, abbattere pareti di titanio e combattere alla pari con Kal-El riuscendo persino a spezzargli un braccio, lanciarlo contro un'astronave e farlo passare attraverso dieci edifici; ha anche causato un terremoto, che ha distrutto due intere citt\u00e0, semplicemente colpendo il terreno con un pugno. Grazie alla forza delle gambe \u00e8 in grado di muoversi alla velocit\u00e0 del suono e percorrere diverse miglia con un unico salto, sopperendo cos\u00ec all'impossibilit\u00e0 di volare.\nLa sua resistenza sembra illimitata quanto la sua forza: riesce infatti a vincere facilmente la forza di gravit\u00e0 e pu\u00f2 sopravvivere anche ad esplosioni atomiche, oltre a non avvertire dolore e fatica nemmeno combattendo contro tutta la JLA; non ha bisogno di nutrirsi, respirare, dormire o soddisfare gli altri bisogni fisiologici primari, \u00e8 immune agli elementi nocivi, alle malattie e all'invecchiamento. \u00c8 anche dotato di un fattore rigenerante tra i pi\u00f9 efficaci: nello scontro con Superman, durato un giorno intero, ogni sua ferita si \u00e8 rimarginata in pochi istanti ed \u00e8 riuscito a resistere senza problemi ai colpi di esseri dotati di forza sovrumana come lo stesso Superman, Maxima e Capitan Atom. Sempre questa facolt\u00e0 gli consente di sviluppare in pochi istanti caratteristiche e poteri in grado di contrastare quelli del proprio nemico: quando Superman lo ha attaccato con le onde ultrasoniche, i canali uditivi del mostro si sono chiusi e durante lo scontro con Martian Manhunter ha iniziato a sputare fuoco.\nPossiede inoltre una velocit\u00e0 impressionante per le sue dimensioni: i suoi incredibili riflessi gli permettono di tener testa a personaggi come Superman, Martian Manhunter e Capitan Atom, colpire Flash e tenere testa a tutta la Justice League che lo attaccava simultaneamente. Pu\u00f2 anche avvertire la presenza di qualunque kryptoniano nelle vicinanze.\nIl suo vero potere risiede per\u00f2 nella capacit\u00e0 di resuscitare ogni volta che viene ucciso, evolvendosi contro ci\u00f2 che l'ha sconfitto e divenendo sempre pi\u00f9 forte; il tempo impiegato per rigenerarsi \u00e8 comunque direttamente proporzionale alla gravit\u00e0 del danno subito.\nAltre versioni.\n\"Amalgam\".\nNell'universo Amalgam, Doomsday si fonde ad uno dei pi\u00f9 celebri supercriminali della Marvel Comics, il Dottor Destino, dando vita al Dottor Doomsday.\n\"Superman: Red Son\".\nDoomsday fa una breve apparizione anche nell'Elseworld \": qui \u00e8 una creatura artificiale creata dallo scienziato americano Lex Luthor per contrastare l'ascesa del Superman comunista."}
{"id": "509213", "revid": "451241", "url": "https://it.wikipedia.org/wiki?curid=509213", "title": "Nikolaj Il'i\u010d Kamov", "text": "Biografia.\nA 16 anni Nikolaj Kamov \u00e8 diventato uno studente dell'Universit\u00e0 Tecnologica di Tomsk, nella Siberia Occidentale, in Russia. Si \u00e8 laureato nel 1923 dopo 5 anni degli studi alla facolt\u00e0 di scienze meccaniche. Nella storia dell'Universit\u00e0 Tecnologica di Tomsk Kamov \u00e8 rimasto il pi\u00f9 giovane laureato in Ingegneria. Nel 1929 ha creato il primo autogiro sovietico Kaskr-1 (in italiano: Ingegnere rosso). Nel 1935 \u00e8 stato creato l'autogiro A-7 impegnato nell'Armata Rossa durante la Seconda guerra mondiale. Nel 1940 Kamov \u00e8 diventato il costruttore generale degli elicotteri sovietici.\nNikolaj Kamov \u00e8 stato insignito del premio eroe del lavoro socialista (1972), del premio di Stato dell'URSS (1972) ed \u00e8 stato nominato professore di scienze tecniche nel 1962. Dal 1943 Kamov \u00e8 stato membro del Comitato centrale del PCUS. La fabbrica degli elicotteri di Uchta porta dal 1992 il nome di Kamov."}
{"id": "509214", "revid": "1318658", "url": "https://it.wikipedia.org/wiki?curid=509214", "title": "Cantone di Saint-Vallier-de-Thiey", "text": "Il Cantone di Saint-Vallier-de-Thiey era una divisione amministrativa dell\"arrondissement\" di Grasse.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 7 comuni:"}
{"id": "509216", "revid": "125992501", "url": "https://it.wikipedia.org/wiki?curid=509216", "title": "Sergej Pavlovi\u010d Korol\u00ebv", "text": "Fu un ingegnere sovietico progettista di razzi, conosciuto semplicemente come il \"Capo progettista\". \u00c8 considerato il principale artefice del programma spaziale sovietico, che ha diretto durante la corsa allo spazio tra gli Stati Uniti e l'Unione Sovietica negli anni cinquanta e sessanta. Tra i suoi principali successi il razzo vettore R-7 da lui progettato, lo Sputnik 1 che fu il primo satellite artificiale lanciato in orbita attorno alla Terra, l'invio della cagnolina Laika a bordo dello Sputnik 2. Il pi\u00f9 grande trionfo di Korol\u00ebv fu l'invio del primo essere umano nello spazio, Jurij Gagarin, a bordo della Vostok 1.\nCresciuto a Odessa, Korol\u00ebv studi\u00f2 come progettista aeronautico e nel 1926 venne ammesso all'universit\u00e0 tecnica statale moscovita N. \u0116. Bauman, dove si laure\u00f2 nel 1929, avendo avuto come supervisore Andrej Tupolev. Nel 1938 venne arrestato con la falsa accusa di essere un controrivoluzionario e venne rilasciato solo sei anni dopo, avendo in questo periodo speso anche sei mesi presso il campo di lavoro di Kolyma. Dopo il suo rilascio divenne rapidamente uno dei pi\u00f9 affermati progettisti sovietici di razzi, entrando a far parte del programma spaziale sovietico e diventandone il direttore. Divenne membro dell'Accademia russa delle scienze e supervision\u00f2 i programmi Sputnik e Vostok, che portarono il primo uomo nello spazio e misero l'Unione Sovietica in vantaggio sugli Stati Uniti nella corsa allo spazio. La sua improvvisa morte nel gennaio 1966 interruppe i suoi piani per raggiungere la Luna prima degli statunitensi. Noto solamente come il \"Capo progettista\" per proteggerlo da possibili attentati nel corso della guerra fredda, la sua identit\u00e0 venne svelata solo dopo la sua morte. \u00c8 sepolto presso la necropoli delle mura del Cremlino.\nBiografia.\nGiovent\u00f9 e studi.\nSergej Pavlovi\u010d Korol\u00ebv nacque il 30 dicembre 1906 (data del calendario giuliano corrispondente al 12 gennaio 1907 nel calendario gregoriano) a \u017dytomyr, nel Governatorato della Volinia dell'Impero russo (oggi \u017dytomyr \u00e8 in Ucraina), figlio di Pavlo Jakovy\u010d Korol\u00ebv e Marija Mykola\u00efvna Moskalenko. Dal lato paterno aveva origini russe e bielorusse, dal lato materno aveva origini legate ai cosacchi ucraini, ma anche greche e polacche. Tre anni dopo la nascita di Sergej i genitori si separarono, anche a causa delle difficolt\u00e0 economiche che stavano affrontando. Sergej si trasfer\u00ec con la madre a Ni\u017eyn, citt\u00e0 di origine dei nonni materni, dove crebbe senza pi\u00f9 rivedere il padre, che mor\u00ec nel 1929. La madre si rispos\u00f2 nel 1916 con Grigorij Michailovi\u010d Balanin, un ingegnere elettrico. Quando quest'ultimo ottenne un lavoro nelle ferrovie regionali, la coppia si trasfer\u00ec a Odessa nel 1917. Qui la coppia and\u00f2 incontro agli eventi tumultuosi che caratterizzarono la rivoluzione russa, finch\u00e9 nel 1920 i bolscevichi presero il potere. Le scuole vennero chiuse e il giovane Sergej dovette continuare i suoi studi a casa, sostenuto dalla madre insegnante e dal padrigno, nonostante si fosse anche ammalato di tifo.\nDurante i suoi studi, prevalentemente votati alla carpenteria, Sergej dimostr\u00f2 una particolare predisposizione per l'ingegneria aeronautica, soprattutto dopo aver preso parte a un'esibizione di volo nel 1913. Inoltre, a Odessa era presente un distaccamento di aerei militari, che contribu\u00ec ad aumentare l'interesse per il mondo aeronautico nel giovane Sergej. Ai suoi studi affianc\u00f2 questa sua passione, iniziando a progettare alianti e entrando nel locale club di alianti. Nel 1923 entr\u00f2 a far parte della societ\u00e0 di aviazione e navigazione aerea dell'Ucraina e della Crimea (OAVUK), iniziando a prendere lezioni di volo dopo essere entrato nello squadrone di idrovolanti di Odessa e volando pi\u00f9 volte come passeggero. Nel 1924 progett\u00f2 un prototipo di aliante, chiamato K-5, per la OAVUK. Nello stesso 1924 si iscrisse all'Istituto Politecnico di Kiev, presso il quale si tenevano corsi di aeronautica. A Kiev viveva con lo zio Jurij e lavorava per pagarsi gli studi. I suoi studi erano prevalentemente orientati verso gli aspetti pratici, includendo corsi di ingegneria, fisica e matematica; e fu in questi corsi che Sergej incontr\u00f2 la sua futura moglie Xenia Vincentini. Nel 1925 venne ammesso a un corso a numero chiuso sulla progettazione degli alianti e si ruppe anche due costole in un volo di prova di un aliante da lui progettato. Nel luglio 1926 venne ammesso alla prestigiosa universit\u00e0 tecnica statale moscovita N. \u0116. Bauman. Qui Sergej ebbe modo di approfondire i suoi studi aeronautici e continu\u00f2 a progettare alianti, finch\u00e9 nel 1929 vol\u00f2 su un aliante da lui progettato nel corso di una competizione. Nello stesso 1929 il partito comunista sovietico decret\u00f2 un'accelerazione degli studi ingegneristici per andare incontro alle necessit\u00e0 nazionali, cosicch\u00e9 Sergej ottenne il diploma grazie al progetto di un velivolo, avendo come supervisore Andrej Tupolev.\nPrimi anni di carriera.\nUna volta laureatosi, Korol\u00ebv inizi\u00f2 a lavorare coi migliori progettisti sovietici nella quarta sezione sperimentale di progettazione di aeroplani OPO-4, guidata dal costruttore di aeroplani francese Paul Richard, che si era trasferito in Unione Sovietica negli anni venti. Al suo lavoro continu\u00f2 ad affiancare la progettazione di alianti che fossero in grado di compiere acrobazie. Nel 1930, mentre lavorava nel gruppo che stava progettando il bombardiere pesante Tupolev TB-3, inizi\u00f2 a interessarsi alla possibilit\u00e0 di usare motori a razzo a combustibile liquido per dare propulsione agli aeroplani. Nello stesso 1930 Korol\u00ebv ottenne il brevetto di pilota e inizi\u00f2 a pilotare gli alianti da lui stesso progettati.\nIl 6 agosto 1931 Korol\u00ebv si spos\u00f2 con Xenia Vincentini, dopo che nel 1924 lei aveva rifiutato la proposta per poter completare i suoi studi. Nello stesso 1931 Korol\u00ebv e Fridrich Cander parteciparono alla fondazione del Gruppo per lo studio del moto reattivo (GIRD \"\u0413\u0440\u0443\u043f\u043f\u0430 \u0438\u0437\u0443\u0447\u0435\u043d\u0438\u044f \u0440\u0435\u0430\u043a\u0442\u0438\u0432\u043d\u043e\u0433\u043e \u0434\u0432\u0438\u0436\u0435\u043d\u0438\u044f\"), tra i primi centri statali per lo sviluppo di razzi in Unione Sovietica. Nel maggio 1932 Korol\u00ebv venne nominato capo del gruppo di lavoro, che arriv\u00f2 a sviluppare tre differenti sistemi di propulsione. Il primo lancio di un razzo a combustibile liquido fu quello del GIRD-X che avvenne nel marzo 1933. Nel successivo mese di agosto venne effettuato il lancio del razzo GIRD-09, nel quale entrava in camera di combustione anche l'ossigeno liquido che era prevalentemente parte del sistema di raffreddamento. Visto il crescente interesse militare in queste applicazioni, il gruppo GIRD venne unito nello stesso 1933 al gruppo di gasdinamica (GID), che aveva sede a Leningrado, nel nuovo istituto per la ricerca della propulsione a reazione (RNII, \"\u0420\u0435\u0430\u043a\u0442\u0438\u0432\u043d\u044b\u0439 \u043d\u0430\u0443\u0447\u043d\u043e-\u0438\u0441\u0441\u043b\u0435\u0434\u043e\u0432\u0430\u0442\u0435\u043b\u044c\u0441\u043a\u0438\u0439 \u0438\u043d\u0441\u0442\u0438\u0442\u0443\u0442\"). Il nuovo gruppo era guidato dall'ingegnere militare Ivan Kleim\u00ebnov e vennero inseriti nel gruppo molti validi ingegneri, tra i quali Valentin Glu\u0161ko. Korol\u00ebv venne nominato vice capo dell'istituto e supervision\u00f2 la progettazione e lo sviluppo di missili da crociera e di alianti a propulsione.\nIl 10 aprile 1935 nacque la sua prima figlia, Natalja, e nello stesso anno divenne ingegnere capo del RNII. Sotto la sua direzione, il gruppo di lavoro continu\u00f2 lo sviluppo dei motori a razzo, con una particolare attenzione alla stabilit\u00e0 e al controllo. In particolare, venne sviluppato un sistema di controllo della stabilit\u00e0 di tipo giroscopico, che consentiva di avere voli stabili su una traiettoria programmata. Nel 1936 venne sviluppato il missile 212, un missile aria-superficie.\nArresto e prigionia.\nIl 27 giugno 1938, durante le purghe staliniane, Korol\u00ebv venne arrestato dalla NKVD con l'accusa di aver rallentato deliberatamente il lavoro di ricerca dell'istituto, essendo stato accusato da Kleim\u00ebnov, dal suo vice Georgij Langemak e da Valentin Glu\u0161ko. Venne condotto presso le prigioni della Lubjanka a Mosca, dove venne anche torturato finch\u00e9 confess\u00f2 le sue colpe. Venne processato e condannato alla pena di 10 anni di lavori forzati nel campo di lavoro di Kolyma, nella Siberia orientale. Nel 1939 con la caduta di Nikolaj E\u017eov, al vertice della NKVD arriv\u00f2 Lavrentij Berija, il quale decise di ridurre la pena detentiva di Korol\u00ebv. Nel frattempo, Korol\u00ebv era gi\u00e0 arrivato a Kolyma, dove pass\u00f2 circa cinque mesi a lavorare come minatore nelle miniere d'oro, soffrendo per le proibitive condizioni di lavoro e perdendo molti dei suoi denti. Venne rispedito a Mosca e nel marzo 1940 la sua pena venne ridotta a otto anni e venne rinchiuso nella prigione della Butyrskaja. Venne successivamente trasferito in una \"\u0161ara\u0161ka\", una sorta di prigione speciale per tecnici e scienziati all'interno dei gulag, molto probabilmente grazie all'intervento in suo favore di Tupolev e dello stesso Glu\u0161ko. Korol\u00ebv arriv\u00f2 nella \u0161ara\u0161ka chiamata CKB-29, dove pot\u00e9 tornare a dedicarsi allo studio dei missili e della propulsione aeronautica. Qui ritrov\u00f2 molti scienziati sovietici, tra i quali Tupolev, che coordinava il gruppo di lavoro, e Roberto Oros di Bartini, un ingegnere aeronautico italiano trasferitosi in Russia, che Korol\u00ebv considerava un \"maestro\". In questa \u0161ara\u0161ka nel corso della seconda guerra mondiale vennero sviluppati il Tupolev Tu-2 e il Petlyakov Pe-2. Nel 1942 Korol\u00ebv venne trasferito nella \u0161ara\u0161ka OKB-16, guidata da Glu\u0161ko, dove partecip\u00f2 alla progettazione di razzi di tipo JATO per aeroplani e alla progettazione del motore a reazione RD-1 kHz, che venne testato senza successo su un Lavochkin La-7. Il 27 luglio 1944 Korol\u00ebv venne rilasciato, assieme a molti degli altri scienziati, ma venne riabilitato ufficialmente, come altri suoi colleghi, con l'avvio della destalinizzazione voluta dall'allora segretario del PCUS Nikita Chru\u0161\u010d\u0451v, nel 1957.\nMissili balistici.\nNel 1945 venne nominato colonnello dell'Armata Rossa e, nel mese di settembre, venne inviato in Germania assieme ad altri scienziati, per acquisire la tecnologia tedesca dei missili balistici V2, che i sovietici avevano catturato ai tedeschi alla fine della seconda guerra mondiale. Il gruppo di scienziati entr\u00f2 in contatto con alcuni degli scienziati tedeschi che lavoravano sulle V2 (Wernher von Braun e il suo gruppo erano stati catturati dagli statunitensi, assieme a missili V2 completi) e con la relativa tecnologia. Nel 1946 venne creato presso Podlipki, un sobborgo di Mosca, l'NII-88, un ufficio di ricerca dedicato allo sviluppo di missili, e Korol\u00ebv venne nominato capo progettista della sezione 3 dell'ufficio incaricato della progettazione e realizzazione di una copia sovietica della V2. Nel 1947 la sezione 3 fu in grado di produrre il missile R-1, che venne lanciato con successo dal cosmodromo di Kapustin Jar. Grazie a questo successo, venne deciso di iniziare la produzione in serie dei missili R-1. Il gruppo di Korol\u00ebv, rinominato OKB-1, continu\u00f2 a lavorare sulla tecnologia missilistica, puntando a incrementare la gittata dei razzi. Nel 1948 l'OKB-1 svilupp\u00f2 l'R-2, che riprendeva la tecnologia dell'R-1, aumentandone dimensioni e potenza per avere una gittata doppia. Questo missile, per\u00f2, venne ritenuto da una commissione di esperti inferiore rispetto al G-1, progettato da Helmut Gr\u00f6ttrup. Di conseguenza, Korol\u00ebv dovette rivedere il progetto della R-2 per soddisfare la richiesta di avere gittate di circa 3000 chilometri, iniziando la progettazione dell'R-3. Poich\u00e9 agli scienziati e tecnici tedeschi non era concesso di partecipare attivamente a progetti di ricerca segreti sovietici, il loro contributo tecnico risult\u00f2 limitato, finch\u00e9 vennero rimpatriati. Le attivit\u00e0 sull'R-3 sub\u00ec un rallentamento e nel 1952 il programma venne cancellato. Tutta la tecnologia fino ad allora sviluppata venne impiegata nella successiva progettazione del missile R-5, che aveva una gittata ridotta e che venne testato con successo nel 1953. Nel 1954 Korol\u00ebv ottenne l'autorizzazione dal governo sovietico di iniziare la progettazione di un missile balistico intercontinentale (ICBM), rinominato R-7 \"Sem\u00ebrka\". Il 21 agosto 1957, dopo una serie di insuccessi, venne testato con successo dal cosmodromo di Bajkonur il primo ICBM sovietico e primo ICBM della storia. Si trattava di un razzo a due stadi, i cui motori utilizzavano ossigeno e cherosene, e che aveva una gittata di circa km e con una precisione di m. Venne lanciato dal cosmodromo di Bajkonur in Kazakistan fino alla penisola della Kam\u010datka. Nonostante il successo ottenuto, Korol\u00ebv non ottenne pubblici riconoscimenti, poich\u00e9, per ragioni di sicurezza, la sua identit\u00e0 veniva tenuta segreta. Qualche mese prima, il 19 aprile 1957, Korol\u00ebv era stato pienamente riabilitato dal governo sovietico, che aveva riconosciuto come ingiusta la sentenza che lo aveva condannato nel 1938.\nProgramma spaziale.\nGi\u00e0 nel maggio 1954 Korol\u00ebv aveva proposto un piano per lo sviluppo di satelliti artificiali al ministro dell'industria della difesa, Dmitrij Ustinov, inviandogli un rapporto tecnico scritto da Michail Tichonravov, con una panoramica di progetti similari sviluppati all'estero. Tichonravov aveva evidenziato che il lancio di satelliti artificiali era un passo inevitabile nello sviluppo della tecnologia missilistica. Il 29 luglio 1955 il presidente statunitense Dwight D. Eisenhower annunci\u00f2 attraverso il suo addetto stampa che gli Stati Uniti avrebbero lanciato il primo satellite artificiale attorno alla Terra in occasione dell'anno geofisico internazionale (IGY), indetto dal luglio 1957 al dicembre 1958. L'8 agosto 1955 il Politburo del Comitato centrale del PCUS approv\u00f2 la proposta di realizzare e lanciare un satellite artificiale, e alla fine dello stesso mese Korol\u00ebv present\u00f2 una nuova relazione tecnica sui satelliti redatta da Tichonravov. Sulla base di queste informazioni, la commissione governativa industriale e militare approv\u00f2 la proposta di usare il missile ICBM R-7 e di lanciare un satellite del peso di una tonnellata e mezza. Korol\u00ebv, inoltre, comunic\u00f2 ai membri dell'Accademia russa delle scienze che si sarebbe potuto effettuare il lancio del satellite tra aprile e luglio 1957, prima che l'IGY iniziasse. Solamente il 30 gennaio 1956 il consiglio dei ministri sovietico approv\u00f2 il programma, denominando il satellite \"oggetto D\". Korol\u00ebv e il suo gruppo di lavoro all'ufficio OKB-1 si occuparono principalmente della progettazione e sviluppo del satellite. Gi\u00e0 sul finire del 1956 risult\u00f2 evidente che non sarebbe stato possibile effettuare il lancio nel tempo previsto a causa di difficolt\u00e0 tecniche legate anche al peso previsto per il satellite. Il 5 gennaio 1957 Korol\u00ebv propose di realizzare due satelliti pi\u00f9 piccoli del peso di un centinaio di chilogrammi a testa, cos\u00ec da avere maggiori probabilit\u00e0 di arrivare prima degli statunitensi. Il 15 febbraio 1957 il consiglio dei ministri approv\u00f2 la proposta di Korol\u00ebv. Questi satelliti pi\u00f9 leggeri vennero rinominati \"oggetto-PS\" e nel mese di maggio iniziarono i lanci prova dei missili R-7. Dopo tre lanci senza successo, il 21 agosto il quarto lancio ebbe successo, raggiungendo l'altezza e la velocit\u00e0 programmate e rientrando nell'atmosfera terrestre. Dopo ulteriori prove di lancio Korol\u00ebv convinse la commissione statale a usare il successivo del missile R-7 per il lancio del satellite artificiale PS-1, presto ribattezzato Sputnik 1. Il 4 ottobre 1957 venne effettuato il lancio del missile R-7 modificato per il rilascio del satellite. Sei minuti dopo il lancio lo Sputnik 1 venne eiettato dal razzo e divenne il primo satellite artificiale della storia.\nSubito dopo il successo dello Sputnik 1, Korol\u00ebv e Keldy\u0161 lanciarono la proposta di realizzare un satellite pi\u00f9 grande e di alloggiarvi un cane, proposta che cattur\u00f2 l'interesse dell'Accademia russa delle scienze. Questo nuovo satellite, rinominato Sputnik 2 aveva una massa di 508,3 chilogrammi, circa sei volte superiore a quella dello Sputnik 1 e venne progettato in poco tempo. Infatti, il 3 novembre 1957 venne effettuato il lancio del razzo R-7 col satellite Sputnik 2, e a bordo vi era la cagnolina Laika (il vero nome era Kudrjavka, mentre Laika era la razza). La missione fu la prima a spedire in orbita attorno alla Terra un essere vivente, sebbene la cagnolina mor\u00ec poche ore dopo il lancio, mentre il satellite rientr\u00f2 nell'atmosfera terrestre il 4 aprile 1958. Un terzo satellite, lo Sputnik 3, venne lanciato nel maggio 1958, senza per\u00f2 riuscire a rilevare le radiazioni nelle fasce di Van Allen, com'era stato programmato.\nParallelamente, Korol\u00ebv partecip\u00f2 al programma Luna, una serie di missioni senza equipaggio inviate dall'Unione Sovietica verso la Luna. Dopo una serie di lanci falliti nel corso dell'ultimo quadrimestre del 1958, a gennaio 1959 il lancio della missione Luna 1 ebbe successo, ma manc\u00f2 l'obiettivo di raggiungere la Luna. La missione Luna 2 riusc\u00ec a raggiungere la Luna, impattando sulla superficie e diventando il primo oggetto a raggiungere il satellite naturale della Terra. Sempre nel 1959 la missione Luna 3 non solo raggiunse l'orbita della Luna, ma riusc\u00ec a scattare una fotografia del lato opposto della Luna. Il lavoro di Korol\u00ebv fu legato negli anni seguenti alla possibilit\u00e0 di effettuare un allunaggio morbido sulla superficie lunare, obiettivo che non riusc\u00ec a vedere attuato poich\u00e9 mor\u00ec pochi giorni prima dell'allunaggio raggiunto con la missione Luna 9 nel febbraio 1966. Collabor\u00f2, inoltre, anche allo sviluppo della prima attivit\u00e0 extraveicolare (EVA) e dei primi mezzi, non solo sulla Luna, ma anche su Venere: in particolare, la progettazione della sonda Venera 3 all'interno del programma spaziale Venera.\nNel 1958 coi successi ottenuti dai lanci dei satelliti Sputnik, venne accelerato lo sviluppo del programma Vostok, che aveva come obiettivo principale quello di spedire esseri umani nello spazio. Korol\u00ebv e la sua squadra presso l'OKB-1 vennero incaricati del progetto. La navicella Vostok era stata progettata in due parti: la capsula che doveva ospitare l'astronauta e un motore che sarebbe stato azionato in fase di rientro sulla Terra per rallentare la discesa della navicella. Contemporaneamente, Korol\u00ebv stava gi\u00e0 pensando a una nuova soluzione per il modulo di discesa, che sarebbe dovuto consistere in un rotore simile a quello di un elicottero che avrebbe consentito una migliore gestione del rientro; la soluzione, per\u00f2, non venne mai implementata. Prima del lancio con un essere umano a bordo, vennero effettuati quattro lanci di prototipi con a bordo dei cani: due missioni fallirono uccidendo i cani a bordo (due per missione), mentre le ultime due missioni ebbero successo e riportarono a terra i cani che avevano a bordo (uno per missione). Il 12 aprile 1961 venne effettuato il lancio della Vostok 1, agganciato a una versione modificata del razzo R-7, che port\u00f2 in orbita attorno alla Terra il primo essere umano, Jurij Gagarin. Dopo Gagarin vennero effettuate altre cinque missioni del programma Vostok, che culminarono col Vostok 6 che port\u00f2 in orbita nello spazio la prima donna, Valentina Tere\u0161kova.\nDopo i successi conseguiti col programma Vostok, il passo successivo nella corsa allo spazio fu l'invio di navicelle spaziale con a bordo pi\u00f9 di un astronauta. L'Unione Sovietica avvi\u00f2 il programma Voschod, che prevedeva di sviluppare una navicella che si distinguesse da quella Vostok, rimuovendo il seggiolino eiettabile per consentire l'alloggiamento di pi\u00f9 astronauti. Inoltre, venne potenziato il razzo vettore R-7. Korol\u00ebv ebbe un ruolo importante nel programma, avendo tenuto continui contatti con il Comitato Centrale del PCUS, sia per soddisfare le richieste derivanti dalla necessit\u00e0 di arrivare primi nella corsa allo spazio rispetto agli Stati Uniti, sia per indirizzare i nuovi obiettivi verso soluzioni tecnologiche che consentissero di arrivare in breve tempo a missioni spaziali di lunga durata. Korol\u00ebv si batt\u00e9 tanto per consentire anche a scienziati ed ingegneri civili di diventare cosmonauti. Il programma Voschod consistette di due missioni con equipaggio. La missione Voschod 1 port\u00f2 nello spazio tre cosmonauti contemporaneamente, Komarov, Egorov e Feoktistov. Nella missione Voschod 2, avvenuta nel marzo 1965, con a bordo gli astronauti Beljaev e Leonov, venne effettuata la prima attivit\u00e0 extraveicolare con Leonov che lasci\u00f2 la capsula spaziale e rimase all'esterno per un periodo compreso tra i dieci ed i venti minuti.\nGi\u00e0 dall'inizio degli anni sessanta Korol\u00ebv e il suo gruppo di lavoro nell'ufficio OKB-1 stavano lavorando sul vettore spaziale N1, progettato per portare due o tre cosmonauti sulla Luna. Per la realizzazione dei razzi motore era stato inizialmente incaricato Glu\u0161ko e il suo ufficio OKB-456, ma a causa di dissidi con Korol\u00ebv sulle scelte progettuali, decise di abbandonare il progetto. Al suo posto venne incaricato Nikolaj Kuznecov e il suo OKB-276, che svilupp\u00f2 il motore a razzo a propellente liquido NK-15. L'N-1 venne dotato di ben 30 razzi NK-15 per poter consentire la spinta necessaria date le enormi dimensioni dell'N-1. Anche il programma Sojuz part\u00ec sotto la direzione di Korol\u00ebv con l'obiettivo di realizzare una navicella spaziale in grado di trasportare sulla Luna un equipaggio di astronauti.\nMorte ed eredit\u00e0.\nSin dall'inizio degli anni sessanta Korol\u00ebv aveva iniziato a soffrire di attacchi cardiaci e la sua salute iniziava a risentire del tempo passato nel gulag e del trattamento ricevuto sempre nel campo di lavoro. Nel dicembre 1965 gli venne diagnosticato un polipo nell'intestino crasso e venne ricoverato il 5 gennaio 1966 per un intervento chirurgico. Durante l'operazione del 14 gennaio 1966 soffr\u00ec di un'emorragia, i dottori cercarono di intubarlo, ma i danni ricevuti dalla mandibola e dalla gola nel gulag ne ostacolarono il passaggio. Korol\u00ebv mor\u00ec lo stesso 14 gennaio 1966. Venne comunicato ufficialmente che era stato trovato un tumore maligno nell'addome.\nLa morte di Korol\u00ebv ebbe come conseguenza un notevole rallentamento delle attivit\u00e0 di progettazione del razzo N-1, che fall\u00ec quattro lanci di fila finch\u00e9 il programma venne cancellato nel 1974, e che imped\u00ec all'Unione Sovietica di portare il primo uomo sulla Luna prima degli statunitensi. Il suo vice, Vasilij Mi\u0161in, venne successivamente nominato capo dell'ufficio OKB-1, continuando il lavoro iniziato da Korol\u00ebv.\nIl nome, la vita e il lavoro di Korol\u00ebv furono sempre coperti, per ragioni di sicurezza (si temeva potesse essere ucciso da agenti statunitensi), dallo stretto segreto fino alla sua morte. In vita, era semplicemente conosciuto come \"\u0413\u043b\u0430\u0432\u043d\u044b\u0439 \u041a\u043e\u043d\u0441\u0442\u0440\u0443\u043a\u0442\u043e\u0440\" (Glavnyj Konstruktor), cio\u00e8 il \"Capo costruttore\" o \"Capo progettista\". Usava firmare i suoi articoli con lo pseudonimo \"K. Sergeev\". Dopo il lancio dello Sputnik, la commissione per l'assegnazione del premio Nobel chiese all'Unione Sovietica chi ne fosse l'artefice, lo stesso Nikita Chru\u0161\u010d\u00ebv rispose dicendo che \"non possiamo indicare una singola persona, \u00e8 l'intero popolo che sta costruendo la nuova tecnologia\"; questo caus\u00f2 la sua esclusione dalla possibilit\u00e0 di vincita del premio. Il segreto cadde subito dopo il suo funerale. Korol\u00ebv venne cremato e le sue ceneri riposano presso la necropoli delle mura del Cremlino, il pi\u00f9 alto onore per un cittadino sovietico."}
{"id": "509217", "revid": "15756", "url": "https://it.wikipedia.org/wiki?curid=509217", "title": "Edizione (azienda)", "text": "Edizione S.p.A. \u00e8 una holding finanziaria controllata dalla famiglia Benetton che fa capo al vasto business della famiglia, che va dalle infrastrutture di trasporto all'abbigliamento, dalla ristorazione veloce alle infrastrutture digitali, fino al settore immobiliare e agricolo.\nStoria.\nDopo la ristrutturazione del gruppo avvenuta nella seconda met\u00e0 del 2007, Edizione Holding risultava essere una delle due holding controllate dalla famiglia Benetton attraverso la societ\u00e0 in accomandita per azioni Ragione di Gilberto Benetton &amp; C sapa.\nDal 1\u00ba gennaio 2009, Edizione Holding S.p.A. e Sintonia S.p.A., sono state incorporate in Ragione S.A.P.A., che si \u00e8 trasformata in Edizione Srl.\nI quattro rami della famiglia Benetton sono i proprietari della holding con una quota paritaria (25%), utilizzando le seguenti casseforti: \"Evoluzione\", \"Proposta\", \"Regia\" e \"Ricerca\" che sono i soci di Edizione.\nDopo la morte nel 2018 di due dei fratelli (Carlo e Gilberto) si pone il problema di trovare una intesa nella soluzione della leadership tenendo conto che sono 14 i componenti della seconda generazione Benetton e si fa avanti anche la terza. Solo Luciano ha gi\u00e0 individuato da tempo il proprio successore (il figlio Alessandro), gli altri hanno diviso le quote in parti uguali tra i figli. Nel giugno 2019 l'assemblea nomina presidente Gianni Mion (un ritorno il suo: \u00e8 stato nel gruppo dal 1986 con una interruzione dal 2016 al 2019) mentre esce l'ad Marco Patuano (lascia anche Autogrill e Atlantia). Fanno parte del cda: Alessandro Benetton, Christian Benetton, Franca Bertagnin Benetton, Sabrina Benetton, Carlo Bertazzo, Fabio Cerchiai, Giovanni Costa.\nNel novembre 2020 Mion (intercettato nell'ambito dell'inchiesta sul crollo del ponte Morandi di Genova nell'agosto 2018 mentre diceva che \"le manutenzioni le abbiamo fatte in calando, cos\u00ec pi\u00f9 utili e Gilberto e la famiglia erano contenti\") viene dimissionato e al suo posto \u00e8 nominato Enrico Laghi, ex commissario dell'Ilva e dell'Alitalia, per condurre le difficili trattative finali con Cdp sulla cessione di Autostrade per l'Italia.\nIl 31 maggio 2021 l'assemblea societaria di Atlantia ha deliberato (con l'88,06% di soci favorevoli) la vendita di Autostrade per l'Italia ad una cordata guidata dal gruppo Cassa depositi e prestiti. Il prezzo \u00e8 di 9,1 miliardi.\nNel gennaio del 2022 Alessandro Benetton diventa presidente di Edizione che si trasforma in una Societ\u00e0 per azioni.\nDati economici.\nNel 2016 Edizione Holding ha registrato ricavi per 11,6 miliardi di euro e un utile di 388 milioni. Nel 2017 hanno toccato i 12,1 miliardi con un aumento del 3,8%, utile in calo a 234 milioni, Ebitda in crescita del 6,6%. Il patrimonio \u00e8 di 16,7 miliardi (dai 14,8 del 2016), il debito finanziario in calo (8.73 miliardi dagli 11,09 del 2016) grazie alla cessione di quote di minoranza di Autostrade per l'Italia e di Azzurra Aeroporti (il 12,5% ceduto da Atlantia al Principato di Monaco)."}
{"id": "509219", "revid": "767487", "url": "https://it.wikipedia.org/wiki?curid=509219", "title": "Cantone di Vence", "text": "Il Cantone di Vence \u00e8 una divisione amministrativa dell'Arrondissement di Grasse.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 3 a 47 comuni.\nComposizione.\nI 3 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 47:"}
{"id": "509222", "revid": "251304", "url": "https://it.wikipedia.org/wiki?curid=509222", "title": "Cantone di Beausoleil", "text": "Il Cantone di Beausoleil \u00e8 una divisione amministrativa dell'arrondissement di Nizza.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 1 a 7 comuni.\nComposizione.\nPrima della riforma del 2014 comprendeva il solo comune di Beausoleil.\nDal 2015 i comuni appartenenti al cantone sono i seguenti 7:"}
{"id": "509224", "revid": "110157", "url": "https://it.wikipedia.org/wiki?curid=509224", "title": "Cantone di Breglio", "text": "Il cantone di Breglio (in francese \"canton de Breil-sur-Roya\") era una divisione amministrativa dell'arrondissement di Nizza che comprende tre comuni.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComuni.\nIl cantone comprendeva 3 comuni:"}
{"id": "509225", "revid": "767487", "url": "https://it.wikipedia.org/wiki?curid=509225", "title": "Cantone di Contes", "text": "Il Cantone di Contes \u00e8 una divisione amministrativa dell'Arrondissement di Nizza.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 20 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 20:"}
{"id": "509228", "revid": "110157", "url": "https://it.wikipedia.org/wiki?curid=509228", "title": "Cantone di Guillaumes", "text": "Il Cantone di Guillaumes era una divisione amministrativa dell'arrondissement di Nizza.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 9 comuni:"}
{"id": "509230", "revid": "110157", "url": "https://it.wikipedia.org/wiki?curid=509230", "title": "Cantone di L'Escar\u00e8ne", "text": "Il Cantone di L'Escar\u00e8ne era una divisione amministrativa dell'arrondissement di Nizza.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 6 comuni:"}
{"id": "509232", "revid": "767487", "url": "https://it.wikipedia.org/wiki?curid=509232", "title": "Ragazze vincenti", "text": "Ragazze vincenti (\"A League of Their Own\") \u00e8 un film del 1992 diretto da Penny Marshall ed \u00e8 la storia romanzata degli inizi della All-American Girls Professional Baseball League, il campionato di baseball femminile che si gioc\u00f2 dal 1943 al 1954.\nNel 2012 \u00e8 stato scelto per essere conservato nel National Film Registry della Biblioteca del Congresso degli Stati Uniti d'America.\nTrama.\nLa storia \u00e8 ispirata all'All-American Girls Professional Baseball League, il campionato femminile di \"baseball\" che si svolse realmente nell'America del 1943 a causa della mancanza dei giocatori uomini impegnati nella seconda guerra mondiale.\nGli americani non hanno rinunciato al loro amatissimo \"baseball\" e centinaia di ragazze si sono dedicate ad allenamenti, selezioni e campionato. L'osservatore Ernie \"Cappy\" Capadino, dopo un provino, ingaggia due sorelle ventenni, Kit e Dottie Keller, quest'ultima sposata con il militare Bob Hinson; le due, entrate nella squadra delle \"Rockford Peaches\", si allenano duramente con una decina di coetanee. L'allenatore \u00e8 James \"Jimmy\" Dugan, ex campione al tramonto, con un ginocchio rovinato, dedito all'alcool e assolutamente scettico sulla possibilit\u00e0 che le donne possano riuscire nel baseball. Il campionato \u00e8 patrocinato da un industriale dolciario, Walter Harvey.\nDagli inizi faticosi, le prime difficolt\u00e0 del rapporto con il frustrato \"coach\", i non facili umori del pubblico negli stadi, fino alla felice ripresa dei consensi. Il rapporto di Dottie con la sorella minore Kit \u00e8 ostico, poich\u00e9 quest'ultima risente della competizione, tanto che a un certo punto Jimmy la fa trasferire in un altro \"team\" pur di non perdere Dottie, considerata da tutti il numero uno nel suo ruolo. Bob torna improvvisamente dal fronte e Dottie decide di abbandonare il campionato ma di giocare l'ultimo \"match\" decisivo. Nella squadra avversaria si batte Kit. Le sorelle Keller si fronteggiano nel punto cruciale e Kit vince conquistando il campionato. Dottie parte col marito e Kit rester\u00e0 nei paraggi dedicandosi al baseball, ma entrambe rimpiangeranno sempre quegli anni della loro giovinezza.\nMolti anni dopo quel campionato le \"ragazze\" si ritrovano - ormai anziane - a un grande \"party\" celebrativo. Ormai nonne, anche Dottie e Kit si abbracciano commosse fra loro e con le compagne di un tempo.\nColonna sonora.\nMadonna, che nel film interpreta il ruolo della rocciosa Mae, canta la canzone principale della colonna sonora del film \"This Used to Be My Playground\", che sar\u00e0 prima pubblicata nell'album celebrativo delle Olimpiadi del 1992 \"Barcelona Gold\" e poi nella raccolta di ballate \"Something to Remember\". Il brano ottenne una nomination ai Golden Globe come \"miglior canzone originale\".\nRiconoscimenti.\nUna battuta del film (\"Non si piange nel baseball!\", \"There's no crying in baseball!\" in lingua originale) \u00e8 stata inserita nel 2005 nella lista delle cento migliori citazioni cinematografiche di tutti i tempi stilata dall'American Film Institute, nella quale figura al 54\u00ba posto.\nCuriosit\u00e0.\nGarry Marshall, fratello della regista Penny Marshall, appare nel ruolo di Walter Harvey, lo \"sponsor\" del campionato."}
{"id": "509233", "revid": "110157", "url": "https://it.wikipedia.org/wiki?curid=509233", "title": "Cantone di Lantosque", "text": "Il Cantone di Lantosque era una divisione amministrativa dell'arrondissement di Nizza.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 2 comuni:"}
{"id": "509234", "revid": "767487", "url": "https://it.wikipedia.org/wiki?curid=509234", "title": "Sette note in nero", "text": "Sette note in nero \u00e8 un film del 1977, diretto da Lucio Fulci.\nTrama.\nVirginia \u00e8 una donna che ha sempre mostrato delle doti di chiaroveggenza fin da piccola quando ebbe la visione del suicidio della madre a Dover, mentre lei era in un collegio a Firenze. Diventata adulta, la donna ha sposato Francesco Ducci, uomo d'affari toscano.\nUn giorno, dopo aver accompagnato il marito in aeroporto, Virginia, mentre torna a casa in macchina, ha un'altra visione in cui vede una donna anziana uccisa e murata da un uomo zoppo. Subito dopo racconta l'episodio al suo amico e psicologo Luca Fattori, esperto in parapsicologia, che per\u00f2 non d\u00e0 molto peso alla visione dell'amica.\nVirginia inizia a dedicarsi alla ristrutturazione di una villa fuori Siena di propriet\u00e0 della famiglia di Francesco. Entrata nell'edificio viene accompagnata dal custode, trova la stanza vista da lei nella visione e in cui sembra essersi svolto il delitto. Presa dalla curiosit\u00e0 inizia a scavare con un piccone nel punto dove dovrebbe esserci la nicchia in cui \u00e8 stata murata la donna e trova uno scheletro. La polizia viene avvertita e scopre che il cadavere appartiene a una certa Agnese Bignardi, una ragazza scomparsa dal 1972. La donna \u00e8 stata anche amante di Francesco, che diventa quindi il primo sospettato dell'omicidio. Virginia intanto inizia delle indagini per conto suo.\nNel frattempo Virginia trova sulla segreteria la telefonata di una donna che afferma di avere una prova decisiva sull'innocenza di Francesco, ma questa non lascia un indirizzo dove poterla rintracciare.\nNella visione era presente anche un taxi giallo; Virginia riesce a rintracciare un tassista che riconosce Agnese e che afferma di averla accompagnata insieme a un uomo con la barba zoppo vicino alla pinacoteca. Virginia decide di recarsi in pinacoteca, poich\u00e9, sempre nella visione, era presente anche un quadro su cui era scritto qualcosa. Infatti nel museo trova la foto di un quadro di Vermeer, \"Lettera d'amore\", rubato nel marzo 1972. Facendo alcune ricerche in biblioteca, Virginia recupera un giornale in cui si parla del furto; nell'articolo c'\u00e8 anche una foto di un uomo con la barba, Emilio Rospini, il direttore della pinacoteca. Sospettando che possa essere l'uomo identificato dal tassista, Virginia entra in casa di Rospini e qui incontra la moglie, che le racconta di come suo marito rimase zoppo dalla gamba sinistra per qualche mese. A quel punto rientra in casa proprio Rospini che si \u00e8 tagliato la barba, rassomigliando in tutto all'uomo della visione di Virginia. La donna ne approfitta per chiedergli dei suoi rapporti con Agnese, ma Rospini rifiuta di rispondere.\nVirginia trova in un'edicola la rivista vista nella visione su cui \u00e8 raffigurata Agnese; Luca crede che la foto sia stata riciclata dal giornale da un servizio pi\u00f9 vecchio, e Paola si accorge che sul lato spunta il muso di un cavallo. Andando in un maneggio, Virginia e Luca parlano con uno stalliere che ricorda di aver trovato la foto nell'archivio e averla venduta al giornale. Sebbene non riconosca la ragazza, l'uomo riconosce invece i cavalli presenti nella foto, di cui uno appartiene proprio a Rospini.\nFrancesco viene rilasciato e i sospetti ricadono quindi su Rospini, sospettato del furto del quadro di Vermeer, per cui era ricattato da Agnese. Nel frattempo Virginia riceve un'altra telefonata dalla donna misteriosa, che questa volta fa in tempo a lasciarle l'indirizzo: via del Lombrone 6. Mentre Virginia sta per uscire, Gloria, la sorella di Francesco, le regala un orologio con una sveglia a carillon molto particolare che la donna ricorda di aver sentito anche nella sua visione. Dopodich\u00e9 Virginia si reca da Luca, che le fa notare come la rivista su cui \u00e8 la foto di Agnese sia al suo primo anno di pubblicazione, e quindi \u00e8 impossibile che fosse presente nella stanza durante l'omicidio della ragazza; questo vuol dire che Virginia non ha avuto la visione di qualcosa accaduto nel passato, bens\u00ec una premonizione di avvenimenti che ancora devono avverarsi.\nVirginia va in via del Lombrone, una strada vicino alla villa in cui \u00e8 stato trovato il cadavere di Agnese, e trova la misteriosa donna morta, proprio come nella visione, e a un certo punto compare Rospini. Prima di fuggire dall'uomo, Virginia recupera una lettera, anch'essa presente nella visione, e una volta uscita da casa, si dirige in una vicina chiesa, rimasta aperta in seguito ad alcuni lavori di ristrutturazione. Durante la fuga, Virginia si arrampica su un'impalcatura e Rospini, cercando di raggiungerla, mette un piede in fallo e cade a terra. Spaventata la ragazza fugge dalla chiesa e torna nella vicina villa dei Ducci; da qui chiama a casa e trova proprio Francesco, appena rilasciato, a cui chiede di venirla a prendere.\nNel frattempo Luca riceve una chiamata dallo stalliere che si \u00e8 ricordato di un particolare molto importante: la cavalla di Rospini che compare nella foto \u00e8 stata abbattuta nel 1972 e quindi la stessa foto risale a quell'anno e fa riferimento al IX concorso ippico e non al decimo, con il cavallo che copre parte del numero romano dello striscione, traendo cos\u00ec in inganno.\nAll'ospedale Rospini confessa alla polizia di aver progettato il furto del quadro di Vermeer insieme a Francesco e Agnese. Rospini e la Casazza credono che Agnese sia fuggita con la refurtiva, ma dopo il ritrovamento dello scheletro nella villa, capiscono l'inganno di Francesco. Arrivato a casa della Casazza, Rospini l'aveva trovata gi\u00e0 morta e accanto a lui Francesco, che spaventato dall'uomo, si era lanciato dalla finestra, infortunandosi alla caviglia sinistra. Quando poi arriva Virginia, Rospini la insegue solo per recuperare la lettera.\nIntanto Francesco arriva alla villa e Virginia vede che zoppica; l'uomo trova anche la lettera, e credendo che l'abbia letta, prima la stordisce e poi la mura ancora agonizzante. Solo in quel momento Virginia realizza che aveva avuto la premonizione della sua morte. Nel frattempo Luca, dopo la chiamata dello stalliere, ha capito la verit\u00e0 dei fatti e si lancia in macchina a tutta velocit\u00e0 alla villa dei Ducci. Fermato dalla stradale, offende un agente per farsi inseguire fino all'edificio, dove trovano Francesco. L'uomo li invita ad entrare mostrando la stanza dove \u00e8 stata ritrovata Agnese, ma in cui ha cambiato la disposizione dei mobili, nascondendo cos\u00ec la nicchia in cui \u00e8 murata Virginia. Nonostante i sospetti di Luca, Francesco non si tradisce, e il gruppetto \u00e8 pronto a lasciare la casa, ma ecco che suona il carillon dell'orologio di Virginia, smascherando cos\u00ec il crimine del marito.\nProduzione.\nIl titolo fa riferimento alle note del carillon dell'orologio che viene regalato alla protagonista. \u00c8 l'ultimo film interpretato da Ugo D'Alessio, che morir\u00e0 due anni dopo.\nSceneggiatura.\nL'idea iniziale del film era un riadattamento al romanzo \"Terapia mortale\" di Vieri Razzini, ma il regista, in collaborazione con Roberto Gianviti, non trovando sbocchi sulla sceneggiatura, decise di modificarla con l'aiuto di Dardano Sacchetti. La nuova sceneggiatura segu\u00ec la scia di \"Profondo rosso\" di Dario Argento, con chiaro riferimento al paranormale, al cadavere murato e al ritornello musicale. Oltre al romanzo, modificato, di Razzini, il film prende spunto dal racconto \"Il gatto nero\" di Edgar Allan Poe, dove una donna viene murata viva.\nRiprese.\nIl film \u00e8 stato girato in gran parte a Siena e dintorni: Sovicille, palazzo Salimbeni, palazzo Chigi-Saracini, piazza del Campo e varie vie del centro; altre riprese nell'aeroporto di Arezzo, a Firenze, Roma e Dover (Kent) nel Regno Unito.\nDistribuzione.\nIl film \u00e8 uscito nella sale italiane il 10 agosto 1977, negli Stati Uniti (\"Seven Notes in Black\", anche come \"Murder to the Tune of the Seven Black Notes\") nel marzo del 1979 e in Francia (\"L'emmur\u00e9e vivante\") il 4 marzo 1981.\n\"Sette note in nero\" ha incassato complessivamente 594.648.345 lire a livello nazionale.\nCritica.\nIn questo misurato giallo dalla struttura classica il regista dosa gli effetti splatter tipici dei suoi precedenti thriller, evidenziandone invece gli aspetti onirici e parapsicologici. Un film efficacemente sinistro e disturbante, un prodotto artigianale, ma ancora oggi denso di sana inquietudine.\n\u00c8 considerato il miglior giallo del regista, un film che nonostante una genesi difficoltosa che lo vide completato dopo anni di lavoro e cambi alla sceneggiatura, alla fine fu considerato il simbolo del talento registico di Fulci.\nIl sito Mymovies.it gli attribuisce un voto di 2,69 su 5 in base a 12 recensioni tra critica, pubblico e dizionari. L'IMDB attribuisce un voto di 7 su 10.\nColonna sonora.\nLa colonna sonora \u00e8 stata composta dal trio Frizzi, Bixio e Tempera. La colonna sonora completa \u00e8 stata pubblicata solamente nel 2006 da Digitmovies in formato CD. Nel 1977 era invece stato pubblicato un singolo, in formato 7\", dalla Cinevox. L'album contiene, tra le tante tracce, il tema principale \"7 note\" e la canzone dei titoli di testa \"With You\", cantata da Linda Lee (Rossana Barbieri), gi\u00e0 componente del gruppo Daniel Sentacruz Ensemble.\nRemake.\nIl regista indiano Partho Ghosh ha girato un remake B-movie del film intitolato \"100 Days\", uscito nel 1991."}
{"id": "509235", "revid": "110157", "url": "https://it.wikipedia.org/wiki?curid=509235", "title": "Cantone di Levens", "text": "Il Cantone di Levens era una divisione amministrativa dell'arrondissement di Nizza.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 9 comuni:"}
{"id": "509237", "revid": "1652635", "url": "https://it.wikipedia.org/wiki?curid=509237", "title": "Cimitero", "text": " \nIl cimitero \u00e8 un'area, solitamente delimitata, nella quale sono deposti i corpi o le ceneri dei defunti.\nEtimologia.\nLa parola \"cimitero\" deriva dal greco \u03ba\u03bf\u03b9\u03bc\u03b7\u03c4\u03ae\u03c1\u03b9\u03bf\u03bd (\"koim\u0113t\u1e15rion\", \"luogo di riposo\": il verbo \u03ba\u03bf\u03b9\u03bc\u1fb6\u03bd (\"koim\u00e2n\") significa \"fare addormentare\". Dal lat. tardo \"coemeterium\", dal gr. koim\u0113t\u1e17rion 'dormitorio, cimitero', der. di koim\u00e1\u014d 'metto a giacere' \u2022prima del 1313.\nStoria.\nA eccezione del Cimitero di Sant'Orsola a Palermo, progettato come complesso a s\u00e9 stante e che rappresenta il primo cimitero aperto a tutte le classi sociali in Europa, fino all'epoca della Rivoluzione francese la grande maggioranza dei morti era seppellita in fosse comuni, ed esistevano luoghi esterni al perimetro cittadino in cui inserire i morti singolarmente e consentendo la personalizzazione del luogo di sepoltura sia per motivi affettivi, sia per motivi igienici, anche se fin dai tempi dei primi cristiani si diffuse l'idea di dedicare uno spazio ai morti, dapprima nelle catacombe e successivamente sotto il pavimento delle chiese, e dal Medioevo attorno alle strutture religiose stesse. Questi cimiteri esterni dei cristiani sono tuttora designati con il termine \"camposanto\", in ragione del fatto che prima di essere posti in uso venivano e vengono benedetti.\nNella storia dell'umanit\u00e0 le prime sepolture preistoriche risalgono all'uomo di Neandertal, nel tardo paleolitico. In archeologia i luoghi di sepoltura presso le antiche civilt\u00e0 si chiamano necropoli che, dal greco antico, significa \"citt\u00e0 dei morti\".\nNel Regno di Sicilia, a Palermo, fu edificato il primo cimitero pubblico moderno le cui caratteristiche si riscontrano successivamente con l'Editto di Saint Cloud del 1804 di Napoleone Bonaparte; successivamente esteso all'Italia nel 1806, prescrisse di seppellire i cadaveri in cimiteri lontani dall'abitato (per motivi igienico-sanitari) e di ornare tutte le tombe con lo stesso tipo di lapide, negando ai morti il loro nome, in omaggio agli ideali egualitari della Rivoluzione francese.\nNei cimiteri si possono trovare sia il famedio, sia il cenotafio. Il primo \u00e8 un tempietto riservato alla sepoltura di personaggi illustri di una citt\u00e0 e il secondo \u00e8 un monumento funebre vuoto, innalzato per un personaggio illustre sepolto altrove o i cui resti andarono dispersi. Esistono poi i grandi cimiteri militari o sacrari; notevoli soprattutto quelli relativi alla prima guerra mondiale e alla seconda guerra mondiale. In varie citt\u00e0 si trovano cimiteri monumentali con tombe di personaggi famosi, mentre alcune grandi chiese contengono vaste sepolture di regnanti e personaggi storici di una nazione.\nI cimiteri ebraici presentano lapidi coperte da lunghi testi in ebraico. Sulle tombe sono spesso scolpite figure che indicano i cognomi e le professioni; ad esempio l'arpa per i liutai, le forbici per i sarti, le mani in preghiera o benedicenti per i rabbini, le pigne come simbolo di immortalit\u00e0, l'uva come simbolo di saggezza. Nei cimiteri ebraici non ci sono fiori ma, sulle tombe, vengono lasciati piccole pietre e / o foglietti come voto o omaggio.\nI cimiteri musulmani sono riservati rigorosamente a fedeli islamici. Il defunto viene coricato con cura su un fianco con il capo rivolto verso La Mecca, citt\u00e0 santa. Nell'Islam \u00e8 vietato cremare i morti o seppellirli sopra la terra. Viene rifiutata la costruzione e l'ostentazione di lapidi molto elaborate; inoltre non si mettono foto e fiori vicino al corpo del defunto.\nLetteratura.\nLa tomba ed i cimiteri divennero oggetto di una tendenza letteraria, prima in Inghilterra, poi nel resto dell'Europa, nel XVIII secolo, nell'ambito del Preromanticismo. Thomas Parnell e i poeti Edward Young e Thomas Gray avevano composto opere di gusto \"notturno\" e \"sepolcrale\", in Italia conosciuto in particolare grazie a Melchiorre Cesarotti, che nel 1763 tradusse i \"Canti di Ossian\" di James Macpherson (scuola cimiteriale). In questo clima videro la luce \"I Cimiteri\" del poeta Ippolito Pindemonte, in cui l'autore condannava l'ispirazione atea dell'editto di Saint Cloud, criticato nel 1806 anche dal poeta Ugo Foscolo nel carme \"Dei Sepolcri\": \"Pur nuova legge impone oggi i sepolcri / fuor de' guardi pietosi, e il nome a' morti / contende\" (vv. 51-53). Le tombe sono viste dal Foscolo come luoghi di legami affettivi tra vivi e morti e come testimonianza di valori storico-civili: amor di patria, gloria, eroismo.\nWilliam Shakespeare ambienta alcune scene della tragedia \"Amleto\" (atto V) in un macabro cimitero. Ed Umberto Eco scrisse il romanzo \"Il cimitero di Praga\".\nAspetto rituale.\nNella maggior parte delle religioni occidentali i riti funebri prevedono il loro completamento presso il cimitero, con il pio ufficio della sepoltura. Il tipo di cerimonia varia a seconda delle abitudini culturali e delle credenze religiose.\nL'antropologia odierna e molti storici concordano nel fissare l'inizio della civilizzazione e delle manifestazioni culturali e religiose dell\"homo sapiens\" proprio al momento in cui questo comincia a seppellire i morti della propria specie; per contro, alcuni studiosi ricordano che, per dirla con Michel Ragon, \u00abse non ci fossero state sepolture e culto delle ossa, oggi ignoreremmo l'esistenza del sinantropo, come del neanderthaliano\u00bb."}
{"id": "509238", "revid": "1540383", "url": "https://it.wikipedia.org/wiki?curid=509238", "title": "Gianluca Susta", "text": "Biografia.\nStudi e inizi.\nDiplomato al Liceo Classico Giuseppe e Quintino Sella di Biella e laureato in giurisprudenza all'Universit\u00e0 di Torino, diventa avvocato abilitato al patrocinio avanti alle giurisdizioni superiori.\nAmministratore locale e regionale.\nA Biella \u00e8 stato consigliere comunale dal 1974 al 1975, assessore comunale dal 1979 al 1992 e sindaco dal 1992 al 2004. Nel frattempo \u00e8 stato anche Vicepresidente dell'Associazione Nazionale Comuni Italiani dal 1999 al 2002. Presidente del Consiglio provinciale della Provincia di Biella dal 2004 al 2005 e Vicepresidente della Giunta regionale del Piemonte dal 2005 al 2010.\nNato politicamente con la Democrazia Cristiana, per la quale \u00e8 stato segretario regionale del movimento giovanile del Piemonte, prosegue nel Partito Popolare Italiano, di cui diviene consigliere nazionale.\nNel 2001 \u00e8 nominato presidente dell'Assemblea costituente di Democrazia \u00e8 Libert\u00e0 - La Margherita, per la quale diviene membro della Direzione nazionale, responsabile nazionale degli enti locali e segretario regionale del Piemonte.\nParlamentare europeo.\nNel 2004 si candida alle elezioni europee nella circoscrizione nord-ovest all'interno della lista Uniti nell'Ulivo in quota Margherita ed ottiene 32\u00a0000 preferenze, ma non viene eletto. Nel maggio 2006 diventa eurodeputato, subentrando a Pier Luigi Bersani che nel frattempo era stato nominato Ministro per lo Sviluppo Economico nel Governo Prodi II, e si iscrive al gruppo dell'ALDE.\nSi ricandida alle elezioni europee del 2009 nella lista del Partito Democratico, partito nel quale era confluita la Margherita nel 2007, viene eletto e si iscrive all'Alleanza Progressista dei Socialisti e dei Democratici, di cui diventa vicepresidente. \u00c8 membro della Commissione per il commercio internazionale e della Delegazione alla commissione di cooperazione parlamentare UE-Russia.\nNel 2010 ha firmato il manifesto del Gruppo Spinelli per un'Europa federale.\nNel 2011 annuncia di non voler rinnovare l'adesione al PD, si avvicina all'associazione politica \"Verso Nord\" fondata da Massimo Cacciari, ma rimane nell'Alleanza Progressista dei Socialisti e dei Democratici come indipendente.\nSenatore.\nNel 2013 aderisce alla coalizione Con Monti per l'Italia e si candida al Senato nella circoscrizione Piemonte alle elezioni politiche dello stesso anno, nelle quali viene eletto senatore della XVII Legislatura. Dal 19 marzo 2013 al 7 maggio 2013 \u00e8 vicepresidente vicario del gruppo parlamentare Scelta Civica per l'Italia al Senato e l'8 maggio ne diventa presidente al posto di Mario Mauro, che nel frattempo \u00e8 stato nominato Ministro della difesa del Governo Letta.\nA seguito dei dissidi creatisi all'interno del gruppo \"Scelta Civica per l'Italia\" del Senato tra montiani, tra i quali Susta stesso, e i popolari, in maggioranza nel gruppo, si dimette da capogruppo ed il 6 novembre viene sostituito dal popolare Lucio Romano. Il 10 dicembre 2013, insieme agli altri sei senatori montiani e a Monti stesso, lascia il gruppo \"Per l'Italia\" (gi\u00e0 \"Scelta Civica per l'Italia\") per aderire al nuovo gruppo parlamentare \"Scelta Civica con Monti per l'Italia\", del quale diventa presidente.\nIl 17 aprile 2014 viene ufficialmente candidato, alle Elezioni europee del 2014 in Italia come capolista di Scelta Europea nella Circoscrizione Italia nord-occidentale (che raccoglie i 19 collegi elettorali della Liguria, della Lombardia, del Piemonte e della Valle d'Aosta). Lo 0,7% di Scelta Europea non ne permette l'elezione.\nA febbraio del 2015, il capogruppo Susta insieme a tutto il gruppo SC al Senato (il Ministro dell'Istruzione ed ex Segretario Stefania Giannini, il vicecapogruppo vicario Alessandro Maran, i senatori Pietro Ichino e Linda Lanzillotta, attuale vicepresidente del Senato nonch\u00e9 ex ministro ad eccezione del Sottosegretario agli Esteri, l'ex radicale e finiano Benedetto Della Vedova e il senatore a vita ed ex Premier nonch\u00e9 fondatore Mario Monti) e due deputati la Prof.ssa Irene Tinagli, candidato Segretario del partito e l'On. Ilaria Borletti Buitoni, Sottosegretario ai Beni Culturali ed ex Vicepresidente di Sc oltre al Viceministro allo Sviluppo Economico Carlo Calenda lascia Scelta Civica dichiarando concluso il progetto di Monti per aderire al Partito Democratico. Per 4 Senatori (Susta, Maran, Ichino e Lanzilotta) e un deputato (Tinagli) il ritorno nel PD \u00e8 un ritorno a casa, in quanto erano precedentemente iscritti al partito che avevano lasciato per divergenze sulla linea politica e ideologica.\nNel febbraio 2015, Giuliano Soria, patron del Premio Grinzane Cavour, dichiara in un processo di aver pagato, con i soldi del premio, viaggi all'on. Susta.\nNel 2019 \u00e8 tra i promotori piemontesi di Azione, partito fondato dall'ex ministri dello sviluppo economico Carlo Calenda. L'8 febbraio 2022 diviene segretario regionale in Piemonte del partito."}
{"id": "509239", "revid": "92723", "url": "https://it.wikipedia.org/wiki?curid=509239", "title": "Arcidiocesi di Strasburgo", "text": "Larcidiocesi di Strasburgo (in latino: \"Archidioecesis Argentoratensis o Argentinensis\") \u00e8 una sede della Chiesa cattolica in Francia immediatamente soggetta alla Santa Sede. Nel 2020 contava 1.385.000 battezzati su 1.900.000 abitanti. \u00c8 retta dall'arcivescovo Luc Ravel, C.R.S.V.\nTerritorio.\nL'arcidiocesi comprende l'intera Alsazia, composta dai due dipartimenti francesi del Basso Reno e dell'Alto Reno.\nSede arcivescovile \u00e8 la citt\u00e0 di Strasburgo, dove si trova la cattedrale di \"Notre-Dame\". Costruito fra il 1015 e il 1439 in stile tardo gotico, quest'edificio di 142 metri di altezza fu il pi\u00f9 alto del mondo fra il 1625 e il 1847 e rimase la chiesa pi\u00f9 alta del mondo fino al 1880, quando fu sorpassata dal duomo di Colonia. Oggi \u00e8 la quarta chiesa cattolica pi\u00f9 alta del mondo.\nIl territorio si estende su 8.280\u00a0km\u00b2 ed \u00e8 suddiviso in 767 parrocchie, raggruppate in 14 zone pastorali.\nStoria.\n\"Argentoratum\", l'odierna Strasburgo, era un'antica citt\u00e0 romana che faceva parte della provincia della Germania prima, come testimoniato dalla \"Notitia Galliarum\" dell'inizio del V secolo.\nIl cristianesimo \u00e8 attestato ad Argentoratum gi\u00e0 nella prima met\u00e0 del IV secolo; il primo vescovo conosciuto \u00e8 sant'Amando, il cui nome \u00e8 indicato negli atti dello pseudo concilio di Colonia del 346. Nel V secolo la citt\u00e0 \u00e8 distrutta dall'invasione degli Alemanni. A partire dal VI secolo, con l'annessione della regione dapprima nel regno merovingio dell'Austrasia e poi in quello carolingio, il cristianesimo pot\u00e9 diffondersi e consolidarsi grazie all'opera di due santi vescovi, Arbogasto e Fiorenzo, e dei monaci missionari irlandesi, tra i quali si devono menzionare san Colombano e san Gallo. Al concilio di Parigi del 614 prese parte il vescovo Ansoaldo.\nCon l'affermarsi dell'organizzazione ecclesiastica, Strasburgo entr\u00f2 a far parte della provincia ecclesiastica dell'arcidiocesi di Magonza, rispecchiando l'antica suddivisione amministrativa romana, che prevedeva che facessero parte della medesima provincia anche le diocesi di Worms e di Spira. Questa struttura organizzativa ecclesiastica rimase invariata, malgrado tutti i cambiamenti politici della regione, fino alla rivoluzione francese.\nNel IX secolo la diocesi comprendeva l'odierno Basso Reno (ad eccezione della regione di Wissembourg-Lauterbourg e del distretto di Marmoutier-Neuwiller), l'Ortenau sulla riva destra del Reno, e i distretti di Rouffach, Soultz e Lautenbach nell'Alto Reno. Confinava a nord con la diocesi di Spira, ad est e a sud-est con quella di Costanza, a sud-ovest con la diocesi di Basilea, e ad ovest con le diocesi di Metz e di Saint-Di\u00e9.\nSempre nel corso del IX secolo l'Alsazia entr\u00f2 a far parte del Sacro Romano Impero e il vescovo di Strasburgo inizi\u00f2 ad acquisire poteri comitali con possedimenti su entrambe le rive del Reno. Il vescovato divenne uno stato cliente dell'impero dal XIII secolo al 1803, ad eccezione di Strasburgo, che ebbe lo statuto di citt\u00e0 libera dell'Impero fin dal 1262.\nVerso la fine dell'epoca medievale, Strasburgo fu la culla di un movimento spirituale conosciuto con il nome di \"mistica renana\", che ebbe tra i suoi principali esponenti maestro Eckhart, Taulero, Nicola di Strasburgo e Enrico Suso.\nDurante l'epoca della riforma (XVI secolo) l'Alzasia e Strasburgo furono contese fra i protestanti ed i cattolici, lotta che si accendeva ogni volta che la sede episcopale restava vacante. Entrambe le fazioni lottavano per imporre un proprio candidato; la spunt\u00f2 sempre il partito cattolico, che in questo modo riusc\u00ec a conservare al cattolicesimo Strasburgo e la regione. Tuttavia oltre 200 parrocchie e la stessa cattedrale passarono al culto protestante.\nCon la pace di Vestfalia del 1648 l'Alsazia diventa territorio del regno di Francia. In questo modo la diocesi si trov\u00f2 divisa fra due Stati: i territori sulla riva sinistra del Reno vengono annessi dalla Francia, mentre quelli sulla riva destra rimasero parte dell'Impero. Anche i poteri comitali del vescovo vennero ridotti ai soli territori imperiali (le aree di Oberkirch, Ettenheim e Oppenau), essendo quelli alsaziani annessi a pieno titoli al regno francese (riconosciuto dal Sacro Romano Impero con il trattato di Ryswick del 1697). Dal punto di vista strettamente religioso, l'annessione alla Francia permise la piena restaurazione del cattolicesimo. Tuttavia solo nel 1681 la cattedrale cittadina, per volont\u00e0 espressa di Luigi XIV, ritorn\u00f2 al culto cattolico.\nLa rivoluzione francese ed il congresso di Vienna modificarono completamente la geografia politica ed ecclesiastica di tutta la regione.\nIn seguito al concordato, con la bolla \"Qui Christi Domini\" del 29 novembre 1801 fu \"de facto\" eretta una nuova diocesi di Strasburgo, che corrispondeva ai territori francesi dei dipartimenti dell'Alto e del Basso Reno: essa comprendeva gli antichi territori diocesani sulla riva sinistra del Reno, pi\u00f9 sezioni di territorio sottratte alle diocesi di Spira, di Metz e soprattutto di Basilea. Contestualmente entr\u00f2 a far parte della provincia ecclesiastica dell'arcidiocesi di Besan\u00e7on.\nNel 1803 il territorio sulla riva destra del Reno fu secolarizzato ed annesso al granducato di Baden. Con la riforma delle diocesi tedesche nella prima met\u00e0 dell'Ottocento, questa parte dell'antica diocesi di Strasburgo fu suddivisa fra le nuove sedi di Friburgo in Brisgovia e, in misura minore, di Rottenburg.\nIn seguito agli avvenimenti del 1871 e al passaggio dell'Alsazia alla Germania, il 14 giugno 1874 con il decreto \"Rem in ecclesiastica\" della Congregazione concistoriale la diocesi divenne immediatamente soggetta alla Santa Sede. Il 10 luglio dello stesso anno acquis\u00ec i territori che erano appartenuti alla diocesi di Saint-Di\u00e9 e che dopo la guerra franco-prussiana erano divenuti tedeschi. Contestualmente per\u00f2 perse i territori meridionali, che rimasero francesi, e che oggi costituiscono la diocesi di Belfort-Montb\u00e9liard.\nLa diocesi venne elevata al rango di arcidiocesi, non metropolitana, il 1\u00ba giugno 1988 con la bolla \"Antiquissima ipsa\" di papa Giovanni Paolo II.\nPer la sua particolare evoluzione storica, a differenza del resto del territorio nazionale, ove vige il regime di separazione fra Stato e Chiesa, nell'arcidiocesi di Strasburgo \u00e8 ancora in vigore il concordato del 1801. Ci\u00f2 comporta, per esempio:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nIl pi\u00f9 antico catalogo episcopale di Strasburgo \u00e8 giunto fino a noi in forma metrica e si arresta al vescovo Ratoldo; deve perci\u00f2 essere stato redatto verso la fine del IX secolo.\nStatistiche.\nL'arcidiocesi nel 2020 su una popolazione di 1.900.000 persone contava 1.385.000 battezzati, corrispondenti al 72,9% del totale."}
{"id": "509240", "revid": "1543377", "url": "https://it.wikipedia.org/wiki?curid=509240", "title": "Cantone di Mentone Est", "text": "Il Cantone di Mentone Est era una divisione amministrativa dell'arrondissement di Nizza.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Mentone e 1 comune: "}
{"id": "509242", "revid": "14002", "url": "https://it.wikipedia.org/wiki?curid=509242", "title": "Diocesi di Strasburgo", "text": ""}
{"id": "509247", "revid": "322321", "url": "https://it.wikipedia.org/wiki?curid=509247", "title": "Diocesi di S\u00e9ez", "text": "La diocesi di S\u00e9ez (in latino: \"Dioecesis Sagiensis\") \u00e8 una sede della Chiesa cattolica in Francia suffraganea dell'arcidiocesi di Rouen. Nel 2017 contava 273.400 battezzati su 292.719 abitanti. \u00c8 retta dal vescovo Bruno Feillet.\nTerritorio.\nLa diocesi comprende il dipartimento francese dell'Orne.\nSede vescovile \u00e8 la citt\u00e0 di S\u00e9es (S\u00e9ez fino alla fine del XVIII secolo), dove si trova la cattedrale e basilica minore di \"Notre-Dame\". Ci sono altre due basiliche minori nella diocesi: la basilica di \"Notre-Dame de l'Immacul\u00e9e-Conception\" a S\u00e9es; e la basilica di \"Notre-Dame de Montligeon\" a La Chapelle-Montligeon.\nIl territorio diocesano si estende su 6.103\u00a0km\u00b2 ed \u00e8 suddiviso in 36 parrocchie e 7 decanati.\nStoria.\nIncerte sono le origini della diocesi. Secondo la tradizione il primo vescovo sarebbe san Latuino, che le leggende dicono inviato ad evangelizzare il territorio nel I secolo, ma che pi\u00f9 probabilmente visse attorno al V secolo. Le prime notizie certe della sede episcopale risalgono alla prima parte del VI secolo, quando il vescovo \"Passivus\" prese parte a quattro concili di Orl\u00e9ans tra il 533 e il 549. Nel concilio del 538 si present\u00f2 come vescovo di Exmes. Con questo stesso titolo, al concilio di Orl\u00e9ans del 511 prese parte il vescovo Litardo. Se ne deduce che per un certo periodo la sede episcopale sia stata la citt\u00e0 di Exmes (secondo Duchesne), oppure che la primitiva sede della diocesi non sia stata S\u00e9es, bens\u00ec Exmes (secondo Fisquet).\nLa \"Notitia Galliarum\" dell'inizio del V secolo. segnala la \"civitas Saiorum\", ossia S\u00e9es, come una delle citt\u00e0 della provincia romana della Gallia Lugdunense seconda. Dal punto di vista religioso, come di quello civile, S\u00e9es dipendeva dalla provincia ecclesiastica dell'arcidiocesi di Rouen, sede metropolitana provinciale.\nIncerte e poco chiare sono le notizie sulla diocesi per il primo millennio, di cui \u00e8 segno la cronotassi episcopale, che risulta essere molto confusa e poco attendibile, secondo Duchesne, se non a partire dalla fine del X secolo. Il gran numero di santi legati a S\u00e9es \u00e8 indizio della vitalit\u00e0 spirituale della regione, la cui evangelizzazione fu intrapresa soprattutto da monaci e da monache, tra le quali si ricorda sant'Opportuna. Le strutture ecclesiastiche furono tuttavia sconvolte dalle incursioni degli \"uomini del nord\", chiamati vichinghi o normanni, tra l'IX e il X secolo.\nDurante il Medioevo i vescovi di S\u00e9ez prendevano possesso della diocesi con un cerimoniale proprio, che fu conservato fino al XVII secolo.\nSi deve al vescovo Azone, verso il 986, la ricostruzione della cattedrale, caduta in rovina, che fu consacrata il 2 gennaio 1050. Distrutta ben presto da un incendio, l'attuale cattedrale fu eretta in stile gotico a partire dal 1210; venne consacrata dal vescovo Philippe Le Boulanger il 27 settembre 1310.\nNel corso del XIII secolo arrivarono in diocesi i francescani, mentre era ancora vivo san Francesco.\nNel 1547 il capitolo della cattedrale, che fino dal 1131 aveva seguito la regola di sant'Agostino, fu secolarizzato con una bolla di papa Paolo III.\nAl momento dell'insorgere della rivoluzione, la diocesi comprendeva 497 parrocchie, raggruppate in 5 arcidiaconati (S\u00e9ez, Hiesmois, Le Houlme, Bellesmois e Corbonnois) e 17 decanati.\nAl termine della campagna d'Italia Napoleone Bonaparte cambi\u00f2 la grafia della citt\u00e0 di S\u00e9ez in S\u00e9es per distinguerla da un'omonima localit\u00e0 della Savoia. La diocesi, tuttavia, non ha cambiato nome e ancora oggi sussiste una differenza fra il nome della citt\u00e0 e quello della diocesi.\nIn seguito al concordato con la bolla \"Qui Christi Domini\" di papa Pio VII del 29 novembre 1801 la diocesi si ampli\u00f2, incorporando una porzione della diocesi di Lisieux, che fu soppressa, nonch\u00e9 altre parrocchie che erano appartenute alle diocesi di Bayeux, di Chartres e di Le Mans. Nel contempo cedette una porzione del suo territorio alla diocesi di \u00c9vreux.\nNel 1844 il vescovo Charles-Fr\u00e9d\u00e9ric Rousselet scrisse un regolamento per l'amministrazione della diocesi e delle sue strutture, che rest\u00f2 in vigore per pi\u00f9 di un secolo, fino al Concilio Vaticano II.\nCronotassi dei vescovi.\nI cataloghi episcopali di S\u00e9ez, databili al XII e XIII secolo, sono attendibili e documentabili storicamente solo a partire dal vescovo Sigefroid (inizio dell'XI secolo). Sui vescovi precedenti il catalogo dimostra di essere incompleto e di presentare inoltre una serie di santi vescovi desunti per la maggior parte da tradizioni agiografiche in alcuni casi molto tardive, di dubbia storicit\u00e0 e comunque non facilmente databili.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 292.719 persone contava 273.400 battezzati, corrispondenti al 93,4% del totale."}
{"id": "509248", "revid": "1318658", "url": "https://it.wikipedia.org/wiki?curid=509248", "title": "Cantone di Mentone Ovest", "text": "Il Cantone di Mentone Ovest era una divisione amministrativa dell\"arrondissement\" di Nizza.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComprendeva parte della citt\u00e0 di Mentone e 3 comuni:"}
{"id": "509250", "revid": "92723", "url": "https://it.wikipedia.org/wiki?curid=509250", "title": "Diocesi di Soissons", "text": "La diocesi di Soissons (in latino: \"Dioecesis Suessionensis\") \u00e8 una sede della Chiesa cattolica in Francia suffraganea dell'arcidiocesi di Reims. Nel 2020 contava 384.500 battezzati su 534.490 abitanti. \u00c8 retta dal vescovo Renauld de Dinechin.\nTerritorio.\nLa diocesi comprende il dipartimento francese dell'Aisne.\nSede vescovile \u00e8 la citt\u00e0 di Soissons, dove si trova la cattedrale dei Santi Gervasio e Protasio. A Laon sorge l'ex cattedrale di Notre-Dame. Nel territorio diocesano esistono due basiliche minori: Notre-Dame de Liesse a Liesse-Notre-Dame, e San Quintino a Saint-Quentin.\nIl territorio si estende su 7.361\u00a0km\u00b2 ed \u00e8 suddiviso in 47 parrocchie, raggruppate in 6 zone pastorali, che corrispondono agli arrondissement del dipartimento: Thi\u00e9rache, Saint-Quentin, Laon, Chauny, Soissons e Ch\u00e2teau-Thierry.\nStoria.\nLa diocesi \u00e8 attestata verso la fine del III secolo con il vescovo Diviziano, che secondo la tradizione era nipote dei santi Sisto e Sinicio, fondatori della chiesa di Reims e primi evangelizzatori del territorio dei Suessioni. Una tradizione riconosciuta dai Bollandisti attribuisce a Sisto e Sinicio la scoperta dei resti dei primi martiri di Soissons, Crepino e Crepiniano.\nIl primo vescovo storicamente documentato \u00e8 Mercurio, il cui nome si trova tra gli atti dello pseudo concilio di Colonia del 346 durante il quale un gruppo di vescovi fece sua la decisione del concilio di Sardica a favore di sant'Atanasio. Pi\u00f9 conosciuti sono i santi vescovi Principio, fratello di san Remigio di Reims e Lupo, suo figlio, che prese parte al concilio di Orl\u00e9ans del 511.\n\"Augusta Suessionum\", l'antica \"Noviodunum\", era la capitale ed il centro amministrativo della \"civitas Suessionum\", nella provincia romana della Gallia Belgica seconda, come attestato dalla \"Notitia Galliarum\" dell'inizio del V secolo. Dal punto di vista religioso, come di quello civile, Soissons dipendeva dalla provincia ecclesiastica dell'arcidiocesi di Reims, sede metropolitana provinciale.\nNell'Alto Medioevo Soissons fu sede di alcuni importanti concili della chiesa di Francia, presieduti dai re carolingi: nel 744 alla presenza di Pipino il Breve, nell'853 con Carlo il Calvo e nell'858 con Ludovico II il Germanico. Altri concili si celebrarono nel Medioevo, e precisamente nel 1121 (o 1122), nel 1155 e nel 1201.\nNel 1176, all'epoca del vescovo Nivelon de Quierzy, ebbe inizio la costruzione dell'attuale cattedrale di Soissons, che fu ultimata tre secoli dopo; la sua consacrazione fu celebrata il 5 aprile 1479.\nDurante l'Ancien r\u00e9gime i vescovi di Soissons ebbero il privilegio di ungere il re di Francia durante la cerimonia di incoronazione, in sostituzione degli arcivescovi di Reims nel caso che quella sede fosse vacante. Questo privilegio nasceva dal fatto che Soissons occupava il secondo posto nella provincia ecclesiastica di Reims.\nIl seminario diocesano venne istituito dal vescovo Charles de Bourlon nel 1668; affidato inizialmente al clero secolare, dal 1675 venne dato agli Oratoriani. Confiscato nel 1792, il seminario \"San Carlo\", dove aver servito come ospedale militare, riottenne la sua antica destinazione d'uso nel 1814.\nL'antica diocesi era circoscritta tra le diocesi di Noyon, Laon, Reims, Ch\u00e2lons, Troyes, Meaux, Senlis e Beauvais. All'insorgere della rivoluzione si contavano oltre 400 parrocchie, 8 collegiate, 25 abbazie ed un alto numero di comunit\u00e0 religiose. Il territorio era suddiviso in 4 arcidiaconati (Soissons, La Rivi\u00e8re, Brie e Tardenois) e 18 decanati.\nIn seguito al concordato con la bolla \"Qui Christi Domini\" di papa Pio VII del 29 novembre 1801 la diocesi fu compresa nei limiti del dipartimento dell'Aisne. A questo scopo inglob\u00f2 la maggior parte del territorio della soppressa diocesi di Laon, parti minori delle diocesi di Noyon (il Vermandois) e di Cambrai, ed alcune parrocchie delle diocesi di Meaux, Reims e Troyes; e contestualmente cedette parti dell'antico territorio alle diocesi di Beauvais, Meaux, Reims e Ch\u00e2lons. Con la stessa bolla, Soissons fu resa suffraganea dell'arcidiocesi di Parigi.\nNel 1817 un progetto di restaurazione della diocesi di Laon, con territorio scorporato da quello di Soissons, non and\u00f2 in porto, e Soissons mantenne integro il suo attuale territorio.\nIl 6 ottobre 1822, per effetto della bolla \"Paternae charitatis\" di papa Pio VII, torn\u00f2 ad essere suffraganea dell'arcidiocesi di Reims.\nIl 13 giugno 1828 papa Leone XII, con la bolla \"Inter caeteras\", concesse ai vescovi di Soissons di aggiungere al proprio titolo quello di vescovi di Laon.\nL'11 giugno 1901 papa Leone XIII concesse ai vescovi anche il titolo di vescovo di Saint-Quentin, citt\u00e0 identificata con la primitiva sede dei vescovi della \"civitas Veromandensis\", all'origine della diocesi di Noyon.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 534.490 persone contava 384.500 battezzati, corrispondenti al 71,9% del totale."}
{"id": "509251", "revid": "6923", "url": "https://it.wikipedia.org/wiki?curid=509251", "title": "Fausto Delle Chiaie", "text": "Biografia.\nDopo aver frequentato la Scuola Libera del Nudo presso l'Accademia di belle arti di Roma inizia la produzione di opere negli anni settanta. \u00c8 autore di un \"Manifesto Infrazionista\" (1986), che spiega l'\"infra-azione\" come un\"azione-collocazione-donazione di una o pi\u00f9 opere, mostrate a terra da parte dell'artista, nei luoghi dell'arte, e il suo susseguente allontanamento dall'opera e dal luogo. [\u2026] L'Infrazione \u00e8 mostrare ed evidenziare la storia vista in maniera superficiale, [\u2026] \u00e8 il grido d'allarme artistico del malessere storico; dell'accecamento del semplice e dell'umile. L'Infrazione nasce dalla privazione della realt\u00e0 visiva d'agire-pensare-fare. [\u2026] \u00c8 la goccia che trabocca e vuole vivere con l'acqua\". Delle Chiaie introduce cos\u00ec di nascosto le proprie opere negli spazi espositivi scegliendo dove collocarle.\nNel 1987 mostra le sue opere \"multifigurative\" al pubblico appoggiandole sulla salita del Pincio, a Roma. Il pubblico, cos\u00ec come egli stesso, diventa anche custode dell'opera; l'artista vive delle offerte spontanee dei visitatori. Negli anni 1987-1989 sceglie come spazio espositivo la Galleria Sciarra, a partire dal 1989, la Piazza Augusto Imperatore.\nNel corso della sua carriera, ha esposto in Italia e all'estero; ha effettuato performance e installazioni a Bruxelles tra il 1982 e il 1984, a Limerick (Irlanda) per \"Exhibition of visual art\" nel 1994, per \"Antwerpen\" ad Anversa nel 1993. A Roma ha partecipato a \"Molteplici Culture\" sempre nel'93, ad \"Aperto 1995\" presso il Trevi Flash Museum, presso il centro sociale Rialto nel 1998 e alla mostra collettiva \"Scala Mercalli\". Il terremoto creativo della Street Art Italiana, svoltasi all\"'Auditorium\" tra giugno e luglio 2008.\nNel 2010 viene prodotto da Gabriele Centin e Matteo Alemanno, un documentario sulla giornata tipo di Fausto Delle Chiaie dal titolo \"Robaccia rubbish\", proiettato all'Ara Pacis durante la presentazione del suo libro edito da Electa \"L'Arte? Rubbish!\" e durante la Biennale d'arte di Venezia 2011 presso il padiglione spagnolo. \nNel 2013 viene prodotto il documentario dal titolo \"Il museo chiude quando l'autore \u00e8 stanco\". Nello stesso anno, la \"Zerozerocento produzioni\" realizza in coproduzione con Rai Cinema il docufilm \"Ho fatto una barca di soldi\" per la regia di Dario Acocella; il film, presentato al festival internazionale del film di Roma, racconta la giornata tipo dell'artista seguendolo dalla mattina fino a notte fonda, mescolando il ritratto dell'artista a quello dell'uomo. Una versione televisiva pi\u00f9 breve di 15 minuti rispetto all'originale viene trasmessa su Rai 5 il 23 maggio 2014.\nDiverse sono le tesi di laurea a lui dedicate.\nNel 2014 il giornalista Domenico Iannacone con il suo programma \"I dieci comandamenti\" realizza un reportage intitolato \"La bellezza incomprensibile\", un ritratto di 32 minuti di Fausto Delle Chiaie e della sua opera, andato in onda su Rai 3.\nLa stilista Rossella Jardini, ex direttore creativo di Moschino, per la linea che porta il suo nome, collezione primavera-estate 2017, utilizza delle opere di Fausto Delle Chiaie per la realizzazione di alcuni abiti.\nNel 2018 espone al Museo d'Arte Contemporanea di Roma con una mostra dal titolo \"Il museo a cielo aperto per sette giorni a Macro Asilo\" nell'ambito del progetto sperimentale MACRO ASILO). Sempre nello stesso anno decide di ripercorrere, di suo pugno, la vicenda artistica di una vita nel libro \"Fuori catalogo\" (Kellermann Editore), ideato e curato da Pino Giannini con fotografie di Paolo Buatti.\nNello stesso anno gli artisti Dora Garc\u00eda e Cesare Pietroiusti dedicano a Fausto Delle Chiaie un libro intitolato \"Ospiti di questo museo\", a cura di R. Bargellini e A. Poggianti, edito da Valigie Rosse. Il libro \u00e8 un dialogo aperto sull'arte contemporanea attraverso l'opera di Fausto Delle Chiaie, ed \u00e8 stato presentato in anteprima nazionale a Livorno al Premio Ciampi L'Altrarte, equivalente artistico del premio musicale dedicato al cantautore Piero Ciampi.\nNel 2019 espone, con una mostra personale dal titolo \"All'ombra del bamb\u00f9\", presso Palazzo Merulana a Roma.\nDa settembre 2020 a giugno 2021 \u00e8 presente con una personale dal titolo \"L\u00ec per L\u00ec,\" curata da Boris Brollo e Alessandro Maganza, al Museo Nazionale Concordiese di Portogruaro (VE).\nNel 2021 Domenico Iannacone torna a dedicargli una puntata, dal titolo \"Io sono qui\", nella trasmissione Che ci faccio qui su Rai 3.\nNel marzo del 2021 lo scrittore Pino Giannini attraverso la piattaforma Change.org promuove, con l'adesione di numerose personalit\u00e0 del mondo della cultura italiana, un appello pubblico per chiedere la concessione della Legge Bacchelli in favore dell'artista Fausto Delle Chiaie. La petizione raccoglie oltre 27000 sottoscrizioni."}
{"id": "509253", "revid": "486946", "url": "https://it.wikipedia.org/wiki?curid=509253", "title": "Cantone di Mentone-Ovest", "text": ""}
{"id": "509254", "revid": "1123126", "url": "https://it.wikipedia.org/wiki?curid=509254", "title": "Eparchia della Santa Croce di Parigi", "text": "Leparchia della Santa Croce di Parigi (in latino: \"Eparchia Sanctae Crucis Lutetiae Parisiorum\") \u00e8 una sede della Chiesa armeno-cattolica in Francia, immediatamente soggetta alla Santa Sede. Nel 2017 contava 35.000 battezzati. \u00c8 retta dall'eparca Elie (Y\u00e9ghia) Y\u00e9ghiayan, I.C.P.B.\nTerritorio.\nLa giurisdizione dell'eparchia si estende a tutti i fedeli di rito armeno residenti in Francia.\nSede eparchiale \u00e8 la citt\u00e0 di Parigi, dove si trova la cattedrale della Santa Croce (\"Sainte-Croix\").\nIl territorio \u00e8 suddiviso in 6 parrocchie, collocate nelle seguenti citt\u00e0: Parigi, Arnouville, Lione, Marsiglia, Saint-Chamond e Valence.\nA S\u00e8vres sorge un convento dell'Ordine Mechitarista.\nStoria.\nL'esarcato apostolico di Francia per i fedeli di rito orientale fu eretto il 22 luglio 1960 con la bolla \"Sacratissima\" di papa Giovanni XXIII. Precedentemente tali fedeli erano sottoposti alla giurisdizione dell'ordinariato di Francia per i fedeli di rito orientale, eretto il 16 giugno 1954.\nIl 30 giugno 1986 l'esarcato apostolico \u00e8 stato elevato a eparchia con la bolla \"In Petro Apostolorum\" di papa Giovanni Paolo II e ha assunto il nome attuale.\nDal 1991 gli eparchi di Parigi svolgono anche l'incarico di visitatori apostolici per gli Armeni residenti in Europa occidentale (soprattutto Svezia, Austria e Italia).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2017 contava 35.000 battezzati."}
{"id": "509263", "revid": "2175", "url": "https://it.wikipedia.org/wiki?curid=509263", "title": "Cantoni di Nizza", "text": ""}
{"id": "509266", "revid": "1318658", "url": "https://it.wikipedia.org/wiki?curid=509266", "title": "Cantone di Puget-Th\u00e9niers", "text": "Il Cantone di Puget-Th\u00e9niers era una divisione amministrativa dell\"arrondissement\" di Nizza.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 9 comuni:"}
{"id": "509268", "revid": "110157", "url": "https://it.wikipedia.org/wiki?curid=509268", "title": "Cantone di Roquebilli\u00e8re", "text": "Il Cantone di Roquebilli\u00e8re era una divisione amministrativa dell'arrondissement di Nizza.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 3 comuni:"}
{"id": "509270", "revid": "110157", "url": "https://it.wikipedia.org/wiki?curid=509270", "title": "Cantone di Roquest\u00e9ron", "text": "Il Cantone di Roquest\u00e9ron era una divisione amministrativa dell'arrondissement di Nizza.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 9 comuni:"}
{"id": "509272", "revid": "110157", "url": "https://it.wikipedia.org/wiki?curid=509272", "title": "Cantone di Saint-\u00c9tienne-de-Tin\u00e9e", "text": "Il Cantone di Saint-\u00c9tienne-de-Tin\u00e9e era una divisione amministrativa dell'arrondissement di Nizza.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 3 comuni:"}
{"id": "509273", "revid": "599013", "url": "https://it.wikipedia.org/wiki?curid=509273", "title": "Chiesa cattolica in Spagna", "text": "La Chiesa cattolica in Spagna \u00e8 parte della Chiesa cattolica universale, sotto la guida spirituale del papa e della Santa Sede. Si tratta dell'ottava nazione per numero di cattolici dopo Brasile, Messico, Filippine, Stati Uniti d'America, Italia, Francia e Colombia.\nOrganizzazione ecclesiastica.\nIl territorio \u00e8 suddiviso in 71 diocesi, di cui 14 sedi metropolitane:\nFino al 1963 era assegnato ad un prelato spagnolo il titolo, solo \"ad honorem\", di patriarca delle Indie occidentali.\nNel 2016 papa Francesco ha eretto l'ordinariato di Spagna per i fedeli di rito orientale, prima circoscrizione ecclesiastica spagnola per fedeli delle Chiese sui iuris residenti nel Paese.\nAttualmente sono 4 le circoscrizioni ecclesiastiche spagnole rette da cardinali:\nConferenza episcopale.\nElenco dei presidenti della Conferenza episcopale spagnola:\nElenco dei vicepresidenti della Conferenza episcopale spagnola:\nElenco dei segretari generali della Conferenza episcopale spagnola:"}
{"id": "509274", "revid": "110157", "url": "https://it.wikipedia.org/wiki?curid=509274", "title": "Cantone di Saint-Martin-V\u00e9subie", "text": "Il Cantone di Saint-Martin-V\u00e9subie era una divisione amministrativa dell'arrondissement di Nizza.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 2 comuni:"}
{"id": "509275", "revid": "767487", "url": "https://it.wikipedia.org/wiki?curid=509275", "title": "Cantone di Saint-Sauveur-sur-Tin\u00e9e", "text": "Il Cantone di Saint-Sauveur-sur-Tin\u00e9e era una divisione amministrativa dell'arrondissement di Nizza.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 8 comuni:"}
{"id": "509276", "revid": "339392", "url": "https://it.wikipedia.org/wiki?curid=509276", "title": "Ceratopo", "text": ""}
{"id": "509277", "revid": "14002", "url": "https://it.wikipedia.org/wiki?curid=509277", "title": "Chiesa cattolica in Paesi Bassi", "text": ""}
{"id": "509278", "revid": "1632387", "url": "https://it.wikipedia.org/wiki?curid=509278", "title": "Fabio Caressa", "text": "Biografia.\nDall'11 luglio 1999 \u00e8 sposato con la giornalista Benedetta Parodi, da cui ha avuto tre figli: Matilde (nata il 5 settembre 2002), Eleonora (nata il 20 ottobre 2004) e Diego (nato il 21 luglio 2009).\nDa giovane \u00e8 stato socialista e simpatizzava per Bettino Craxi.\nCarriera.\nInizia a lavorare in televisione nel 1986 per Canale 66, emittente locale romana legata a TeleRoma 56. Scoperto da Michele Plastino, personaggio noto nell'ambito dell'emittenza privata romana, qui conduce una rubrica settimanale di calcio internazionale denominata \"Golmania\" e pochi mesi pi\u00f9 tardi, notato da Sandro Piccinini, passa nella redazione sportiva di TeleRoma 56, per la quale condurr\u00e0 per quattro anni il TG sportivo. Tiene la prima radiocronaca in occasione della partita -, valida per il campionato di Serie B 1986-1987, per i tifosi cesenati.\nNegli anni seguenti, durante il corso di laurea in scienze politiche alla LUISS, ottenuta con una tesi sperimentale sulla CNN e i possibili controlli internazionali sulle sue produzioni, si diploma in Public Speaking alla UCLA (1988) ed in lingua spagnola all'Universit\u00e0 di Salamanca (1990), cominciando a seguire per diverse emittenti radiofoniche la Lazio e la Roma nelle partite in trasferta.\nNel 1990, nelle vesti di coautore e consulente produttivo e giornalistico, cura il film ufficiale del campionato mondiale di calcio di Italia 1990. Un anno dopo viene scelto per comporre la squadra dei telecronisti della neonata pay-tv Tele+, il che lo costringe a trasferirsi a Milano. Nel 1991 conduce la prima telecronaca, per - di Premier League, in differita.\nDopo tre anni da praticante, diventa giornalista professionista nel 1994. Dopo la gavetta come quinta voce delle partite del calcio internazionale, viene promosso nella stagione sportiva 1997-1998 a voce principale nei posticipi trasmessi da Tele+ e si alterna in questa veste con Massimo Marianella fino al 2002. Nello stesso anno \u00e8 l'ideatore e conduttore di \"+Gol Mondial\", con la quale vincer\u00e0 l'Hot Bird TV Awards nello stesso anno e che si trasformer\u00e0 l'anno successivo in \"Mondo Gol,\" con l'avvento di Sky, nel 2003.\nInsieme a Giuseppe Bergomi forma una delle pi\u00f9 celebri coppie di telecronisti di Sky Sport. I due sono stati i telecronisti ufficiali della serie di videogiochi calcistici FIFA fino al 2014.\nOltre alle telecronache delle partite di cartello del campionato italiano di calcio di Serie A e della UEFA Champions League, commenta in coppia con Stefano De Grandis e con il fratello Maurizio il poker, prima il World Poker Tour, poi, nel 2007, il campionato italiano (insieme a Pupo). Nel 2007 partecipa come giocatore al torneo di poker delle celebrit\u00e0, mentre dal 2009 conduce per Cielo il programma \"Poker Web\".\nDal 1997 al 1999 \u00e8 stato conduttore di \"Com'\u00e8\", trasmissione quotidiana di cultura giovanile di Tele+ indirizzata ad un pubblico di adolescenti. Nel 1998 ha presentato dagli studi di Milano lo speciale sulla notte degli Oscar, durante la quale Roberto Benigni vinse con il film \"La vita \u00e8 bella\". Nel 2006 ha condotto con Fabiana su Radio 105 il programma calcistico \"105's In Gazza\".\nHa collaborato con diverse testate giornalistiche quali \"Guerin Sportivo\", \"Totoguidascommesse\", \"GQ\" e \"La Gazzetta dello Sport\" e siti Internet quali Sportal. In ambito extrasportivo ha condotto assieme ad Elena Di Cioccio \"Stracult Show\" su Rai 2.\nHa ricommentato per \"Italia-Germania 4-3\" alcune delle partite storiche dei mondiali di calcio. Ha seguito da inviato il e da inviato e telecronista quelli del 2006, del 2010 e del 2014, di cui ha commentato le partite inaugurali e le finali oltre a tutte le partite della nazionale italiana.\n\u00c8 sposato dal 1999 con Benedetta Parodi, per anni conduttrice di \"Studio Aperto\" e della rubrica \"Cotto e mangiato\" e dal 2011 conduttrice su LA7 del programma \"I men\u00f9 di Benedetta\", nel quale lo stesso Caressa in alcune puntate \u00e8 stato ospite, sia da solo che assieme ai tre figli.\nNel 2010 conduce, su Discovery Channel, la rubrica calcistica \"Com'\u00e8 fatto il calcio\", in cui, con l'aiuto del professore di biofisica Nicola Ludwig, spiega scientificamente il gioco del calcio.\nNel 2007 vive una parentesi da doppiatore nel film \"Le regole del gioco\", dove presta la voce al commentatore delle World Series of Poker.\nNella stagione 2010-2011 lascia dopo otto anni la conduzione di \"Mondo Gol\", diventando il conduttore dei pre e post partita della UEFA Champions League. Inoltre nell'estate 2011 \u00e8 uno dei telecronisti, affiancato da Beppe Bergomi, della Copa Am\u00e9rica, della quale ha raccontato tutte le partite del Brasile, la semifinale tra Uruguay e Per\u00f9, la finale per il 3\u00ba e 4\u00ba posto tra Per\u00f9 e Venezuela e la finalissima tra Uruguay e Paraguay, finita 3-0 per l'Uruguay.\nRealizza il reportage di otto puntate \"Buongiorno Afghanistan\", che racconta la vita quotidiana dei soldati italiani impegnati nella missione di pace. Dopo il problema immigrati a Lampedusa realizza il reportage \"SOS Lampedusa\".\nNel corso delle Olimpiadi 2012 a Londra, per la prima volta nella sua carriera \u00e8 telecronista delle gare di nuoto insieme agli ex nuotatori Massimiliano Rosolino e Cristina Chiuso.\nDal 25 agosto 2012 conduce \"Deejay Football Club\" su Radio Deejay insieme ad Ivan Zazzaroni. \u00c8 anche commentatore di poker per l'emittente POKERItalia24, di cui il fratello Maurizio \u00e8 direttore.\nDal 1\u00ba luglio 2013 \u00e8 condirettore ad interim di Sky Sport, con delega a Sky Sport 24, ruolo mantenuto sino al 1 marzo 2016, quando diviene direttore di Sky Sport 24. Lo resta fino a dicembre 2016, quando diviene uno dei condirettori di Sky Sport con delega al programma \"Sky Calcio Club\".\nCampionato del mondo di calcio 2006.\nDurante il campionato mondiale di calcio del 2006 in Germania \u00e8 stato scelto da Sky Sport, che ne aveva acquisito i diritti di trasmissione televisiva per la prima volta nella storia, per commentare tutte le partite dell'Italia (esperienza poi ripetuta in varie occasioni in cui gli azzurri partecipano alle competizioni internazionali), diventando cos\u00ec il tredicesimo telecronista di un incontro ufficiale della nazionale italiana di calcio dopo Niccol\u00f2 Carosio, Nando Martellini, Bruno Pizzul, Giorgio Martino, Gianni Cerqueti, Stefano Bizzotto e Marco Civoli per la Rai, Bruno Longhi e Sandro Piccinini per Mediaset, Luigi Colombo e Massimo Caputi per Telemontecarlo e Massimo Marianella per TELE+2; inoltre gli \u00e8 stata affidata la telecronaca di Germania-Costa Rica, match inaugurale della rassegna. \u00c8 stato affiancato in ogni caso da Giuseppe Bergomi come voce tecnica e nella partita inaugurale anche da Beppe Severgnini.\nDopo la semifinale contro la Germania l'emittente televisiva tedesca ZDF ha riproposto gli ultimi concitati minuti della telecronaca di Caressa. Nel 2006 ha pubblicato il libro \"Andiamo a Berlino\", edito da Baldini&amp;Castoldi.\nVideogiochi.\nIl videogioco per PC e console FIFA World Cup 2006, prodotto da EA Sports, si avvale per la prima volta del commento di Fabio Caressa e Beppe Bergomi. La stessa esperienza si \u00e8 ripetuta per tutti i titoli successivi della serie EA Sports fino all'edizione di FIFA 14, rompendo (solo virtualmente) un sodalizio con Beppe Bergomi che durava da oramai 9 anni. Caressa si sposta quindi alla serie Pro Evolution Soccer, dove viene affiancato al commento tecnico di Luca Marchegiani a partire da PES 2015."}
{"id": "509279", "revid": "110157", "url": "https://it.wikipedia.org/wiki?curid=509279", "title": "Cantone di Sospello", "text": "Il cantone di Sospello (in francese \"canton de Sospel\") era una divisione amministrativa dell'arrondissement di Nizza.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 3 comuni:"}
{"id": "509281", "revid": "110157", "url": "https://it.wikipedia.org/wiki?curid=509281", "title": "Cantone di Tenda", "text": "Il Cantone di Tenda (in francese Canton de Tende) era una divisione amministrativa dell'arrondissement di Nizza. Il cantone venne formato nel 1951 dopo l'annessione di Briga Marittima e Tenda dalla provincia di Cuneo alla Francia nel 1947.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso e i comuni dell'ex cantone sono entrati a far parte del Cantone di Contes.\nComposizione.\nComprendeva 2 comuni:"}
{"id": "509285", "revid": "110157", "url": "https://it.wikipedia.org/wiki?curid=509285", "title": "Cantone di Villars-sur-Var", "text": "Il Cantone di Villars-sur-Var era una divisione amministrativa dell'arrondissement di Nizza.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 10 comuni:"}
{"id": "509286", "revid": "30610", "url": "https://it.wikipedia.org/wiki?curid=509286", "title": "Mack Reynolds", "text": "Molti dei suoi racconti furono pubblicati in riviste di fantascienza come \"Galaxy\" e \"If Magazine\". Fu un sostenitore del Partito Socialista degli Stati Uniti d'America e di conseguenza molte delle sue storie hanno un tema riformista, e alcuni dei suoi racconti hanno uno sfondo economico. Fu molto popolare negli anni sessanta, ma molte delle sue opere sono state pubblicate solo in questi anni.\nBiografia.\nMack Reynolds nacque a Corcoran, in California, nel 1917. Da giovane, Reynolds prest\u00f2 servizio in vari giornali di economia. Combatt\u00e9 durante la seconda guerra mondiale nei Marines. Dopo la guerra, Reynolds divenne uno scrittore di racconti gialli. Si spos\u00f2 con Helen Jeanette Wooley nel settembre 1947. Nel 1949 la famiglia si trasfer\u00ec a Taos, nel Nuovo Messico dove Fredric Brown, suo amico e collaboratore, lo convinse a scrivere racconti di fantascienza. Reynolds si trasfer\u00ec in Messico dai primi anni cinquanta fino alla morte, nel 1983 nella cittadina di San Luis Potos\u00ed. Negli anni cinquanta lavor\u00f2 per la rivista \"Rogue\" e viaggi\u00f2 per tutto il mondo.\nTra i suoi pseudonimi: Clark Collins, Mark Mallory, Guy McCord e Dallas Ross. Come Bob Belmont nel 1958 scrisse \"How to Retire without Money\", che fu causa delle dimissioni di Reynolds quale membro dell'SLP - Partito Socialista degli Stati Uniti d'America. Nel 1972 us\u00f2 lo pseudonimo femminile di Maxine Reynolds in due storie romantiche, \"House in the Kasbah\" e \"Home of the Inquisitor\"."}
{"id": "509289", "revid": "110157", "url": "https://it.wikipedia.org/wiki?curid=509289", "title": "Cantone di Villafranca", "text": "Il cantone di Villafranca (in francese \"canton de Villefranche-sur-Mer\") era una divisione amministrativa dell'arrondissement di Nizza.\nA seguito della riforma approvata con decreto del 24 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva 6 comuni:"}
{"id": "509290", "revid": "2225", "url": "https://it.wikipedia.org/wiki?curid=509290", "title": "Beppe Bergomi", "text": ""}
{"id": "509291", "revid": "22356", "url": "https://it.wikipedia.org/wiki?curid=509291", "title": "Tireoforo", "text": ""}
{"id": "509293", "revid": "92723", "url": "https://it.wikipedia.org/wiki?curid=509293", "title": "Diocesi di 's-Hertogenbosch", "text": "La diocesi di 's-Hertogenbosch (in latino: \"Dioecesis Buscoducensis\") \u00e8 una sede della Chiesa cattolica nei Paesi Bassi suffraganea dell'arcidiocesi di Utrecht. Nel 2020 contava 1.045.470 battezzati su 2.155.280 abitanti. \u00c8 retta dal vescovo Gerard Johannes Nicolaus de Korte.\nTerritorio.\nLa diocesi comprende la provincia olandese del Brabante settentrionale, ad eccezione della parte occidentale, che \u00e8 sotto la giurisdizione della diocesi di Breda.\nSede vescovile \u00e8 la citt\u00e0 di 's-Hertogenbosch, o Den Bosch, dove si trova la cattedrale di San Giovanni.\nIl territorio si estende su 3.826\u00a0km\u00b2 ed \u00e8 suddiviso in 59 parrocchie, che fanno capo a 12 decanati.\nStoria.\nLa diocesi di 's-Hertogenbosch fu eretta, assieme ad altre tredici nuove diocesi, il 12 maggio 1559 con la bolla \"Super Universas\" di papa Paolo IV, nell'ambito della riorganizzazione ecclesiastica dei Paesi Bassi Spagnoli, gi\u00e0 tentata con Carlo V e realizzata con Filippo II. La nuova diocesi fu ricavata dal territorio dalla diocesi di Liegi e resa suffraganea dell'arcidiocesi di Malines.\nLa bolla \"Super universas\" tuttavia non definiva i confini delle nuove diocesi, non stabiliva il numero delle parrocchie e soprattutto non prevedeva i mezzi di sussistenza delle rispettive mense episcopali. Una commissione incaricata di studiare questi aspetti lavor\u00f2 per circa due anni, e solo l'11 marzo 1561 fu pubblicata la bolla \"De statu omnium ecclesiarum\" di papa Pio IV, che dette finalmente una fisionomia territoriale alla diocesi di 's-Hertogenbosch; come mezzo di sussistenza ai vescovi di 's-Hertogenbosch fu data in commenda l'abbazia di Tongerloo.\nIl primo vescovo fu Frans van de Velde, nato a Son, che fece il suo ingresso in diocesi il 18 novembre 1562; nel 1565 pubblic\u00f2 i decreti del concilio di Trento e nello stesso anno fece la visita pastorale della diocesi. Il suo successore Laurens Mets partecip\u00f2 ai due concili provinciali di Malines del 1570 e del 1572; nel 1571 convoc\u00f2 il primo sinodo diocesano ed apr\u00ec il seminario, che tuttavia ebbe vita breve (fino al 1582).\nI vescovi Clemens Crabbeels e Gijsbertus Maas soffrirono per i disordini politici e le guerre che sconvolsero l'ultima parte del XVI secolo; nel 1612 una parte della diocesi cadde sotto il potere degli Stati Generali; nel 1614 Masius tenne un secondo sinodo diocesano, dove si discusse del seminario, che fu riaperto da Nicolaas Zoesius nel 1616 per essere chiuso definitivamente nel 1629. In quest'anno infatti, dopo un lungo assedio, la citt\u00e0 episcopale capitol\u00f2 nelle mani del principe Federico Enrico, che la govern\u00f2 per conto degli Stati Generali. Il vescovo Michael Ophorius fu obbligato a lasciare la citt\u00e0 con tutto il suo clero e non vi fece mai pi\u00f9 ritorno. Il vicario capitolare Henri van den Leemputte, che in qualit\u00e0 di canonico della cattedrale pot\u00e9 rimanere a 's-Hertogenbosch, govern\u00f2 la diocesi fino alla morte di Ophorius nel 1637 ed anche per tutto il tempo dell'episcopato di Joseph Bergaigne, che fu incapace di far valere i suoi diritti e rimase in esilio per tutto il suo mandato. Van den Leemputte rimase vicario della diocesi fino alla sua morte nel 1657.\nLa pace di Vestfalia (1648) riconobbe il territorio di 's-Hertogenbosch come parte delle Province Unite e quindi soggetto agli Stati Generali. L'esercizio della religione cattolica fu proibito per legge, i beni ecclesiastici furono confiscati, ed anche i bambini vennero costretti a frequentare le scuole calviniste. I sacerdoti cattolici svolgevano il loro ministero in clandestinit\u00e0, sotto l'autorit\u00e0 di un vicario apostolico; questi erano per la maggior parte dei semplici preti, che fino al 1726 risiedevano abitualmente in Belgio.\nNel 1726 il governo dell'Aia addolc\u00ec la sua posizione nei confronti dei cattolici e permise al vicario apostolico di soggiornare nel Paese, a patto che fosse di nazionalit\u00e0 olandese e che non fosse un vescovo. Nel 1794 l'esercito francese rivoluzionario conquist\u00f2 la citt\u00e0 di 's-Hertogenbosch e tutto il Brabante olandese e nel 1798, in forza della legge sulla separazione fra Stato e Chiesa, il calvinismo cess\u00f2 di essere religione di Stato. Le chiese furono pian piano restituite al culto cattolico; nel 1810 fu riaperta al culto la cattedrale. A causa della chiusura della Vecchia universit\u00e0 di Lovanio, dove finora si formavano i preti della diocesi, il vicario van Alphen apr\u00ec un seminario a 's-Hertogenbosch, successivamente trasferito in altre sedi fino a giungere a Haaren nel 1837; nel 1815 fu aperto anche un seminario minore nel castello di Beekvliet, presso Sint-Michielsgestel.\nNel 1810 Napoleone tent\u00f2 di creare una nuova diocesi, comprendente il territorio di 's-Hertogenbosch, per insediarvi persone di suo favore, Pierre de Pauw (morto subito dopo la sua nomina) e Mathieu van Camp: il clero e il popolo tuttavia rifiutarono di riconoscere van Camp e di prendere parte alle solenni funzioni nella cattedrale.\nNel 1827 fu stipulato un concordato fra la Santa Sede ed il governo di Guglielmo I, che prevedeva, nei Paesi Bassi del Nord, l'erezione di due sole diocesi, quelle di Amsterdam e di 's-Hertogenbosch; la rivoluzione del 1830 fece fallire questo progetto.\nIl 2 giugno 1840, in forza del breve \"Ubi universalis Ecclesiae\" di papa Gregorio XVI, il vicariato apostolico ampli\u00f2 il proprio territorio.\nNel 1848 la nuova costituzione olandese garant\u00ec libert\u00e0 politiche e religiose ai cattolici. Papa Pio IX, con il breve \"Ex qua die\" del 4 marzo 1853, ristabil\u00ec la gerarchia episcopale cattolica nei Paesi Bassi: Utrecht divenne la sede metropolitana, con quattro diocesi suffraganee: 's-Hertogenbosch, Haarlem, Breda e Roermond. Il vicario apostolico di 's-Hertogenbosch, Joannes Zwijsen, fu nominato arcivescovo di Utrecht e amministratore apostolico di 's-Hertogenbosch. Nel suo impegnativo lavoro fu aiutato da due vescovi ausiliari: Joannes Deppen e Adrianus Godschalk.\nLa statua miracolosa della Vergine Benedetta, che era stata portata in esilio a Bruxelles nel 1629 dal vescovo Michael Ophorius, nella cattedrale di San Giovanni.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 2.155.280 persone contava 1.045.470 battezzati, corrispondenti al 48,5% del totale. Nel 2005 circa 1.178.000 persone (circa il 57,5% della popolazione) erano registrate negli archivi parrocchiali. Il numero dei fedeli che frequentavano la chiesa ogni domenica era di circa 7,7%."}
{"id": "509297", "revid": "22356", "url": "https://it.wikipedia.org/wiki?curid=509297", "title": "Anchilosauride", "text": ""}
{"id": "509299", "revid": "767487", "url": "https://it.wikipedia.org/wiki?curid=509299", "title": "George McAnthony", "text": "Dal 1988 al 2011, anno della sua morte, si \u00e8 esibito in concerti prevalentemente in Italia, ma anche in Austria, Germania, Svizzera e Francia.\nCarriera.\nL'artista ha inciso quindici album, la maggior parte dei quali propongono brani autografi, scritti e cantati in lingua inglese. Oltre alle sue numerose composizioni che raccontano i valori e la vita quotidiana di ognuno di noi, l'artista propone anche i vecchi ma sempre verdi classici della musica country, folk, e traditionale.\nNei suoi concerti George McAnthony si proponeva in una formazione da \"one-man-band\", suonando abilmente fino a sette strumenti contemporaneamente, il tutto rigorosamente dal vivo. Cantava e suonava la chitarra a dodici corde, il mandolino, la dobro o la chitarra elettrica country. Contemporaneamente allo strumento a corde si accompagnava con l'armonica a bocca, il kazoo e un set di percussioni composto da grancassa, rullante, charleston e tamburello.\nDa ricordare sono il concerto in duetto con John Denver, con il quale si \u00e8 esibito dal vivo in Italia nel maggio del 1992, oltre alle apparizioni televisive su Rai e Mediaset. L'artista italiano \u00e8 stato premiato con tre Award internazionali nelle categorie di \"Miglior artista\", \"Miglior voce maschile\" e \"Miglior brano country europeo dell'anno\".\nGeorge McAnthony affiancava alla sua professione musicale un costante e forte impegno a favore di varie attivit\u00e0 di beneficenza e volontariato.\nNel 2008, in occasione del suo ventesimo anniversario come artista professionista, George McAnthony ha pubblicato il suo tredicesimo album \"Bridge to El Dorado\", uscito per l'etichetta statunitense Comstock Records. L'album si \u00e8 classificato in seconda posizione agli \"European Country Music Awards 2009\", nella categoria miglior album europeo.\nIl suo ultimo album di studio \"Dust Off My Boots\" \u00e8 stato registrato nell'aprile 2010 a Nashville, negli Stati Uniti, insieme a musicisti come Brent Mason, Paul Franklin e Bryan Sutton.\nGeorge McAnthony \u00e8 morto l'8 luglio 2011 all'et\u00e0 di 45 anni, colto da un infarto mentre si trovava in una spiaggia a Terracina, nel Lazio, dove si trovava in tour. Il giorno seguente avrebbe dovuto esibirsi come artista principale al \"Vico Country Festival\" di Vico nel Lazio."}
{"id": "509302", "revid": "767487", "url": "https://it.wikipedia.org/wiki?curid=509302", "title": "La mia vita a stelle e strisce", "text": "La mia vita a stelle e strisce \u00e8 un film del 2003 diretto ed interpretato da Massimo Ceccherini, uscito nelle sale italiane il 31 ottobre 2003.\nTrama.\nLa placida vita del contadino toscano Lando viene sconvolta dall'improvviso rimpatrio di una zia, Giuly, emigrata negli USA trent'anni prima, diventata molto grassa e dall'appetito irriducibile. La donna \u00e8 accompagnata dal marito, un ex-marine fuori di testa reduce del Vietnam, che conosce a memoria il film \"Apocalypse Now\" e che si alza ogni mattina alle cinque; dal nipotino Nicolas, un rompiscatole affetto dalla mania dei videogames, ma anche dalla bella figlia Wendy che intriga sia Lando che il suo babbo.\nGli ospiti americani non rinunciano alle loro abitudini: jogging, festa di Halloween, marcia militare alle 5 del mattino, tacchino al forno per la festa del Ringraziamento. Lando cerca di resistere a tutti questi cambiamenti, inoltre l'infatuazione per Wendy lo rende ancor meno incline ad un dialogo con la contadina dei campi vicini, con la quale intrattiene una relazione puramente fisica. Quest'ultima vorrebbe semplicemente parlare con lui oltre a copulare, ma quest'ultimo l'ascolta sempre meno, vedendola solo quando deve sfogare i suoi bisogni fisici senza dire una parola.\nLando, giunto al limite della sopportazione, esplode e si sfoga, ma alla fine il fascino d'oltreoceano coinvolge anche lui, quando Wendy torna e gli dichiara il suo amore. 5 anni dopo i due si sposano e hanno anche dei bambini; inoltre il suocero (che ha avuto un ictus), la suocera (che ora pesa 250\u00a0kg) e l'undicenne Nicolas (ora appassionato ai giornaletti porno) si stabiliscono con loro, con Lando totalmente devoto a tutte le abitudini americane, con tanto di tinta bionda ai capelli e casa pitturata a stelle e strisce. Ma il padre, dopo un'idea americana, \u00e8 morto ed \u00e8 stato sepolto a fianco del tacchino Gluglu. Tuttavia Lando ha ripreso a vedersi con l'amante contadina e i due finalmente parlano, ma lo fanno durante il sesso. Lando stesso dichiara di essersi fatto \"colonizzare\" solo per la moglie e che in realt\u00e0 \u00e8 ancora un fiero italiano e lo sfoga solo con la contadina e quando \u00e8 da solo in macchina ad ascoltare la musica del proprio paese.\nLuoghi del film.\nIl film \u00e8 ambientato nella campagna Toscana, in provincia di Pisa (all'inizio del film viene citato il Camp Darby, base militare tra Pisa e Marina di Pisa). Le scene per\u00f2 sono girate in altre zone della Toscana: si intravede spesso il profilo della citt\u00e0 di Pienza, provincia di Siena, mentre alcune scene sono state girate all'interno del borgo di San Quirico d'Orcia, sempre in provincia di Siena."}
{"id": "509306", "revid": "22356", "url": "https://it.wikipedia.org/wiki?curid=509306", "title": "Stegosauride", "text": ""}
{"id": "509307", "revid": "287204", "url": "https://it.wikipedia.org/wiki?curid=509307", "title": "Vincenzo Aita", "text": "Biografia.\nComincia la sua carriera politica con Alleanza Contadina (1972-76) di cui \u00e8 dirigente provinciale. \u00c8 stato membro della segreteria provinciale del PCI (1976-80) e membro del comitato centrale del PCI (1975-83). Dal 1983 al 1996 \u00e8 consigliere al comune di Eboli. Assessore comunale alle finanze al comune di Eboli (1987-88). Consigliere regionale della Campania (1980-85) poi assessore regionale all'agricoltura dal giugno 2000 al settembre 2004. \nEsponente di Rifondazione Comunista, \u00e8 deputato del Parlamento europeo, subentrato nel giugno 2006 nella circoscrizione sud, dopo la rinuncia di Corrado Gabriele. Alle elezioni del 2004, Aita aveva ottenuto preferenze. \nIscritto al gruppo della Sinistra Unitaria Europea/Sinistra Verde Nordica, \u00e8 stato membro della Commissione per i problemi economici e monetari e membro sostituto della Commissione per l'agricoltura e lo sviluppo rurale.\nDal 2009 ha aderito al Movimento per la Sinistra di Nichi Vendola."}
{"id": "509309", "revid": "1543377", "url": "https://it.wikipedia.org/wiki?curid=509309", "title": "Chiesa cattolica in India", "text": "La Chiesa cattolica in India \u00e8 parte della Chiesa Cattolica universale, sotto la guida spirituale del Papa e della Santa Sede. I cattolici sono circa 17 milioni, pari all'1,5% della popolazione.\nNel Paese sono state erette 30 arcidiocesi e 144 diocesi, per un totale di 174 circoscrizioni ecclesiastiche. Di queste, 132 sono di rito latino, 31 appartengono alla Chiesa siro-malabarese e 11 alla Chiesa siro-malankarese.\nDal 12 ottobre 2008 la Chiesa cattolica in India ha la sua prima santa, Santa Alfonsa dell'Immacolata Concezione.\nStoria.\nIl Novecento.\nNel 1923 fu eletto nel Tamil Nadu il primo vescovo indiano dell'et\u00e0 moderna, mons. Tiburtius Roche.\nNel dicembre 1964 papa Paolo VI si rec\u00f2 in viaggio in India. Visit\u00f2 Mumbay (chiamata all'epoca Bombay), la vicina Goregaun, e Bandra, incontrando i ministri del governo federale e partecipando al 38\u00ba Congresso eucaristico indiano (Mumbay, 4 dicembre 1967).\nDal 1967 sono sette gli stati indiani, sui 28 complessivi, che hanno probito le conversioni per legge. L'elenco comprende: Orissa (il primo), Madhya Pradesh, Arunachal Pradesh, Gujarat, Chhattisgarh, Rajastahan e Himachal Pradesh.\nNel febbraio 1986 papa Giovanni Paolo II visit\u00f2 l'India. Torn\u00f2 nel subcontinente indiano nell'ottobre 1999, quando si rec\u00f2 nella capitale Nuova Delhi.\nDal 2000 ad oggi.\nNegli ultimi anni \u00e8 aumentata l'ostilit\u00e0 anti-cristiana in India. Le motivazioni sono extra-religiose ed hanno a che vedere con la pretesa della maggioranza ind\u00f9 di mantenere il sistema castale e la supremazia sulle altre religioni. Gli induisti pensano che tale supremazia sia insidiata dal processo di riscatto sociale che la fede cristiana propugna per i \"dalit\" e per i fuori casta.\nL'ondata di attacchi contro i cristiani e i loro luoghi di culto \u00e8 cominciata in Orissa, stato dell'India orientale affacciato sul golfo del Bengala, dopo la morte dello swami Laxmananda Saraswati, ucciso il 23 agosto 2008.\nI gruppi fondamentalisti ind\u00f9, mistificando la realt\u00e0 dei fatti, hanno accusato i cristiani di essere i mandanti dell'assassinio e per questo hanno scatenato un pogrom anti-cristiano, uccidendo e ferendo fedeli, distruggendo e incendiando chiese, scuole e case. Dall'Orissa le violenze si sono poi allargate al Madhya Pradesh e al Karnataka. Le violenze nel solo stato dell'Orissa hanno spinto alla fuga pi\u00f9 di 50\u00a0000 persone.\nHanno fatto il giro del mondo le testimonianze di Suor Meena Barwa - vittima di violenza sessuale - e padre Thomas Chellan - vittima di pestaggi brutali - che hanno raccontato alle forze dell'ordine le violenze subite la notte del 25 agosto, durante i primi giorni degli attacchi.\nIl bilancio non definitivo parla di trecento villaggi attaccati, 500 morti, 4.600 case incendiate o distrutte e 54.000 sfollati. Sono state bruciate e ridotte in macerie 252 chiese e 13 scuole. Per tutto il resto dell'anno la maggior parte degli sfollati \u00e8 stata costretta a rimanere nei campi per rifugiati.\nL'ultima fase del piano degli estremisti ind\u00f9 \u00e8 scattata a inizio febbraio 2009: sulle rovine della chiesa di Batticola (distretto di Kandhamal, Arcidiocesi di Bhubaneswar, capitale dell'Orissa), data alle fiamme nell'agosto dell'anno precedente, si \u00e8 iniziato a costruire un tempio ind\u00f9.\nIl dott. Sajan George, presidente del Consiglio globale dei cristiani d'India, ha affermato che \u00abai cristiani che ritornano ai loro villaggi si esige la riconversione all'induismo\u00bb. Mons. Rapha\u00ebl Cheenath, arcivescovo di Bhubaneswar, ha dichiarato che un anno dopo gli attacchi \u00abla met\u00e0 degli sfollati ha fatto ritorno, ma ora stanno affrontando problemi per le abitazioni\u00bb. I fondamentalisti, inoltre, hanno imposto agli ind\u00f9 un \"boicottaggio sociale\" verso i cristiani: chi li aiutava \u00e8 stato punito con multe.\nIl 12 agosto 2009 la Commissione Usa per la libert\u00e0 religiosa internazionale (Uscirf) ha inserito l'India nell'elenco dei Paesi i cui governi non si adoperano adeguatamente per la difesa delle minoranze religiose.\nIl 23 agosto 2009, anniversario dell'inizio del pogrom, la Chiesa cattolica indiana ha indetto una \u00abGiornata della pace e dell'armonia\u00bb. Mons. Cheenath ha dichiarato: \"Se 12.500 persone sono riuscite a tornare nelle proprie abitazioni, ce ne sono 17.500 che attendono ancora d'essere risarcite e almeno 40.000 che subiscono discriminazioni\".\nNel corso del 2010 si sono verificati episodi di violenza e intolleranza anche negli stati del sud, considerati a lungo i luoghi migliori dove i cristiani dell'India potessero vivere. Sui 152 attacchi che hanno interessato il Paese, ben 86 hanno avuto luogo nel Sud.\nIl 1\u00ba ottobre 2013, sette cristiani innocenti sono stati condannati all'ergastolo da un tribunale dell'Orissa.\nStatistiche.\n\"Statistiche riferite al 2003\"\nOrganizzazione ecclesiastica.\nProvince ecclesiastiche siro-malankaresi.\nAll'arcivescovo di Goa e Dam\u00e3o \u00e8 concesso, solo \"ad honorem\", il titolo di patriarca delle Indie Orientali.\nCircoscrizioni ecclesiastiche rette da cardinali.\nAttualmente 3 circoscrizioni ecclesiastiche sono rette da cardinali:\nNunziatura apostolica.\nLa delegazione apostolica delle Indie Orientali (inclusa Ceylon) fu istituita nel 1881. Alla delegazione furono aggiunte in seguito la Malacca (1889), la Birmania (1920) e Goa (30 gennaio 1923). Il 12 giugno 1948, in forza del breve \"Mentem animumque\" di papa Pio XII, fu abolita la delegazione apostolica ed eretta l'internunziatura apostolica dell'India, con giurisdizione sui medesimi Stati asiatici. Nel 1957 le competenze sulla Malacca furono trasferite dalla delegazione apostolica dell'India a quella della Thailandia. Il 22 agosto 1967 fu istituita la nunziatura apostolica dell'India.\nConferenze episcopali.\nNel 1944 fu istituita la Conferenza dei vescovi cattolici dell'India (CBCI). Papa Giovanni Paolo II in una lettera del 1987 ha diretto i tre riti per istituire le proprie conferenze episcopali. Questi tre corpi sono la Conferenza dei vescovi cattolici latini dell'India (CCBI), il Sinodo della Chiesa siro-malabarese e il Sinodo della Chiesa siro-malankarese. Ciononostante, la Conferenza dei vescovi cattolici dell'India continua a essere il volto della Chiesa cattolica in India e affronta le \"questioni di interesse comune e di carattere nazionale e sovranazionale\" della Chiesa, mentre il corpo episcopale che presiede a ciascun rito tratta questioni interne.\nConferenza dei vescovi cattolici dell'India.\nElenco dei Presidenti della Conferenza dei vescovi cattolici dell'India:\nElenco dei Vicepresidenti della Conferenza dei vescovi cattolici dell'India:\nElenco dei Secondi Vicepresidenti della Conferenza dei vescovi cattolici dell'India:\nElenco dei Segretari generali della Conferenza dei vescovi cattolici dell'India:\nConferenza dei vescovi cattolici latini dell'India.\nElenco dei Presidenti della Conferenza dei vescovi cattolici latini dell'India:\nElenco dei Vicepresidenti della Conferenza dei vescovi cattolici latini dell'India:\nElenco dei Segretari generali della Conferenza dei vescovi cattolici latini dell'India:\nConferenze episcopali regionali.\nLe circoscrizioni ecclesiastiche della Chiesa cattolica in India sono raggruppate in 14 conferenze episcopali regionali (\"Regional Bishop's Council\")::"}
{"id": "509310", "revid": "125939998", "url": "https://it.wikipedia.org/wiki?curid=509310", "title": "Cinema britannico", "text": "Con l'espressione Cinema britannico si indica il cinema del Regno Unito. Il Regno Unito ha avuto grande influenza nello sviluppo tecnologico, commerciale e artistico della storia del cinema. Nonostante una serie di produzioni inglesi di successo, l'industria cinematografica \u00e8 caratterizzata da un dibattito ancora aperto circa la sua identit\u00e0, che include problematiche economiche e culturali, e le influenze del cinema statunitense ed europeo.\nPanoramica.\nLa produzione cinematografica nel Regno Unito ha attraversato una serie di boom e recessioni. Nonostante molti fattori possano essere impiegati per determinare il successo dell'industria, il numero di film inglesi prodotti per anno () rende un'idea del suo sviluppo: l'industria cinematografica ha sperimentato un'espansione nel momento della nascita nel 1910 ma durante gli anni venti ha attraversato una recessione causata dalla superiore competizione del cinema statunitense. Il \"\"Cinematograph Films Act\" del 1927 introdusse misure protettive miranti alla ripresa dell'industria cinematografica e port\u00f2 ad un picco di produzione che raggiunse i 192 film nel 1936. Poi per\u00f2, un'espansione incontrollata caus\u00f2 un crollo improvviso che port\u00f2 a una diminuzione del numero dei film fino a tutta la seconda guerra mondiale.\nLa produzione cinematografica si risollev\u00f2 dopo la guerra, con un lungo periodo di relativa stabilit\u00e0 e di crescenti investimenti statunitense. Ma un altro periodo di declino colp\u00ec il cinema alla met\u00e0 degli anni settanta, raggiungendo un minimo storico di 24 film nel 1981. La scarsa produzione continu\u00f2 per tutti gli anni ottanta, ma aument\u00f2 di nuovo negli anni novanta grazie a nuovi investimenti pubblici e privati.\nNonostante i livelli produttivi diano un'idea della situazione, la storia del cinema britannico \u00e8 complessa e consta di differenti movimenti culturali che si sono sviluppati indipendentemente. Alcuni dei film che riscontrarono maggior successo furono prodotti durante le fasi di recessione, come ad esempio \"Momenti di gloria (Chariots of Fire)\" (1981).\nStoria.\nOrigini.\nComunemente si fa discendere dall'opera dei Fratelli Lumi\u00e8re e all'anno 1892, la nascita del cinema, e al 1896 il suo debutto a Londra. Bisogna per\u00f2 ricordare che le prime immagini in movimento sviluppate su una pellicola di celluloide furono eseguite a Londra, presso Hyde Park, nel 1889 da William Friese-Greene, un inventore britannico che brevett\u00f2 il procedimento nel 1890. Quella pellicola \u00e8 davvero il primo esempio di immagine in movimento mai proiettata.\nI primi a costruire e a far funzionare una macchina da presa da 35 mm in Gran Bretagna furono Robert W. Paul e Birt Acres. Furono gli autori del primo film britannico \"Incident at Clovelly Cottage\" nel febbraio 1895, non appena fu scaduto il brevetto sulla macchina da presa. Presto aprirono molte compagnie cinematografiche per rispondere alla grande domanda di nuovi film, come la Mitchell and Kenyon di Blackburn. Dal 1898 il produttore statunitense Charles Urban estese gli interessi della sede londinese della Warwick Trading Company alla produzione di film britannici, per la maggior parte documentari e notiziari. Pi\u00f9 tardi fond\u00f2 la Charles Urban Trading Company, che tra l'altro produsse i primi film a colori.\nIl boom degli anni '30.\nDalla met\u00e0 degli anni venti l'industria cinematografica britannica stava cedendo alla fortissima concorrenza del cinema di Hollywood, che crebbe di pi\u00f9 anche grazie ad un mercato interno pi\u00f9 grande. Nel 1914, il 25% dei film proiettati nel Regno Unito erano britannici; nel 1926 la percentuale croll\u00f2 al 5%. Un provvedimento legislativo, il \"Cinematograph Films Act\"\" del 1927 fu approvato con l'intenzione di dare impulso all'industria interna, richiedendo alle sale cinematografiche del Regno Unito di mostrare una quota minima imposta di film britannici. Questa legge fu tecnicamente un successo, con un numero di spettatori per i film britannici che and\u00f2 al di l\u00e0 della quota prevista. Ma dall'altra parte, l'urgenza di raggiungere questa quota per legge ebbe l'effetto di dare spazio a film di bassa qualit\u00e0 (i cosiddetti \"quota quickies\"), realizzati con pochi mezzi e col solo obiettivo di sfruttare il momento legislativo favorevole. Alcuni critici ritennero che il proliferare di questi film di serie B fosse responsabile di un arretramento nello sviluppo dell'industria cinematografica. Bisogna considerare per\u00f2 che molti cineasti britannici si formarono proprio grazie a questi \"quota quickies\", compresi Michael Powell e Alfred Hitchcock.\n\"Ricatto (Blackmail)\" (1929) di Alfred Hitchcock \u00e8 considerato il primo film sonoro britannico. Nell'era del muto gli spettatori erano ricettivi rispetto a pellicole provenienti da tutte le nazioni. Ma, con l'avvento del sonoro molti attori stranieri, o quelli con spiccati accenti regionali, si trovarono fuori mercato, mentre l'inglese pi\u00f9 formale divenne la norma. Il sonoro inoltre increment\u00f2 l'influenza dei gi\u00e0 popolarissimi film statunitensi.\nA partire da \"Drifters\" di John Grierson, gli anni trenta videro l'emergere di una nuova scuola di film documentari realistici chiamata \"Movimento del Film Documentario\" (\"The Documentary Film Movement\"). Fu Grierson a coniare il termine \"documentario\" per descrivere un film di \"non-finzione\", e produsse il film pi\u00f9 celebrato dello stesso movimento degli anni trenta, \"Night Mail\" (1936), scritto e diretto da Basil Wright and Harry Watt, che comprendeva il poema di W.H. Auden. Altre figure chiave di questo movimento furono Humphrey Jennings, Paul Rotha e Alberto Cavalcanti. Molti di questi pi\u00f9 avanti produssero film importanti sulla seconda guerra mondiale.\nDiversi altri nuovi talenti emersero in questo periodo, e Alfred Hitchcock avrebbe confermato il suo status di uno fra i migliori giovani registi britannici con i suoi thriller \"L'uomo che sapeva troppo (The Man Who Knew Too Much)\" (1934), \"Il club dei trentanove (39 steps)\" (1935) e \"La signora scompare (The Lady Vanishes)\" (1938), prima di trasferirsi ad Hollywood.\nAnche il Music hall mostr\u00f2 la sua influenza nelle commedie cinematografiche di questo periodo, ed emersero numerosi personaggi popolari, compresi George Formby, Gracie Fields, Jessie Matthews e Will Hay.\nMolte delle pi\u00f9 importanti produzioni britanniche degli anni trenta furono prodotte dalla \"London Films\", fondata dall'emigrante ungherese Alexander Korda. Queste comprendono \"Vita futura (Things to Come)\" (1936), \"Rembrandt\" (1936) e \"La contessa Alessandra (Knight Without Armour)\" (1937), cos\u00ec come i primi film in Technicolor \"Il principe Azim (The Drum)\" (1938), \"Le quattro piume (The Four Feathers)\" (1939) e \"Il ladro di Bagdad\" (1940). Questi arrivarono immediatamente dopo \"Sangue gitano (Wings of the Morning)\" (1937), il primo film a colori britannico.\nDopo gli anni boom a cavallo del 1930, i crescenti investimenti e l'eccessivo ottimismo che accompagnarono l'espansione verso il mercato statunitense, causarono lo scoppio della \"bolla\" nel 1937. Delle 640 compagnie di produzione britanniche registrate tra il 1925 e il 1936, 20 erano quelle ancora attive nel 1937. Inoltre a 10 anni di distanza, andava rinnovato il provvedimento legislativo del 1927. Il \"Cinematograph Films Act\" nella versione rinnovata del 1938 assicurava incentivi per le compagnie del Regno Unito perch\u00e9 realizzassero meno film ma di qualit\u00e0 superiore e, sotto l'influenza della politica mondiale, incoraggiava gli investimenti statunitensi ed esteri. Un risultato fu la creazione da parte della statunitense MGM di uno studio inglese, la MGM British a Hertfordshire, che produsse alcuni film di grande successo, inclusi \"Un americano a Oxford (A Yank at Oxford)\" (1938) e \"Addio, Mr. Chips! (Goodbye, Mr. Chips)\" (1939), prima che intervenisse la seconda guerra mondiale.\nSeconda guerra mondiale.\nLe restrizioni imposte dalla guerra mondiale sembrarono dare nuova energia all'industria cinematografica britannica. Dopo un inizio zoppicante, il cinema britannico cominci\u00f2 ad usare sempre di pi\u00f9 le tecniche documentaristiche e autori precedentemente impegnati in documentari realizzarono film improntati sulla realt\u00e0, molti dei quali aiutarono a formare un'immagine popolare della nazione in guerra. Tra i pi\u00f9 famosi di questi film ci sono: \"Eroi del mare (In Which We Serve)\" (1942), \"Went the Day Well?\" (1942), \"La tigre del mare (We Dive at Dawn)\" (1943), \"Due nella folla (Millions Like Us)\" (1943) e \"La via della gloria (The Way Ahead)\" (1944).\nNegli ultimi anni di guerra lo studio cinematografico Gainsborough Pictures produsse una serie di melodrammi, derisi dalla critica ma di grandissima popolarit\u00e0 quali: \"L'uomo in grigio\" (\"The Man in Grey\") (1943) e \"La bella avventuriera\" (\"The Wicked Lady\") (1945). Questi permisero la nascita di una nuova generazione di divi come Stewart Granger, Margaret Lockwood e James Mason. Anche la Two Cities, una compagnia di produzione indipendente, fece alcuni importanti film: \"La famiglia Gibbon\" (\"This Happy Breed\") (1944), \"Spirito allegro\" (\"Blithe Spirit\") (1945) ed \"Enrico V\" (\"Henry V\") (1944) e \"Amleto\" (\"Hamlet\") di Laurence Olivier entrambi del (1948).\nGli anni della guerra inoltre videro la nascita del connubio artistico tra Powell e Pressburger con film quali \"Gli invasori del 49\u00ba parallelo\" (\"Forty-Ninth Parallel\") (1941), \"Duello a Berlino\" (\"The Life and Death of Colonel Blimp\") (1943) e \"Racconto di Canterbury\" (\"A Canterbury Tale\") (1944) che sebbene girati in tempo di guerra, erano molto pi\u00f9 sulla popolazione colpita dalla guerra piuttosto che sulle vicende belliche.\nCinema del dopoguerra.\nVerso la fine degli anni quaranta, la \"Rank Organisation\", fondata nel 1937 da J. Arthur Rank, divenne il soggetto dominante dell'industria cinematografica britannica. Acquist\u00f2 un gran numero di stabilimenti di produzione, e finanzi\u00f2 alcuni dei pi\u00f9 grandi cineasti emersi in quel periodo.\nForte del successo che il cinema britannico aveva incontrato durante la seconda guerra mondiale, l'industria del cinema raggiunse nuove vette di creativit\u00e0 negli anni dell'immediato dopoguerra. Tra i film pi\u00f9 significativi prodotti in questo periodo abbiamo \"Breve incontro (Brief Encounter)\" (1945) di David Lean del quale vanno ricordati anche due adattamenti da Dickens, \"Grandi speranze\" (1946) e \"Oliver Twist\" (1948), \"Fuggiasco (Odd Man Out)\" (1947) e \"Il terzo uomo (The Third Man)\" (1949) di Carol Reed, e \"Scala al paradiso (A Matter of Life and Death)\" (1946), \"Narciso nero (Black Narcissus)\" (1946) e \"Scarpette rosse (The Red Shoes)\" (1948) di Powell e Pressburger. Gli \"Ealing Studios\" intrapresero la produzione delle loro celebri commedie a partire da \"Whisky a volont\u00e0\" (1949), \"Sangue blu (Kind Hearts and Coronets)\" (1949) e \"Lo scandalo del vestito bianco (The Man in the White Suit)\" (1951).\nNegli anni cinquanta ci fu un leggero arretramento rispetto al prestigio che aveva acquisito il cinema britannico in campo mondiale, e ci si cominci\u00f2 a concentrare maggiormente su commedie popolari mentre le storie drammatiche legate alla seconda guerra mondiale erano rivolte pi\u00f9 che altro al mercato interno.\nI film di guerra erano spesso basati su storie vere, in uno stile dimesso simile a quello gi\u00e0 usato in tempo di guerra. Questi film contribuirono a far diventare delle star attori come John Mills, Jack Hawkins e Kenneth More, e alcuni dei successi pi\u00f9 grandi furono \"Mare crudele (The Cruel Sea)\" (1953), \"The Dambusters\" (1954), \"La giungla degli implacabili (The Colditz Story)\" (1955) e \"Bader il pilota (Reach For The Sky)\" (1956).\nDi questo periodo sono anche le serie di commedie popolari come quella dei film sulla \"St. Trinians\" e quella sui \"dottori\" iniziata con \"Quattro in medicina (Doctor in the House)\" nel 1954. Il protagonista di quest'ultima era Dirk Bogarde, probabilmente la star pi\u00f9 popolare del cinema britannico degli anni cinquanta. Pi\u00f9 tardi Bogarde fu sostituito da Michael Craig e Leslie Phillips, e la serie prosegu\u00ec fino al 1970. La Rank Organisation produsse alcune altre commedie di successo, come \"La rivale di mia moglie (Genevi\u00e8ve)\" nel 1953.\nIl team di sceneggiatore-regista-produttore formato dai fratelli gemelli John e Roy Boulting produsse a sua volta una serie di film satirici di grande successo sulla vita britannica e le sue istituzioni, cominciando da \"Operazione fifa (Private's Progress)\" (1956), e proseguendo con \"4 in legge (Brothers in Law)\" (1957), \"Mister Browne contro l'Inghilterra (Carlton-Browne of the F.O.)\" (1958), \"Nudi alla meta (I'm All Right Jack)\" (1959) e \"Lass\u00f9 qualcuno mi attende (Heavens Above!)\" (1963). Anche il regista-produttore italiano Mario Zampi gir\u00f2 diverse commedie, tra le quali \"Risate in paradiso (Laughter in Paradise)\" (1951), \"La verit\u00e0... quasi nuda (The Naked Truth)\" (1957) e \"La signora non \u00e8 da squartare (Too Many Crooks)\" (1958).\nDopo una striscia di film di successo, tra i quali le commedie \"Lo scandalo del vestito bianco (The Man in the White Suit)\" (1951), \"L'incredibile avventura di Mr. Holland (The Lavender Hill Mob)\" (1951), \"The Titfield Thunderbolt\" (1953) e \"La signora omicidi (The Ladykillers)\" (1955), e i film drammatici \"Incubi notturni (Dead of Night)\", \"La tragedia del capitano Scott (Scott of the Antarctic)\" e \"Mare crudele (The Cruel Sea)\", gli Ealing Studios cessarono l'attivit\u00e0 nel 1958, e i loro studi cinematografici furono rilevati dalla BBC per produzioni televisive.\nUna censura meno restrittiva incoraggi\u00f2, verso la fine degli anni cinquanta, i produttori di B-movie della Hammer Film Productions a lanciarsi in una serie di film horror che ebbero un grandissimo successo. Dopo aver cominciato con gli adattamenti in bianco e nero delle serie televisive di fantascienza della BBC scritte da Nigel Kneale, \"L'astronave atomica del dottor Quatermass\" (\"The Quatermass Experiment\", 1955) e \"I vampiri dello spazio\" (\"Quatermass 2\", 1957), la Hammer si specializz\u00f2 rapidamente e con un'ottima riuscita nel colore, con le nuove versioni di \"Frankenstein\" (\"The Curse of Frankenstein\"), \"Dracula (Horror of Dracula)\" e \"La mummia (The Mummy)\". L'enorme successo commerciale li incoraggi\u00f2 a girare seguiti su seguiti, e port\u00f2 ad un'esplosione della produzione dei film horror in Gran Bretagna che sarebbe durata per due decenni. La Hammer fu la dominatrice del genere horror in questo periodo, ma altre compagnie vennero create specificamente per andare incontro a questa nuova domanda, fra queste la Amicus Productions e la Tigon British Film Productions.\nLa \"New Wave\" britannica.\nLa \"New Wave\" britannica fu preceduta ed allevata dal movimento di documentaristi noto come \"Free Cinema\" (Cinema libero). Il \"Free Cinema\" emerse a met\u00e0 degli anni cinquanta e il nome gli fu dato da Lindsay Anderson nel 1956. I loro film erano personali, poetici, fantasiosi nel loro uso del sonoro e della narrazione, e ritraevano la gente normale della classe lavoratrice con comprensione e rispetto. In questo, essi furono gli eredi della tradizione della \"Mass Observation\" (organismo di ricerche sociali attivo dal 1937 al 1950) e di Humphrey Jennings. Negli intenti esposti nel 1956 il \"Free Cinema\" forniva i seguenti precetti: \"Nessun film pu\u00f2 essere troppo personale. L'immagine parla. I suoni amplificano e commentano. La misura non \u00e8 rilevante. La perfezione non \u00e8 uno scopo. Un atteggiamento significa uno stile. Uno stile significa un atteggiamento.\"\nLa \"New Wave\" (nuova ondata) britannica descrive un gruppo di film a carattere commerciale, realizzati tra il 1955 e il 1963, che ritraggono la realt\u00e0 sociale in maniera pi\u00f9 realistica, sebbene risentano un po' della poetica visiva del \"Free Cinema\". Essi furono influenzati dagli \"Angry Young Men\" (il movimento culturale dei \"ragazzi arrabbiati\") che scrivevano opere letterali e teatrali dalla met\u00e0 degli anni cinquanta, dal \"Free Cinema\", e dai film documentari sulla vita di tutti i giorni commissionati dalle Poste britanniche, dal Ministero dell'Informazione e da svariati sponsor commerciali come la Ford britannica, durante e dopo la Seconda guerra mondiale. I film che hanno caratterizzato la \"New Wave\" britannica sono spesso associati ad un nuovo atteggiamento di apertura verso la vita della classe lavoratrice (ad esempio in \"Sapore di miele\" (A Taste of Honey), 1961), omosessualit\u00e0 (\"I ragazzi di cuoio\" (\"The Leather Boys\"), 1964), e successivamente furono associati ai \"kitchen sink drama\".\nUn gruppo di cineasti chiave si form\u00f2 attorno alla rivista cinematografica \"Sequence\", fondata da Tony Richardson, Karel Reisz e Lindsay Anderson che venivano tutti dai documentari, come \"Every Day Except Christmas\" di Anderson e \"Mamma non vuole\" (\"Momma Don't Allow\") di Richardson.\nInsieme al futuro produttore della saga di James Bond, Harry Saltzman, fondarono la compagnia \"Woodfall Films\" che produsse i loro primi film. Tra questi gli adattamenti delle stesse produzioni teatrali di Richardson \"Ricorda con rabbia\" (\"Look Back in Anger\") e \"L'istrione (The Entertainer)\". Altri film significativi di questo movimento sono \"Sabato sera domenica mattina (Saturday Night and Sunday Morning)\" (1960), \"Una maniera d'amare (A Kind of Loving)\" (1962), e \"Io sono un campione (This Sporting Life)\" (1963).\nDopo il successo di Richardson con Tom Jones il gruppo si sciolse e ognuno segu\u00ec la sua strada. Quei film avevano fatto diventare delle star i loro maggiori interpreti che erano Albert Finney, Alan Bates, Richard Burton, Rita Tushingham, Richard Harris e Tom Courtenay.\nIl boom degli anni '60.\nNegli anni sessanta le produzioni britanniche cominciarono ad avere pi\u00f9 successo sul mercato internazionale grazie ad una serie di film che rappresentavano un atteggiamento pi\u00f9 emancipato rispetto al sesso, capitalizzando quell'immagine di \"swinging London\" che veniva diffusa dal Time. Film come \"Darling\", \"Alfie\", \"Georgy, svegliati (Georgy Girl)\", e \"Non tutti ce l'hanno (The Knack)\" esploravano tutti questo fenomeno, mentre \"Blow-up (Blowup)\" di Michelangelo Antonioni, \"Repulsione (Repulsion)\" di Roman Pola\u0144ski e pi\u00f9 tardi \"Donne in amore (Women in Love)\" di Ken Russell, ruppero tab\u00f9 riguardo alla rappresentazione del sesso e della nudit\u00e0 sullo schermo.\nNegli stessi anni, i produttori Harry Saltzman e Albert R. Broccoli combinarono sesso e ambientazioni esotiche, violenza disinvolta e humour autoironico nel fenomenale successo della serie di 007. Il primo film \"Agente 007 - Licenza di uccidere (Dr. No)\" fu un successo inatteso (\"sleeper hit\") nel 1962 in Gran Bretagna, e il secondo, \"A 007, dalla Russia con amore\" (1963), fu un successo mondiale. All'uscita del terzo film, \"Agente 007 - Missione Goldfinger (Goldfinger)\" (1964), la serie era diventata un fenomeno globale, che poi raccolse il suo miglior risultato commerciale l'anno seguente con \" (Thunderball)\".\nIl successo di questa serie port\u00f2 ad un boom dei film di spionaggio, con \"Sss Sicario Servizio Speciale (The Liquidator)\" (1965), \"Modesty Blaise - La bellissima che uccide\" (titolo originale: \"Modesty Blaise\") (1966), \"Sebastian\" (1968) e le parodie di Bulldog Drummond, \"Pi\u00f9 micidiale del maschio (Deadlier Than the Male)\" (1967) e \"Alcune ragazze lo fanno (Some Girls Do)\" (1968) tra gli altri. Nel frattempo, Harry Saltzman, coproduttore della serie di James Bond, aveva anche avviato una serie rivale di film di spionaggio pi\u00f9 realistici basati sui romanzi di Len Deighton. Michael Caine ne era lo spettacolare protagonista, interprete della spia Harry Palmer in \"Ipcress (The Ipcress File)\" (1965), \"Funerale a Berlino (Funeral in Berlin)\" (1966) e \"Il cervello da un miliardo di dollari (Billion Dollar Brain)\" (1967); il successo di questi apr\u00ec la strada ad un ciclo di film di spionaggio tratto dai romanzi di John le Carr\u00e9, comprendente \"La spia che venne dal freddo (The Spy Who Came in from the Cold)\" (1965) e \"Chiamata per il morto (The Deadly Affair)\" (1966).\nGli anni sessanta furono senza dubbio il periodo pi\u00f9 cosmopolita del cinema britannico, tanto da attirare in Gran Bretagna numerosi registi stranieri. Il cineasta polacco Roman Pola\u0144ski gir\u00f2 \"Repulsione\" (1965) e \"Cul-de-sac\" (1966) a Londra e nel Northumberland rispettivamente, prima di attirare l'attenzione di Hollywood. Michelangelo Antonioni gir\u00f2 \"Blow-up\" (1966) con David Hemmings e Vanessa Redgrave, mentre Fran\u00e7ois Truffaut diresse il suo unico film girato all'estero, la parabola fantascientifica \"Fahrenheit 451\" nel 1966. Da ricordare anche il regista veneziano Tinto Brass che, ben prima della svolta erotica, gir\u00f2 a Londra il suo noir amato da Tarantino e Joe Dante \"Col cuore in gola\" (\"Deadly sweet\", 1967) con Jean Louis Trintignant e Ewa Aulin.\nI registi statunitensi lavorarono regolarmente a Londra in questo decennio, e per diversi di essi la Gran Bretagna divenne la loro residenza permanente. Inserito nella \"lista nera\" in America, Joseph Losey ebbe una grande influenza sul cinema britannico degli anni sessanta, in particolare con le sue collaborazioni con il commediografo Harold Pinter e con l'attore Dirk Bogarde, con film come \"Il servo (The Servant)\" (1963) e \"L'incidente (Accident)\" (1967). Gli emigranti volontari Stanley Kubrick e Richard Lester esercitarono a loro volta una grande influenza. Lester ebbe il suo maggior successo con \"Non tutti ce l'hanno\" (1965) e con i film dei Beatles \"A Hard Day's Night\" (1964) e \"Help!\" (1965), dopo i quali divenne un dovere per ogni nuovo gruppo pop di fare una sorta di film-verit\u00e0 che li rappresentasse. Kubrick si stabil\u00ec nell'Hertfordshire nei primi anni sessanta e vi sarebbe rimasto per sempre. Gli effetti speciali utilizzati nel 1968 per il film \" (2001: A Space Odyssey)\" fornirono un contributo significativo al primato che l'industria cinematografica inglese ebbe in questo campo anche nei decenni seguenti.\nIl successo di questi film cos\u00ec come di altri di vari generi come \"Lawrence d'Arabia (Lawrence of Arabia)\" (1962), \"Tom Jones\" (1963), \"Zulu\" (1964) e \"Quei temerari sulle macchine volanti (Those Magnificent Men in Their Flying Machines)\" (1965) incoraggi\u00f2 gli \"studios\" statunitensi ad investire massicciamente nella produzione di film in Gran Bretagna. Film delle \"Major\" come \"Becket e il suo re (Becket)\" (1964), \"Un uomo per tutte le stagioni (A Man for All Seasons)\" (1966), \"Khartoum\" (1966) e \"La carica dei 600 (The Charge of the Light Brigade)\" (1968) , mentre film di compagnie minori come \"Billy il bugiardo (Billy Liar)\" (1963), \"L'incidente\" (1967) e \"Donne in amore\" (1969) furono successi di enorme portata. In questo decennio, secondo l'Academy dei Premi Oscar, quattro dei dieci migliori film dell'anno furono di produzione britannica.\nVerso la fine degli anni sessanta cominci\u00f2 a tornare nei film britannici il realismo sociale. Influenzato dal suo lavoro per la televisione britannica nei \"Wednesday Play\" che erano una sorta di film-inchiesta sui problemi di attualit\u00e0, Ken Loach diresse i film drammatici \"Poor Cow\" e \"Kes\".\nDa ricordare anche l'affermazione della serie televisiva di fantascienza Doctor Who, prodotta a partire dal 1963.\nGli anni settanta.\nCon l'industria cinematografica entrata in un periodo di recessione sia nel Regno Unito che negli USA, gli \"studios\" statunitensi ritornarono a privilegiare i prodotti interni, e in molti casi si ritirarono completamente da progetti di finanziamento britannici. Le \"Major\" realizzarono ancora dei film come \"Anna dei mille giorni (Anne of the Thousand Days)\" (1969), \"I lunghi giorni delle aquile (Battle of Britain)\" (1969), \"La vita privata di Sherlock Holmes (The Private Life of Sherlock Holmes)\" (1970) di Billy Wilder, \"La figlia di Ryan (Ryan's Daughter)\" (1970) di David Lean, ma col passare del tempo divenne sempre pi\u00f9 difficile avere finanziamenti adeguati. Vennero ancora allestite produzioni di grande portata, ma oltre che ad essere sempre pi\u00f9 sporadiche, sembravano non essere al passo con quelle statunitensi. Tra le pi\u00f9 riuscite ci furono le storie di Agatha Christie \"Assassinio sull'Orient Express (Murder on the Orient Express)\" (1974) e \"Assassinio sul Nilo (Death on the Nile)\" (1978). Altre produzioni come \"Ci rivedremo all'inferno (Shout at the Devil)\" (1976) ebbero meno fortuna, mentre l'ingresso della Incorporated Television Company (ITC) di Lew Grade nella seconda met\u00e0 degli anni settanta port\u00f2 solo qualche successo al botteghino e un gran numero di fallimenti.\nIl boom horror degli anni sessanta concluse il suo effetto a met\u00e0 degli anni settanta, con i due produttori principali, Hammer Film e Amicus Productions, che abbandonarono il genere di fronte alla concorrenza del cinema indipendente statunitense. Film come \"Non aprite quella porta (The Texas Chainsaw Massacre)\" (1974) resero i film di vampiri di Hammer sempre pi\u00f9 fiacchi e sorpassati, nonostante i tentativi di condire la formula con l'aggiunta di nudit\u00e0 e di sangue. Sebbene vennero fatti anche dei tentativi per allargare gli orizzonti dell'horror britannico con film come il grottesco \"Lo sterminatore di vampiri (Captain Kronos, Vampire Hunter)\" (1974) o il cult-movie \"The Wicker Man\" (1973), solo pochi di questi film ebbero impatto al botteghino tanto che ormai a met\u00e0 decennio il boom horror poteva dirsi concluso.\nI produttori britannici, compreso Hammer, si dettero alla televisione, ed alcune versioni sul grande schermo di show televisivi, come \"On the Buses\" (1971) e \"Porca vacca mi hai rotto... (Steptoe and Son)\" (1972) riscossero successi sorprendenti limitatamente al Regno Unito.\nUna censura pi\u00f9 elastica diede spazio a diversi film controversi, tra i quali \"I diavoli (The Devils)\" (1970) di Ken Russell, \"Cane di paglia (Straw Dogs)\" (1971) di Sam Peckinpah ed \"Arancia meccanica\" (\"A Clockwork Orange\") (1971) di Stanley Kubrick.\nLa fine degli anni settanta visse un \"revival\" della serie di James Bond con \"Agente 007 - La spia che mi amava (The Spy Who Loved Me)\" del 1977. Mentre il successivo \"Agente 007 - Moonraker - Operazione spazio (Moonraker)\" (1979), ruppe con la tradizione andando a girare negli \"studios\" francesi per trarre vantaggio dagli incentivi fiscali presenti l\u00ec. Alcune produzioni statunitensi fecero ritorno negli \"studios\" delle \"major\" britanniche tra il '77 e il '79, per \"Guerre stellari (Star Wars)\" presso gli Elstree Studios, \"Superman\" ai Pinewood Studios, e \"Alien\" negli \"studios\" di Shepperton.\nMalgrado la recessione degli anni settanta, emersero un numero notevole di produzioni britanniche che si sarebbero poi imposte fino ad essere considerate di culto. Joseph Losey diresse il dramma eduardiano \"Messaggero d'amore (The Go-Between)\", che vinse la Palma d'oro al Festival di Cannes del 1971. Mike Hodges diresse Michael Caine in una caccia londinese ad un gangster che gli aveva ucciso il fratello ne \"La vendetta di Carter (Get Carter)\" (1971). Alfred Hitchcock ritorn\u00f2 a Londra per girare il suo penultimo film \"Frenzy\" (1972). Nicolas Roeg gir\u00f2 un thriller surreale \"A Venezia... un dicembre rosso shocking (Don't Look Now)\" (1973). Richard Attenborough diresse l'epica vicenda della battaglia di Arnhem in \"Quell'ultimo ponte (A Bridge Too Far)\" (1977). Ridley Scott debutt\u00f2 con la storia avventurosa del XVIII secolo \"I duellanti (The Duellists)\" (1977). Mentre \"Quadrophenia\" (1979) di Frank Roddam guardava alla cultura dei \"Mods\" e dei \"Rockers\" del 1964.\nDue dei film pi\u00f9 popolari degli anni settanta furono del gruppo dei Monty Python: \"Monty Python e il Sacro Graal (Monty Python and the Holy Grail)\" (1975) e \"Brian di Nazareth (Monty Python's Life of Brian)\" (1979).\nGli anni ottanta.\nBench\u00e9 le \"major\" statunitensi, come per \"L'Impero colpisce ancora (The Empire Strikes Back)\" e \"Superman II\", continuassero a girare negli studi di posa britannici anche negli anni ottanta, questo decennio cominci\u00f2 con la peggiore recessione che l'industria cinematografica britannica avesse mai visto. Nel 1980 vennero realizzati solamente 31 film nel Regno Unito, con una diminuzione del 50% rispetto all'anno precedente, e col numero di titoli pi\u00f9 bassi dal 1914. La crisi and\u00f2 avanti l'anno successivo nel quale si contarono 24 film. Comunque, ci fu presto un rinnovato ottimismo, capitanato dalla Goldcrest Films (produttore David Puttnam), da Channel 4, dalla Handmade Films e dalla Merchant Ivory Productions. Grazie a Puttnam si evidenzi\u00f2 una generazione di registi britannici autori di film popolari che godettero di una distribuzione internazionale, come: Bill Forsyth (\"Local Hero\", 1983), Hugh Hudson (\"Momenti di gloria (Chariots of Fire)\", 1981), Roland Joff\u00e9 (\"Urla del silenzio (The Killing Fields)\", 1984), Alan Parker e Ridley Scott. La Handmade Films, con George Harrison tra i proprietari, produsse una serie di commedie a basso costo e film drammatici di successo come \"Quel lungo venerd\u00ec santo (The Long Good Friday)\" (1980) e \"Shakespeare a colazione\" (\"Withnail and I\") (1987).\nQuando \"Momenti di gloria\" vinse quattro premi Oscar nel 1982, compreso quello per il miglior film, il suo sceneggiatore Colin Welland dichiar\u00f2 \"the British are coming!\" (i britannici stanno arrivando!) (citando Paul Revere). Quando nel 1983 anche \"Gandhi\" (prodotto sempre dalla Goldcrest) si aggiudic\u00f2 ancora la statuetta per il miglior film, sembr\u00f2 proprio che ci avesse preso. Tutto questo incoraggi\u00f2 l'avvio di un ciclo di produzioni con grande budget, come ad esempio per gli adattamenti dai lavori di E. M. Forster effettuati dalla Merchant Ivory Productions. In ogni caso, ulteriori tentativi di fare grandi produzioni per il mercato statunitense si chiusero in fallimento, con la Goldcrest che perse la sua indipendenza dopo aver infilato tre flop commerciali. A questo punto il resto dei nuovi talenti si era trasferito ad Hollywood.\nCon il continuo sostegno di Channel 4 si svilupparono molti nuovi talenti tra i quali Stephen Frears, Mike Newell e Neil Jordan, mentre John Boorman che era andato a lavorare negli USA fu incoraggiato a tornare in Gran Bretagna per \"anni quaranta (Hope and Glory)\" (1987). Dopo la fine della \"Rank Organisation\", ci furono una serie di fusioni nella distribuzione cinematografica del Regno Unito che dettero il senso di quanto mai fosse stata cos\u00ec dura per la produzione britannica. Un altro colpo fu l'eliminazione della \"Eady tax concession\" da parte del governo conservatore nel 1984. Questa concessione aveva permesso alle compagnie straniere di abbattere gran parte dei loro costi di produzione girando nel Regno Unito; circostanza che aveva attratto una serie di produzioni che sbancarono il botteghino negli anni settanta. Ma dopo questo provvedimento molti \"studios\" chiusero o si concentrarono su lavori televisivi.\nGli anni novanta.\nLa produzione di film britannici tocc\u00f2 un altro picco negativo nel 1989. E mentre nei primi anni novanta il pubblico torn\u00f2 a riempire le sale del Regno Unito, erano pochi i film britannici che raccoglievano successi commerciali significativi, anche nel mercato interno. Tra questi ci furono delle eccezioni come nel caso delle produzioni della Merchant Ivory \"Casa Howard (Howards End)\" (1992) e \"Quel che resta del giorno (The Remains of the Day)\" (1993), poi \"Charlot (Chaplin)\" (1992) e \"Viaggio in Inghilterra (Shadowlands)\" (1993) di Richard Attenborough e l'acclamato thriller \"La moglie del soldato (The Crying Game)\" (1992) di Neil Jordan. Quest'ultimo fu pressoch\u00e9 ignorato alla sua uscita in Gran Bretagna, ma ebbe un considerevole successo negli Stati Uniti, dove fu scelto dal distributore Miramax. La stessa compagnia riscosse successi realizzando il film d'epoca per la BBC \"Un incantevole aprile (Enchanted April)\" (1992). Gli adattamenti di Shakespeare da parte di Kenneth Branagh guadagnarono una certa attenzione, dalla versione di \"Enrico V (Henry V)\" del 1989, a quella di \"Molto rumore per nulla (Much Ado About Nothing)\" del 1993.\nIl successo a sorpresa della commedia scritta da Richard Curtis \"Quattro matrimoni e un funerale (Four Weddings and a Funeral)\" (1994), specialmente negli Stati Uniti, port\u00f2 a rinnovati interessi ed investimenti, e gett\u00f2 le basi per uno schema di commedia romantica all'inglese al quale seguirono \"Sliding Doors\" (1998), \"Notting Hill\" (1999) e \"Il diario segreto di Bridget Jones (Bridget Jones)\". Molte di queste commedie furono scritte proprio da Curtis, che poi debutt\u00f2 nella regia con \"Love Actually\" nel 2003. La Working Title Films, la compagnia che stava dietro molti di questi film, divent\u00f2 rapidamente una delle compagnie britanniche di maggior successo continuando a sfornare altri successi commerciali come \"Mr. Bean - L'ultima catastrofe (Bean)\" (1997), \"Elizabeth\" (1998) e \"Il mandolino del Capitano Corelli (Captain Corelli's Mandolin)\" (2001).\nL'accoglienza entusiastica ricevuta da \"La pazzia di Re Giorgio (The Madness of King George)\" (1994) dimostr\u00f2 che c'era ancora un mercato per i tradizionali film in costume britannici, e un gran numero di altri film d'epoca seguirono questo: \"Ragione e sentimento (Sense and Sensibility)\" (1995), \"Restoration - Il peccato e il castigo (Restoration)\" (1995), \"Emma\" (1996), \"Le ali dell'amore (The Wings of the Dove)\" (1997), \"La mia regina (Mrs. Brown)\" (1997), \"Shakespeare in Love\" (1998), \"Topsy-Turvy - Sotto-Sopra\" (1999) e \"Gosford Park\" (2001). Molti di questi furono finanziati dalla Miramax Films, che acquist\u00f2 anche \"Il paziente inglese (The English Patient)\" di Anthony Minghella (1996) quando la produzione ebbe delle difficolt\u00e0 durante le riprese. Sebbene si trattasse tecnicamente di una produzione statunitense, il successo del film, inclusi i suoi 9 Premi Oscar dette ulteriore prestigio al cinema britannico.\nAnche i produttori statunitensi presero a tornare negli \"studios\" britannici a met\u00e0 degli anni novanta, con film come \"Intervista col vampiro (Interview with the Vampire)\" (1994), \"\" (1996), \"Saving Private Ryan\" (1998) e \"Star Wars Episodio I - La minaccia fantasma (Star Wars Episode I: The Phantom Menace)\" (1999), cos\u00ec come la produzione francese \"Il quinto elemento (The Fifth Element)\" (1997), a suo tempo definito il film pi\u00f9 costoso mai girato in Gran Bretagna.\nDopo una pausa di sei anni per ragioni legali, tornarono i film di James Bond con \"Agente 007 - GoldenEye (GoldenEye)\", il diciassettesimo della serie. Essendo i tradizionali studi della Pinewood interamente prenotati, fu creato un nuovo studio apposta per il film in una ex fabbrica di motori aerei della Rolls-Royce a Leavesden nell'Hertfordshire.\nCon l'introduzione di finanziamenti pubblici attraverso la \"National Lottery\" (Lotteria nazionale) si ebbe una sorta di boom produttivo verso la fine degli anni novanta, ma poi solo pochi di questi film ebbero un successo commerciale significativo, e molti non furono nemmeno distribuiti. Tra i film che hanno beneficiato di questi finanziamenti ci furono molti tentativi d'imitazione delle commedie nere di Guy Ritchie \"Lock &amp; Stock - Pazzi scatenati (Lock, Stock and Two Smoking Barrels)\" (1998) e \"Snatch - Lo strappo (Snatch)\" (2000).\nTra gli altri nuovi talenti durante questo decennio va segnalato il trio di sceneggiatore, regista e produttore, formato da John Hodge, Danny Boyle e Andrew Macdonald che realizzarono \"Piccoli omicidi tra amici (Shallow Grave)\" (1994) e \"Trainspotting\" (1996), e Nick Park, il creatore di Wallace e Gromit e della serie \"Creature Comforts\". Il primo lungometraggio di Park \"Galline in fuga (Chicken Run)\" (2000), fu uno dei successi britannici pi\u00f9 grandi dell'anno, insieme a \"Billy Elliot\" del debuttante Stephen Daldry.\nNel passaggio al nuovo secolo si vide una sorta di \"revival\" dell'horror britannico, con \"The Hole\", \"28 giorni dopo (28 Days Later)\", \"Dog Soldiers\", \"The Descent - Discesa nelle tenebre (The Descent)\" e la commedia \"L'alba dei morti dementi (Shaun of the Dead)\" tra i titoli di maggior successo.\nDal 2000 la popolarit\u00e0 dei film nazionali nel mercato interno crebbe al punto da permettere un'ondata di film derivati dalla televisione e altre commedie aventi come unico obiettivo il solo pubblico britannico. .\nIl nuovo decennio ha visto anche la nascita di una nuova serie di grande successo, realizzata con l'appoggio statunitense, ma di matrice britannica, la saga di Harry Potter cominciata con \"Harry Potter e la pietra filosofale (Harry Potter and the Philosopher's Stone)\" nel 2001 e terminata, dopo dieci anni, nel 2011 con Harry Potter e i Doni della Morte - Parte 2 (Harry Potter and the deathly hallows part 2). Da ricordare la figura del noto regista Christopher Nolan che ha diretto film di successo come la Trilogia del cavaliere oscuro.\nArt cinema.\nL'uscita del film di Derek Jarman \"Jubilee\" nel 1977 segn\u00f2 l'inizio di un periodo di successo dell'arte cinematografica del Regno Unito, proseguito negli anni ottanta con autori come Peter Greenaway e Sally Potter. A differenza delle generazioni che li avevano preceduti per i quali il passaggio alla regia e alla produzione avveniva dopo carriere teatrali o televisive, i registi dell'\"Art Cinema\" furono principalmente il prodotto di scuole d'arte. Molti di questi cineasti mossero i primi passi della propria carriera con la \"London Film Makers Cooperative\" e il loro lavoro era materia di dettagliate analisi teoriche sul periodico \"Screen Education\". Peter Greenaway \u00e8 stato un pioniere nell'uso di immagini generate al computer mescolate con pezzi filmati ed \u00e8 stato anche uno dei primi registi a girare interamente in alta definizione per il grande schermo.\nGrazie al lancio di trasmissioni mirate da parte del canale televisivo \"Channel 4\" l\"'Art Cinema\" raggiunse un pubblico sempre pi\u00f9 ampio. Per\u00f2, dai primi anni novanta la rete televisiva cambi\u00f2 politica e tutti quelli come Jarman e Greenaway furono costretti a cercare finanziamenti per coproduzioni europee. Ken Russell e Nicolas Roeg sono stati altri due registi che per lo stile visivo altamente personale e per i temi trattati possono rientrare nella definizione di registi dell'\"Art Cinema\", e anche loro dovettero lottare negli anni novanta per finanziare le loro produzioni.\nLa diffusione dei video musicali ha fornito oggi una domanda stabile di talenti emergenti senza la necessit\u00e0 di richiedere finanziamenti per poter girare film. Julien Temple e John Maybury sono due esempi di questo fenomeno. Anche la diffusa accoglienza della video arte ha fatto s\u00ec che artisti britannici come Sam Taylor-Wood e Isaac Julian eseguissero dei lavori cinematografici al di fuori della domanda delle rassegne di cinema.\nTecnologia cinematografica.\nNegli anni settanta e ottanta gli \"studios\" britannici cominciarono a realizzare grandi effetti speciali con film come \"Superman\", \"Alien\", \"Guerre stellari (Star Wars)\" e \"Batman.\" Essi si basavano sui talenti che si riunirono in occasione di \" (2001: A Space Odyssey)\" e nei film di Gerry Anderson. Grazie alla Aardman Animations (quella di Wallace &amp; Gromit) di Bristol il Regno Unito \u00e8 ancora leader mondiale nella \"stop motion animation\".\nI tecnici di effetti speciali britannici e gli scenografi sono noti per aver creato effetti visivi a costi pi\u00f9 bassi rispetto ai colleghi statunitensi, come per \"I banditi del tempo (Time Bandits)\" (1981) e \"Brazil\" (1985). Questo \u00e8 valido ancor oggi come dimostrano i film del XXI secolo della serie di James Bond o \"Il gladiatore (Gladiator)\" (2000) o la serie di Harry Potter.\nDal 1990 ad oggi c'\u00e8 stato un progressivo spostamento dalla forma tradizionale di cinema ad una integrata in ambiente digitale, con effetti speciali di ogni sorta resa possibili in post-produzione da mezzi sempre pi\u00f9 avanzati. La possibilit\u00e0 di collegamenti internet sempre pi\u00f9 veloci ha permesso all'industria cinematografica britannica di collaborare in maniera pi\u00f9 stretta con gli \"studios\" statunitensi, come se si fosse una parte di un'unica produzione globalmente distribuita. Questa tendenza \u00e8 destinata ad avanzare cos\u00ec come la distribuzione digitale (ancora sperimentale) e la proiezione con le tecnologie di \"streaming\".\nIl film britannico \"This is Not a Love Song\" (2003) \u00e8 stato il primo film proiettato in \"streaming\" su Internet contemporaneamente alla sua prima al cinema.\nCinema e minoranze etnico-culturali.\nFino agli anni ottanta le culture nera e asiatica britanniche erano decisamente sottorappresentate all'interno del movimento cinematografico complessivo, come d'altra parte accadeva anche in molti altri ambiti della societ\u00e0 britannica. Pionieri come Horace Ov\u00e9 erano gi\u00e0 operanti negli anni settanta (\"Pressure\", 1975), ma sono gli anni ottanta a vedere la fioritura di molti nuovi talenti, con film come \"Burning an Illusion\" (1981), \"Majdhar\" (1985) e \"Ping Pong\" (1986). Molti di questi film furono realizzati con l'assistenza dell'appena nato Channel 4, che disponeva ufficialmente di una rimessa da destinare al \"pubblico delle minoranze\" Il successo commerciale fu raggiunto per la prima volta da \"My Beautiful Laundrette\" (1985). Trattava tematiche razziali e gay, e avvi\u00f2 la carriera del suo autore Hanif Kureishi.\nGli anni ottanta mostrarono un diverso atteggiamento in senso pi\u00f9 complessivo, come dimostrano \"Calore e polvere (Heat and Dust)\" (1982), \"Gandhi\" (1982) e \"Grido di libert\u00e0 (Cry Freedom)\" (1987), sebbene raramente ci si rivolgesse in modo diretto verso le persone di colore o asiatiche. E in ogni caso, nel suo complesso, il cinema continu\u00f2 e continua tuttora ad essere criticato per una mancanza di adeguata rappresentativit\u00e0 delle minoranze. Il film di successo \"Notting Hill\" (1999) \u00e8 stato additato per non aver avuto nessun personaggio principale di colore nel cast, a fronte del fatto che a Notting Hill risiedono moltissimi afro-caraibici.\nNegli ultimissimi anni si \u00e8 sviluppato un filone di cinema asiatico-britannico di carattere commerciale, a partire da \"East is East\" (1999) e continuando con \"Sognando Beckham (Bend It Like Beckham)\" (2002). Qualcuno crede che questo abbia portato a un atteggiamento pi\u00f9 flessibile nei riguardi della scelta di attori di colore ed asiatici, con Robbie Gee e Naomie Harris che hanno ottenuto ruoli da protagonista in \"Underworld\" e \"28 giorni dopo (28 Days Later)\" rispettivamente."}
{"id": "509314", "revid": "1776039", "url": "https://it.wikipedia.org/wiki?curid=509314", "title": "Cinema indiano", "text": "L'industria cinematografica indiana \u00e8 riconosciuta come la pi\u00f9 grande del mondo dall'indiano Central Board of Film Certification of India - l'ufficio che si occupa di visionare e approvare i film in India - solo nel 2003 sono stati prodotti 877 film e 1177 cortometraggi. Negli Stati Uniti, invece, nel 2003 ne sono stati prodotti solo 473. Inoltre i biglietti d'entrata per il cinema sono i pi\u00f9 economici del mondo: il biglietto meno caro costa 100 rupie (circa 2 dollari), mentre negli USA \u00e8 6,41 dollari. Il 73% dei biglietti in Asia e nella zona del Pacifico \u00e8 venduto in India, per un valore complessivo di 2.870.000.000 in dollari statunitensi.\nDell'industria cinematografica indiana fa parte il pi\u00f9 grande studio del mondo, il Ramoji Film City. Il principale supporto al cinema indiano \u00e8 dato da un pubblico vasto e assiduo. Il Central Board of Film Certification of India dichiara sul suo sito web che ogni tre mesi un miliardo di persone - cio\u00e8 l'intera popolazione indiana - si reca al cinema. I film indiani stanno guadagnando una crescente popolarit\u00e0 anche nel resto del mondo, specialmente in quei paesi dove sono presenti numerose comunit\u00e0 di immigrati.\nIl governo Indiano ha reso possibile agli altri paesi (per primi America e Albania) di trasmettere film e soap soltanto dal 1989.\nGli inizi.\n1895-1910.\nIl cinema arriv\u00f2 in India il 7 luglio del 1896. Tutto inizi\u00f2 con l'inaugurazione di un cinematografo dei Fratelli Lumi\u00e8re all'hotel Watson di Bombay, quando vennero proiettati sei cortometraggi muti: \"Presentazione del Cinematografo, Lo stabilimento balneare, Arrivo di un treno, Una demolizione, Signore e soldati su ruote\" e \"All'uscita della fabbrica\". Il \"Times of India\" riport\u00f2 i dettagli sulle \"Foto animate a grandezza naturale dei Fratelli Lumi\u00e8re\". Nello stesso anno, il Madras Photographic Store pubblicizz\u00f2 delle \"foto animate\". Nel 1897, lo studio fotografico Clifton and Co.'s, in Meadows Street a Bombay, diede il via a proiezioni quotidiane.\nIspirato dalla presentazione del film che accompagnava l'opera teatrale \"Il fiore della Persia\", realizzato dal professor Stevenson (lo stesso che aveva portato in India il primo bioscopio), nel 1898 Hiralal Sen inizi\u00f2 a girare alcune scene al Classic Theatre di Calcutta: il suo debutto fu un contributo alla presentazione di Stevenson. Hiralal Sen produsse altri film che presentavano le opere teatrali e che venivano proiettate come attrazione aggiuntiva durante gli intervalli, oltrech\u00e9 nelle case dell'alta societ\u00e0 o in quelle localit\u00e0 troppo remote perch\u00e9 gli attori vi potessero arrivare.\nHarischandra Sakharam Bhatvadekar, conosciuto come Save Dada, vide lo spettacolo: per 21 ghinee import\u00f2 una cine-camera da Londra e gir\u00f2 il primo documentario indiano, un incontro di lotta libera agli Hanging Gardens di Bombay. Nel 1901 film\u00f2 quello che \u00e8 considerato il primo cinegiornale indiano, il ritorno in patria di M. M. Bhownuggree e quello di 'Wrangler' Ragunath P. Paranjpye, che si era laureato a pieni voti in matematica all'Universit\u00e0 di Cambridge. Film\u00f2 anche il Darbar di Lord Curzon - il vicer\u00e9 dell'India - a Delhi, organizzato in occasione dell'incoronazione di Edoardo VII nel 1903.\nIl potenziale commerciale del cinematografo fu testato nel tempo. I grandi cinegiornali \"Kinetoscope\" di F.B. Thanewala sono un caso riuscito. J.F. Madan fu un altro produttore di successo che realizz\u00f2 pellicole come \"Raja Harishchandra\" di Satyavadi e \"Bilwamangal\"; lanci\u00f2 anche la \"Madan Theatres limited\", che divenne la pi\u00f9 grande compagnia di produzione-distribuzione cinematografica dell'India e il pi\u00f9 grande importatore di film americani dopo la Prima guerra mondiale. I suoi film erano contrassegnati da un alto livello di sofisticazione tecnica, facilitato dall'impiego di registi stranieri esperti come Eugenio De Liguoro e Camille Legrand. A questa perizia si aggiungevano scenari grandiosi e storie mitologiche popolari che assicuravano buoni ritorni.\nLe sale cinematografiche vennero installate nelle maggiori citt\u00e0 indiane in questo periodo, come quella a Madras (nel 1900 da parte del Maggiore Warrick), il Novelty Cinema a Bombay (dove vennero mostrati i cinegiornali dalle Guerre Boere) e l'Elphinstone Picture Palace a Calcutta (per opera di J.F. Madan nel 1907). A parte questi, un certo numero di spettacoli vennero organizzati in tende; esempi sono: gli spettacoli allestiti da due italiani, Colorello e Cornaglia, in tende all'Azad Maidan Bombay, e il cinematografo nella tenda di J. F. Madan al Calcutta Maidan. Un altro modo popolare di diffondere i film era il cinematografo itinerante. Nel 1904, Manek Sethna diede il via a Bombay alla \"Touring Cinema Co\" e un anno dopo, Swamikannu Vincent, un disegnatore delle ferrovie, mise su un cinematografo itinerante che girava per le piccole citt\u00e0 e villaggi del sud dell'India. Path\u00e9, la famosa compagnia di produzione cinematografica apr\u00ec un ufficio indiano nel 1907.\n1910-1920.\nLa prima pellicola realizzata in India fu \"Pundalik\" di N.G. Chitre ed R.G. Torney. Il primo lungometraggio fu \"Raja Harishchandra\" (3700 piedi di pellicola rispetto ai 1500 di \"Pundalik\"), del 1913 distribuito nel maggio dello stesso anno da Dadasaheb Phalke, il \"padre del cinema indiano\". Phalke aveva assistito ad una proiezione di \"The Life of Christ\" al Cinema Americano-Indiano di P.B. Mehta e fu ispirato a fare film egli stesso. Era convinto della possibilit\u00e0 di instaurare un'industria cinematografica indigena incentrandola sui temi indiani. A questo proposito egli disse \"Come per la vita di Cristo noi faremo un film su Rama e su Krishna\". Il film che ne nacque riguardava un buon re che per tenere fede ai propri principi sacrifica il suo regno e la sua famiglia agli dei che, colpiti dalla sua onest\u00e0 gli restituiscono la gloria posseduta precedentemente. Fu un successo e Phalke continu\u00f2 con argomenti mitologici fino all'avvento del sonoro, quando la commercializzazione delle pellicole indiane cal\u00f2 di popolarit\u00e0.\nNel 1916, la Universal Pictures install\u00f2 la sua prima agenzia indiana.\nLa prima realizzazione nell'India del sud fu \"Keechaka Vadham\" di Rangaswamy Nataraja Mudaliar, uscito nel 1916. L'anno seguente lo stesso autore realizz\u00f2 \"Draupadi Vastrapaharanam\", con l'attrice anglo-indiana Marian Hill che interpretava il ruolo di Draupadi.\nLe industrie cinematografiche regionali.\nLe statistiche ufficiali classificano i film indiani in base alla lingua con la quale sono distribuiti. Questo sistema ha una sua rilevanza dal momento che la suddivisione degli stati indiani corrisponde alla suddivisione delle lingue (dopo la riorganizzazione degli stati avvenuta tra il 1952 e il 1970).\nIn ogni caso, anche se questo sistema \u00e8 normalmente seguito anche dagli storici indiani non \u00e8 sufficiente ad indicare l'origine geografica del film o il suo regista. Per esempio il regista bengalese Mrinal Sen ha girato film in lingua oriya (parlato nello stato di Orissa), telugu (parlato nell'Andhra Pradesh) e hindi (considerata la lingua nazionale e parlato in Uttar Pradesh, Bihar, Madhya Pradesh, Himachal Pradesh e Rajasthan).\nL'India \u00e8 un paese grandissimo ed \u00e8 enorme il numero di lingue che vi si parlano. Nel 1991 sono stati censiti 10.400 diversi dialetti. Secondo i metodi della linguistica, il numero razionalizzato di lingue madri \u00e8 di 1576 che, raggruppati, portano alla conclusione che le lingue indiane sono un totale di 114 . E sono ben 30 le lingue diverse nelle quali vengono prodotti film. Ognuna delle lingue pi\u00f9 diffuse ha la sua industria cinematografica: urdu/hindi, bengalese, marathi, kannada, tamil, telugu, malayalam. Il cinema indiano assunse un aspetto pi\u00f9 regionale e dialettale con l'avvento del sonoro nel 1931.\nI cinema dell'India:\nL'industria di Bollywood \u00e8 la pi\u00f9 vasta in termini di film prodotti e di incassi al botteghino. Molti professionisti di realt\u00e0 regionali, una volta che il loro talento si \u00e8 affermato, si spostano per andare a lavorare in altre cinematografie, nazionali o internazionali. Per esempio, A. R. Rahman, uno dei pi\u00f9 grandi compositori di musiche per il cinema indiano, cominci\u00f2 la sua carriera nel cinema Tamil a Chennai ma da l\u00ec ha intrapreso avventure verso altre realt\u00e0, compresi cinema e teatri internazionali. Allo stesso modo, film che hanno successo in una lingua sono spesso rifatti o doppiati nelle altre. Film come \"Padosan\" e \"Roja\", ad esempio, furono rieseguiti o doppiati dall'originale in lingua bengalese e lingua tamil rispettivamente, in hindi. La tendenza di girare simultaneamente un film in linguaggio multiplo part\u00ec dalle cinematografie del sud dell'India a causa dello scarso risultato e dei costi del doppiaggio. Ad esempio la versione doppiata in Tamil del film Telugu \"Keelugurram\", chiamata \"Maya Kuthirai\" non ebbe lo stesso successo dell'originale a causa di un doppiaggio non all'altezza. Da quel momento i produttori iniziarono a preferire scene girate due volte piuttosto che doppiate, per il poco aggravio economico (dal momento che la maggior parte degli attori cos\u00ec vennero legati da contratti che li facevano lavorare sotto un unico marchio) e risolse i problemi di sincronizzazione delle labbra e altro, cui andava incontro il doppiaggio.\nConvenzioni dei film commerciali.\nLa differenza principale tra il cinema commerciale indiano e quello americano \u00e8 che i film indiani ospitano pezzi di canto e ballo che, in un buon film, ci si aspetta che portino avanti la storia stessa (nelle pellicole mediocri questi pezzi sono malamente integrati nella storia). Le canzoni sono cantate da professionisti che in play-back si sincronizzano con le labbra degli attori e delle attrici danzanti.\nI film commerciali indiani, inoltre, di qualsiasi estrazione regionale, tendono ad essere lunghi; usualmente dalle due alle tre ore, con una interruzione. Tendono ad essere melodrammatici e sentimentali, ma possono assumere anche il carattere di commedia, storia d'amore, azione, thriller e altri generi.\nCinema d'arte.\nOltre al cinema commerciale, c'\u00e8 un cinema indiano che aspira ad esprimersi come vera e propria forma d'arte. Questo \u00e8 chiamato dalla critica cinematografica il \"Nuovo Cinema indiano\" o talvolta la \"New Wave indiana\", ma per gli indiani sono semplicemente i cosiddetti \"film d'arte\" (\"\"art films\").\nDagli anni sessanta fino agli anni ottanta il film d'arte era generalmente finanziato dal governo: i registi potevano ricevere sostegni dal governo statale o da quello federale per produrre film di carattere non commerciale, basati su temi indiani. Molti di questi registi erano diplomati al \"Film and Television Institute of India\"\" che era sostenuto dal governo. I loro film erano messi in vetrina nei festival cinematografici organizzati dal governo e sulla televisione governativa \"Doordarshan\". Questi film ebbero anche poca visibilit\u00e0 nei teatri artistici dell'India e oltre confine. Dagli anni ottanta il cinema d'arte indiano ha perso gran parte del sostegno governativo. Oggi sopravvive come cinema indipendente con gli aspiranti autori che riescono a procurarsi budget ridottissimi, pi\u00f9 di quanto non avvenga anche nella filmografia occidentale.\nI registi d'arte dovettero molto alle influenze straniere, principalmente il neorealismo italiano e la Nouvelle vague francese, e meno al genere commerciale indiano dal quale, appunto, si sforzavano di staccarsi. I pi\u00f9 famosi autori di questo Nuovo Cinema furono i bengalesi Satyajit Ray, Ritwik Ghatak, e Bimal Roy. Alcuni ben noti film di questo movimento comprendono la \"Trilogia di Apu\" di Ray, \"Meghe Dhaka Tara\" di Ghatak, e \"Do Bigha Zameen\" di Roy (quest'ultimo in Hindi, mentre i precedenti due sono in lingua bengalese).\nIl cinema d'arte era molto sostenuto anche nello stato del Kerala. Autori Malayalam come Adoor Gopalakrishnan, G. Aravindan, T. V. Chandran, Shaji N Karun, e M. T. Vasudevan Nair furono molto apprezzati. Blessy ebbe successo con i suoi primi due film \"Kazhcha\" e \"Thanmathra\". A partire dagli anni settanta, gli autori Kannada dello stato del Karnataka produssero una striscia di film d'autore a basso costo. Girish Kasaravalli \u00e8 uno dei pochi registi di quel periodo che continua a fare film non commerciali.\nNel mercato cinematografico dell'India meridionale, in particolare nelle industrie Tamil e Telugu, registi come K. Balachander, Bharathiraja, Balu Mahendra, Bapu e Ramana, Puttanna, Siddalingaiah, Dr.K.Vishwanath, Santhana Bharathi e Mani Ratnam raggiunsero successo al botteghino grazie ad un cinema che bilanciava elementi artistici e popolari. Tra questi film ricordiamo \"Nayagan\", \"Mouna Raagam\", \"Kannathil Muthamittal\", \"Sindhu Bhairavi\" e \"Gunaa\".\nSatyajit Ray \u00e8 stato senz'altro il regista di maggior successo in quest'ambito. Molti indiani conoscono il suo nome e sono orgogliosi dei numerosi premi che questi ha guadagnato all'estero. Un prestigio che, comunque, non si tradusse in un successo commerciale in larga scala. I suoi film venivano proiettati principalmente in case d'arte per un pubblico di studenti o di intellettuali e limitatamente alle citt\u00e0 indiane pi\u00f9 grandi. \nAltra importante figura del cinema indiano fu Nargis, celebre interprete del film Madre India, del 1957 e ancora Madhubala, l'attore Amrish Puri e Raj Kapoor.\nDagli anni settanta in poi il cinema Hindi ha prodotto un buon numero di \"film d'arte\". Il regista pi\u00f9 importante tra tutti quelli che hanno prodotto tali film \u00e8 Shyam Benegal. Altri da segnalare sono Govind Nihalani, Mani Kaul, Kumar Shahani, M.S. Sathyu.\nMolti cineasti, tecnici e attori hanno cominciato col cinema d'arte e poi sono passati al cinema commerciale. L'attore Naseeruddin Shah e un esempio su tutti; egli non ha mai raggiunto lo status di idolo delle folle, ma si \u00e8 rivelato un buon coprotagonista e insieme una star di film indipendenti come \"Monsoon Wedding\" di Mira Nair.\nIl cinema indiano incontra Hollywood.\nI contatti tra il cinema indiano e il cinema occidentale risalgono agli albori del cinema indiano stesso. Come gi\u00e0 detto, Dadasaheb Phalke fu mosso a realizzare il suo \"Raja Harishchandra\" dopo aver visto il film \"Life of Christ\" al cinema Americano-Indiano di P.B. Mehta. Allo stesso modo, altri registi degli inizi furono ispirati da film occidentali.\nIn India almeno l'80% dei film distribuiti alla fine degli anni venti erano americani, sebbene vi fossero ventuno studi di produzione locali, otto o nove dei quali in piena attivit\u00e0. Serie americane come \"\"Perils of Pauline\" e \"Exploits of Elaine\"\", e gli scenari spettacolari dei kolossal italiani \"Quo vadis?\" (1913) e \"Cabiria\" (1914) divennero popolari e furono d'ispirazione nel periodo attorno alla Prima guerra mondiale. La Universal Pictures apr\u00ec in India nel 1916 un'agenzia, che poi domin\u00f2 il sistema distributivo. La \"J.F. Madan's Elphinstone Bioscope Company\" inizialmente si concentr\u00f2 sulla distribuzione di film stranieri e sull'organizzazione della regolarit\u00e0 delle loro proiezioni. In pi\u00f9, il prolifico produttore J.P. Madan, impieg\u00f2 registi stranieri in molti dei suoi film.\nUn gran numero di film indiani sono stati accusati di plagio nei confronti di film di Hollywood. A causa dei tempi lunghi dei tribunali per giungere ai giudizi, sono pochi i casi riguardanti i diritti d'autore che vengono portati avanti. Una delle ragioni per le quali Bollywood esita nell'acquistare i diritti \u00e8 dovuta alla considerazione che questi possano costare milioni di dollari, e secondo alcuni come lo sceneggiatore-regista Anurag Kashyap, questo non \u00e8 giusto; egli argomenta che sebbene i film possano costare milioni di dollari in occidente, i diritti potrebbero essere meno elevati per eventuali remake in Hindi perch\u00e9 la valutazione dovrebbe tener conto del potere d'acquisto del pubblico, dell'economia e del numero di offerenti. Nel 2003, la scrittrice di grande successo Barbara Taylor Bradford ha fatto causa per violazione dei diritti d'autore contro la Sahara Television presumendo che la serie televisiva \"Karishma: A miracle of destiny\" avesse preso spunto dal suo libro \"A Woman of Substance\", senza averne acquisito i diritti legalmente.\nOggi, il cinema indiano si sta sempre pi\u00f9 occidentalizzando. Questa tendenza \u00e8 ancora pi\u00f9 accentuata nel cinema di Bollywood. I film di Bollywood pi\u00f9 recenti, a volte hanno attori occidentali (come Rachel Shelley in \"Lagaan\"), e cercano di rispondere agli standard occidentali, fare riprese anche all'estero, adottare un po' di inglese nelle sceneggiature o inserire alcuni elementi in stile occidentale negli intrecci. Bollywood ha prodotto alcuni film di successo come \"Il coraggioso prender\u00e0 la sposa\" (\"Dilwale Dulhaniya Le Jayenge\") e \"Tomorrow May Never Come\" (\"Kal Ho Naa Ho\"), che hanno entrambi a che vedere con le esperienze di indiani all'estero.\nIn ogni caso, l'incontro tra Hollywood e l'India \u00e8 un processo di scambio vicendevole: il pubblico occidentale \u00e8 sempre pi\u00f9 interessato all'India, come evidenziato dal discreto successo di \"Lagaan\" e di \"Matrimoni e pregiudizi (Bride and Prejudice)\". E cos\u00ec come cresce il pubblico occidentale per il cinema indiano, i produttori occidentali stanno finanziando cineasti indiani come Gurinder Chadha (\"Matrimoni e pregiudizi\"), Mira Nair (\"Monsoon Wedding\" e \"Mississippi Masala\") e Vijay Singh (\"Jaya Ganga\" e \"One Dollar Curry\"). Chadha, Nair e Singh di origini indiane ma non vivono in India; ora sono finanziati per realizzare film che interpretino la tradizione cinematografica indiana per gli occidentali. Un autore simile e anche Deepa Mehta in Canada, tra i film del quale si segnala la trilogia composta da \"Fire\", \"Earth\" e \"Water\".\nIl cinema indiano influenza anche i musical inglesi e americani; \"Moulin Rouge!\" (2001) di Baz Luhrmann comprende una sequenza ballata in stile Bollywood; \"Il guru (The Guru)\" (2002) e \"40 anni vergine (The 40-Year-Old Virgin)\" (2005) hanno sequenze di canto-e-ballo in stile indiano; A. R. Rahman, il massimo compositore indiano, \u00e8 stato scritturato da Andrew Lloyd Webber per \"Bombay Dreams\"; e una versione musicale di \"Hum Aapke Hain Koun\" \u00e8 stata rappresentata nel West End a Londra.\nAlcuni indiani hanno successo presso l'industria cinematografica occidentale in maniera del tutto indipendente e senza l'influenza di Bollywood, come per i cineasti Manoj Night Shyamalan e Jay Chandrasekhar. Alcuni attori indiani, come ad esempio Aishwarya Rai stanno avendo buoni ruoli nei film occidentali; e, tra gli altri attori indiani, spicca Irrfan Khan\nCritica del cinema indiano.\nIl cinema indiano \u00e8 continuamente sottoposto a critiche. I critici sottolineano che quasi tutti i film drammatici indiani sono incentrati soprattutto su vicende sentimentali o familiari, e che i contenuti siano troppo appiattiti su un genere tipo soap opera.\nUn'altra critica che viene sollevata riguarda una eccessiva supremazia del cinema Hindi su tutto il resto. Anche produzioni di qualit\u00e0 di cinematografie regionali indiane diverse da Bollywood finiscono spesso per essere emarginate sia nella scelta delle pellicole che rappresentino l'India agli Oscar, sia negli stessi Festival cinematografici indiani.\nPremi.\nI \"National Film Awards\" (o \"National Awards\"), costituiscono i premi pi\u00f9 prestigiosi dell'India. La cerimonia si svolge annualmente ed \u00e8 presentata dal Presidente dell'India. Nati per occuparsi dei film prodotti nell'anno precedente, premiano i migliori film indiani in assoluto e al tempo stesso prevedono premi distinti per i migliori film prodotti in ogni regione e lingua del Paese.\nI film indiani accrescono la voce di esportazione del Paese e il suo prestigio. Ogni anno il governo indiano d\u00e0 il \"Dadasaheb Phalke Award\" come riconoscimento a chi ha speso la propria vita per il cinema indiano. Il premio \u00e8 in memoria di Dadasaheb Phalke, considerato il padre del cinema indiano."}
{"id": "509317", "revid": "122161105", "url": "https://it.wikipedia.org/wiki?curid=509317", "title": "USS Enterprise (NCC-1701-A)", "text": "La USS Enterprise NCC-1701-A \u00e8 una nave stellare.\nLa nave \u00e8 comparsa nei film ' (1986), ' (1989), \"Star Trek VI: Rotta verso l'ignoto\" (1991).\nStoria della nave.\nLa designazione originale dell'Enterprise-A era USS Yorktown NCC-1717, una nave di classe Constitution che dopo il riarmo viene ribattezzata appunto \"Enterprise\" in onore del capitano James T. Kirk, cui poi \u00e8 assegnato il comando per aver compiuto una pericolosa missione e avere salvato la Terra.\nSecondo la targa commemorativa della nave, essa \u00e8 stata lanciata dai cantieri orbitali di San Francisco in data stellare 8442.5 (anno terrestre 2286) con il nome di USS \"Enterprise\" sotto il comando del capitano James T. Kirk.\n\u00c8 la seconda astronave della Flotta Stellare a portare il famoso nome (la terza considerando anche che l'USS Enterprise (NCC-1701) sub\u00ec un pesante restyling a met\u00e0 del suo servizio) e la quarta a portare il nome Enterprise includendo la Enterprise (NX-01), precedente alla fondazione della Federazione dei pianeti uniti. \nFra le principali missioni vi \u00e8 quella di Nimbus III, in cui recupera tre ostaggi dalle mani di alcuni terroristi e viene quindi dirottata verso il centro della galassia, ma come sempre il suo equipaggio riesce a gestire con successo la difficile situazione.\nPoco prima di andare in disarmo nel 2293, l'Enterprise riesce a scongiurare un attentato al presidente della Federazione Unita dei Pianeti dopo che il suo equipaggio era stato ingiustamente accusato di aver assassinato il cancelliere Gorkon dell'Alto Consiglio Klingon. In tale occasione la nave deve fronteggiare uno sparviero klingon capace di sparare in stato di occultamento, ma attraverso l'uso di un siluro fotonico modificato riesce a individuare la nave e a distruggerla.\nCaratteristiche tecniche.\nL'Enterprise-A era una delle prime navi della flotta ad avere un nucleo di curvatura in posizione verticale. Questo sarebbe diventato uno standard per tutte le classi successive. Oltre a questo montava gondole di curvatura pi\u00f9 lunghe di quasi venti metri rispetto alla classe precedente, il che le garantiva prestazioni migliori.\nLa nave viaggiava ad una velocit\u00e0 di crociera di curvatura 5 (nella nuova scala) fino a picchi massimi di curvatura 8.\nCaratteristiche tattiche.\nL'Enterprise era classificata come incrociatore pesante e come tale disponeva di una enorme potenza di fuoco.\nSullo scafo erano montati 18 emettitori phaser tipo VII disposti nel seguente modo:\nOltre a queste armi sopra la sezione ingegneria, precisamente sul ponte 13(M), era installato un modulo lanciasiluri con due lancia siluri fotonici puntati a prua.\nI gi\u00e0 potenti scudi della versione precedente erano stati potenziati e amplificati e potevano essere alzati a pi\u00f9 livelli di intensit\u00e0.\nNavi ausiliarie.\nL'Enterprise disponeva di un hangar a poppa da cui lanciare le sei navette in dotazione. In altre occasioni, quali l'impossibilit\u00e0 di utilizzare il teletrasporto, l'hangar poteva ricevere rifornimenti e personale ausiliario. Oltre all'hangar sullo scafo della nave vi erano 7 portelli d'attracco modulari, uno situato dietro la plancia sul ponte 1(A), due sul ponte 8(H), due sistemati nel modulo lanciasiluri sul ponte 13(M), infine due portelli situati sul ponte 17(Q)."}
{"id": "509324", "revid": "118969502", "url": "https://it.wikipedia.org/wiki?curid=509324", "title": "Mamma Lucia (romanzo)", "text": "Mamma Lucia \u00e8 un romanzo di Mario Puzo, pubblicato nel 1965, che narra delle drammatiche vicende di una famiglia di immigrati italiani a New York. \nTrama.\nDue decenni di vita, amore e dolore nella Little Italy degli anni trenta, narrati con tenerezza e con rabbia: Lucia, rimasta due volte vedova, deve prendersi cura dei suoi cinque figli."}
{"id": "509327", "revid": "965226", "url": "https://it.wikipedia.org/wiki?curid=509327", "title": "Andrea Losco", "text": "Biografia.\nLaurea in giurisprudenza nel 1975, dirigente presso il FORMEZ, sindacalista CISL, \u00e8 stato consigliere comunale di Cardito dal 1976 al 1995, di cui sindaco dal 1984 al 1985 e dal 1991 al 1993, consigliere dal 1990 al 1995 e assessore provinciale dal 1993 al 1995 a Napoli, consigliere regionale della Campania dal 1995 al 2005, e brevemente presidente della giunta regionale campana dal 23 marzo 1999 al 18 maggio 2000.\nEsponente della Margherita, \u00e8 stato componente dell'assemblea costituente e membro della direzione nazionale del partito (dal 2003 al 2005) e componente dell'assemblea nazionale (dal 2006).\n\u00c8 stato deputato del Parlamento europeo, subentrato nel maggio 2006 per la lista Uniti nell'Ulivo nella circoscrizione sud, dopo la rinuncia di Massimo D'Alema, nel frattempo nominato vicepresidente del Consiglio dei ministri nel Governo Prodi II. Alle elezioni del 2004, Losco aveva ottenuto 81\u00a0000 preferenze. \u00c8 stato iscritto al gruppo dell'Alleanza dei Democratici e dei Liberali per l'Europa ed \u00e8 stato membro della Commissione per i problemi economici e monetari e della Delegazione per le relazioni con il Mercosur."}
{"id": "509329", "revid": "298229", "url": "https://it.wikipedia.org/wiki?curid=509329", "title": "The Sheik (wrestler)", "text": "Fu anche il proprietario della Big Time Wrestling, una delle pi\u00f9 famose federazioni di wrestling negli anni sessanta. \u00c8 anche uno degli ideatori di quello che sarebbe diventato l'Hardcore wrestling. Ha anche allenato altri wrestler popolari del Michigan come suo nipote Sabu, Rob Van Dam, Scott Steiner e Greg \"The Hammer\" Valentine.\nCarriera.\nInizi.\nFarhat inizi\u00f2 la sua carriera da lottatore nel Midwest e successivamente si spost\u00f2 in Texas, ma il suo incontro pi\u00f9 importante fu uno nel quale non lott\u00f2 in prima persona. Egli avrebbe dovuto affrontare l'NWA World Heavyweight Champion Lou Thesz a Chicago in un match valido per il titolo ma Thesz aveva la reputazione di ridicolizzare i wrestler che interpretavano delle \"gimmick\", cos\u00ec The Sheik non si present\u00f2 sul ring e si nascose su un autobus. Paradossalmente, la pubblicit\u00e0 ricavata da questo fatto fece crescere la fama del personaggio di The Sheik. Egli and\u00f2 a New York per unirsi alla compagnia di Vincent J. McMahon dove fece coppia con Johnny Valentine e Bull Curry in faide contro Mark Lewin, Don Curtis, Antonino Rocca, e Miguel P\u00e9rez, combattute al Madison Square Garden. Ritorn\u00f2 poi quando McMahon form\u00f2 la World Wide Wrestling Federation per combattere un feud contro Bruno Sammartino alla fine degli anni sessanta.\nFaide principali e match vari.\nIl suo maggiore feud fu quello che lo vide scontrarsi con Bobo Brazil a Detroit, il territorio principale dello sceicco. I due lottarono per lo NWA United States Championship (versione di Detroit), molto spesso alla Cobo Arena. Spezzoni di questi match sono visionabili nel documentario \"I Like to Hurt People\". Altro avversario storico di The Sheik fu Fred Blassie. Sheik e Blassie si affrontarono numerose volte, inclusi svariati Steel Cage Match alla Grand Olympic Auditorium.\nNel 1968, The Sheik arriv\u00f2 in WWWF per lottare in alcuni match titolati contro Bruno Sammartino. I due si incontrarono in tre diverse occasioni al Madison Square Garden, The Sheik vinse il primo confronto per count out, venne squalificato nel secondo, e perse in un Texas Death Match cedendo per dolore quando Bruno lo colp\u00ec ripetutamente a un braccio con una penna facendolo sanguinare copiosamente. Sammartino e The Sheik ebbero anche una serie di match a Boston, incluso un tutto esaurito il giorno dopo una tempesta di neve, quando ancora il trasporto pubblico non era tornato alla normalit\u00e0.\nA partire dal 1969, Farhat lott\u00f2 regolarmente a Toronto, dove rimase imbattuto in 127 incontri al Maple Leaf Gardens. Egli sconfisse lottatori del calibro di Whipper Billy Watson, Lou Thesz, Gene Kiniski, Bruno Sammartino, \u00c9douard Carpentier, Ernie Ladd, Jay Strongbow e persino Andr\u00e9 the Giant durante il suo primo grande tour del Nord America nel 1974. Fu per\u00f2 proprio Andr\u00e9 che mise fine alla striscia di imbattibilit\u00e0 di The Sheik a Toronto nell'agosto 1974, vincendo per squalifica. Nel 1976 egli perse per schienamento contro Thunderbolt Patterson e Bobo Brazil. The Sheik continu\u00f2 a combattere a Toronto fino al 1977.\nSuccessivamente Farhat se ne and\u00f2 in Giappone. In un primo periodo riscosse un buon successo, ma poi la federazione nella quale militava fall\u00ec e The Sheik pass\u00f2 alla All Japan Pro Wrestling. Dopo un anno si trasfer\u00ec nella New Japan Pro-Wrestling ma poco dopo torn\u00f2 a combattere in America a Detroit. Fece ritorno in Giappone nel 1977 per lottare nella All Japan, in coppia e contro Abdullah the Butcher. Il suo incontro insieme ad Abdullah the Butcher contro Dory Funk Jr. &amp; Terry Funk fu uno dei match pi\u00f9 celebri e violenti mai disputati in Giappone.\nCarriera successiva.\nA partire dal 1980, egli lott\u00f2 in varie federazioni del circuito indipendente negli Stati Uniti e in Giappone per tutti gli anni ottanta.\nNegli anni novanta, lott\u00f2 principalmente in Giappone per la Frontier Martial-Arts Wrestling ed ebbe svariati pericolosi incontri di hardcore wrestling. Il 6 maggio 1992, The Sheik combatt\u00e9 un \"Fire Deathmatch\" con Sabu contro Atsushi Onita e Tarzan Goto, dove le corde del ring erano rimpiazzate da del filo spinato infuocato, rimediando tre ustioni di terzo grado e finendo in coma per qualche tempo.\nNel 1994, pass\u00f2 un breve periodo nella Extreme Championship Wrestling dove fece coppia con Pat Tanaka contro Kevin Sullivan e Tazz. Venne inoltre colpito da un infarto mentre stava prendendo un taxi a Tokyo. Lott\u00f2 nel suo ultimo match nel 1998 in Giappone.\nQuando Sabu entr\u00f2 nella WCW nel 1995, Farhat lo raggiunse come suo manager. Durante un match con Jerry Lynn, che all'epoca combatteva con il ring name \"Mr. JL\", Farhat si ruppe accidentalmente una gamba per colpa di Sabu e Lynn durante uno spot del quale non era stato messo al corrente.\nRitiro e morte.\nEd Farhat si ritir\u00f2 dal wrestling nel 1998 e mor\u00ec pochi anni dopo, il 18 gennaio 2003 a causa di un attacco di cuore.\nPersonaggio.\nIl personaggio di The Sheik era quello del ricco sceicco siriano selvaggio e pazzo. Era solito non smettere di infliggere dolore agli avversari rifiutandosi di fermare le prese di sottomissione alle quali li sottoponeva anche se era l'arbitro ad ordinarglielo. Faceva uso di oggetti illegali nascondendo delle matite appuntite che utilizzava per ferire il volto dei nemici durante gli incontri. Altra tecnica illegale molto impiegata dallo sceicco era la \"fireball\" (palla di fuoco) che gettava in faccia agli avversari, talvolta provocando loro delle gravi ustioni. The Sheik non parlava alla telecamera, tranne che per le incomprensibili parole \"aloo, aloo!\" che ripeteva spesso sul ring. Ebbe due differenti manager in carriera: Abdullah Farouk prima, ed in seguito Eddy Creatchman.\nTitoli e riconoscimenti.\nCauliflower Alley Club\nCentral States Wrestling\nFrontier Martial Arts Wrestling\nInternational Championship Wrestling\nJapan Wrestling Association\nMaple Leaf Wrestling\nNWA Detroit\nNWA Hollywood Wrestling\nNWA Mid-Pacific Promotions\nNational Wrestling Alliance\nProfessional Wrestling Hall of Fame and Museum\nSouthwest Sports, Inc.\nWorld Wide Wrestling Federation/Entertainment\nWrestling Observer Newsletter awards\nPro Wrestling Illustrated"}
{"id": "509334", "revid": "767487", "url": "https://it.wikipedia.org/wiki?curid=509334", "title": "Shanghai Surprise", "text": "Shanghai Surprise (\"Shanghai Surprise\") \u00e8 un film del 1986 diretto da Jim Goddard e interpretato da Sean Penn e da Madonna. L'ex Beatles George Harrison \u00e8 il co-produttore esecutivo nonch\u00e9 il coautore della colonna sonora; appare anche in un cameo come cantante in un night.\nTrama.\nGloria Tatlock \u00e8 una bella ragazza del Massachusetts, che abbandona la sua citt\u00e0 per diventare una missionaria laica nella Cina del 1937.\nUn giorno un carico d'oppio per uso medico da destinare alla cura dei suoi pazienti scompare. Per recuperarlo Gloria assolda Glendon Wasey, un avventuriero che cerca il modo pi\u00f9 rapido per procurarsi i soldi per tornare immediatamente negli Stati Uniti. Ma appena la notizia si diffonde a Shanghai, i due diventano il bersaglio dei criminali locali, anch'essi alla ricerca dell'oppio.\nAccoglienza.\nCon un budget di 15 milioni di dollari, la pellicola ne ha incassati meno di 2 milioni e mezzo negli Stati Uniti, risultando cos\u00ec un vero e proprio flop cinematografico. Anche la reazione della critica fu molto dura e negativa, come testimoniato dai Razzie Awards."}
{"id": "509335", "revid": "322321", "url": "https://it.wikipedia.org/wiki?curid=509335", "title": "Chiesa cattolica in Ungheria", "text": "La Chiesa cattolica in Ungheria conta circa sei milioni di battezzati su una popolazione totale di circa 10 milioni di persone.\nSuddivisioni ecclesiastiche.\nNell'ambito dell'organizzazione ecclesiastica romano-cattolica, dal 1993 (con una ristrutturazione territoriale che tiene conto, tra l'altro, anche delle perdite territoriali subite dall'Ungheria con il Trattato del Trianon) l'Ungheria \u00e8 divisa nelle seguenti :\nStoria.\nNell'XI secolo l'Ungheria fu divisa da Santo Stefano in undici diocesi:\nNel XIV secolo, ai tempi di Luigi il Grande, vennero aggiunte le seguenti nuove diocesi:\nNello stesso periodo il Regno d'Ungheria si estese fino a comprendere le seguenti diocesi:\nFino all'edizione del Messale post-tridentino di San Pio V nel Regno d'Ungheria era in uso il rito proprio dell'arcidiocesi di Strigonio, il cui Messale, che trae origine da un Sacramentario della fine del XII secolo, redatto a Veszpr\u00e9m fra il 1192 e il 1195, fu stampato nel 1484. Le rubriche liturgiche erano raccolti nell\"'Ordinarius Strigoniensis\" che ebbe otto edizioni fra il 1493 e il 1520. \nDopo il Concilio di Trento, il Messale strigoniense rimase in uso fino al sinodo del 1629, in cui fu votato all'unanimit\u00e0 l'accoglimento del Messale Romano di Pio V, con l'aggiunta per\u00f2 delle feste dei santi del Regno d'Ungheria, due dei quali furono inserite anche nel calendario romano generale: santo Stefano d'Ungheria e sant'Adalberto. \nAnche dopo l'introduzione del Messale Romano, fu in uso un Rituale proprio, che sebbene si richiamasse al \"Rituale Romanum\" del 1614, accoglieva le consuetudini proprie del Regno d'Ungheria. Il \"Rituale Strigoniense\" fu stampato per la prima volta nel 1625 come erede di libri liturgici precedenti stampati nell'arcidiocesi nel 1560 e nel 1583. Ebbe poi numerose riedizioni fino al 1909 e rimase in uso fino alla met\u00e0 del XX secolo. L'arcidiocesi di Eger adotter\u00e0 il \"Rituale Agriense\", stampato per la prima volta a Ko\u0161ice nel 1666 e sostanzialmente simile al \"Rituale Strigoniense\". Alcune differenziazioni saranno introdotte con l'edizione del 1702. L'ultima edizione fu stampata nel 1898.\nNel XVIII secolo vennero create le seguenti nuove diocesi:\nIl 31 maggio 1993, in forza della bolla \"Hungarorum gens\" di papa Giovanni Paolo II, le diocesi latine ungheresi hanno assunto le fisionomie territoriali attuali.\nNunziatura apostolica.\nSanta Sede ed Ungheria hanno stabilito relazioni diplomatiche nel 1920. Queste sono state interrotte dopo la seconda guerra mondiale, quando i comunisti presero il potere nel Paese. Le relazioni diplomatiche sono riprese a partire dal 2 febbraio 1990.\nConferenza episcopale.\nElenco dei Presidenti della Conferenza dei vescovi cattolici dell'Ungheria:"}
{"id": "509339", "revid": "767487", "url": "https://it.wikipedia.org/wiki?curid=509339", "title": "Palio di Castel del Piano", "text": "Il palio di Castel del Piano \u00e8 una manifestazione plurisecolare corsa in forma di giostra equestre in onore della Madonna delle Grazie del comune di Castel del Piano, in provincia di Grosseto.\nLa leggenda.\nSin dal 1331 Castel del Piano fu sotto l'egemonia della Repubblica di Siena, alla quale ben presto gli abitanti del paese amiatino si dimostrarono fedeli. In cambio di tale fedelt\u00e0 Siena autorizz\u00f2, nel 1402 una \"Fiera di merci e bestiame\" che da allora, tutti gli anni, si tiene ogni 9 settembre. Proprio con la nascita di questa fiera si ebbero le prime corse tra i proprietari di animali che accorrevano a Castel del Piano per tale evento. A ci\u00f2 si affianc\u00f2, pochi anni dopo, durante una delle numerose guerre tra Siena e i conti Aldobrandeschi, feudatari del territorio che andava dal Monte Amiata fino a Sorano e al confine con il Lazio e lo Stato Pontificio, il ritrovamento di un'icona miracolosa della Madonna delle Grazie, attribuita poi, dagli storici dell'arte, a Sano di Pietro. La leggenda vuole che durante una di queste guerre, quattro soldati \"cioli\" al servizio della repubblica della balzana, furono salvati dall'attacco nemico proprio da questa icona che, miracolosamente, li avvert\u00ec del pericolo imminente. Scappati ai nemici, i quattro soldati trafugarono l'immagine sacra dalla cappella in cui era collocata e la portarono a Castel del Piano, in una piccola cappella fuori le mura (l'odierna chiesa della Madonna delle Grazie). Dall'anno successivo, il 1431, si decise di correre ogni 8 settembre in onore della Madonna delle Grazie.\nLa storia.\nDal 1431, ogni 8 settembre, a Castel del Piano si corre alla lunga, alla tonda, con i cavalli o con i somari, che siano gli abitanti del posto o chi portava animali o altre merci per la fiera del 9 settembre. Gi\u00e0 dalla seconda meta del XVII secolo si inizia a trovare testimonianze di corse \"alla tonda\" nelle Storte, l'attuale piazza Garibaldi, ma \u00e8 solo dal 1771 che si hanno notizie chiare sul funzionamento delle carriere. In quell'anno, con l'autorizzazione del granduca Leopoldo II di Toscana, in seguito all'Incoronazione dell'effigie della Madonna delle Grazie, si pot\u00e9 continuare con la tradizionale fiera del 9 settembre preceduta, nei giorni del 6-7-8 da svariate carriere, corse alla lunga e corse alla tonda. Il 1771 \u00e8 per\u00f2 una data cruciale perch\u00e9 \u00e8 qui che si ha la prima descrizione certa di un palio alla tonda, corse nelle Storte tra varie comunit\u00e0 amiatine e che prevedeva un premio: corso da Castel del Piano, Seggiano, Montelaterone, Montegiovi e Montenero, il palio fu vinto da quest'ultima comunit\u00e0. Da questa data si correranno, tutti gli anni, esclusi gli anni delle guerre mondiali, le carriere in quei giorni di settembre (6-7-8) in onore della Madonna delle Grazie.\nNel 1968, il comitato per i festeggiamenti in onore della Madonna delle Grazie di Castel del Piano, con un'ardita iniziativa, decise di organizzare, riformandole, le carriere e il palio che si correvano nei tre giorni precedenti la fiera del 9 settembre. Da sempre il paese era stato diviso in zone: il Poggio, il nucleo medioevale del paese, il Borgo, l'antico percorso del fossato, le Storte, la zona al di l\u00e0 di piazza Madonna e il Monumento, i campi di San Giovanni, chiamati cos\u00ec per l'antica presenta della pieve di San Giovanni Decollato. Il Comitato decise di rendere effettive queste decisioni e divise il paese in quattro contrade, appunto Poggio, Borgo, Storte e Monumento, a ciascuna contrada furono assegnati due colori estratti a sorte a cui, negli anni novanta, \u00e8 stato affiancato la listatura con il colore delle storiche compagnie laicali, una per contrada e con una storia antichissima alle spalle.\nNel 2011, per ricordare il primo palio del 1771 si \u00e8 corsa la \"Carriera del carro trionfante\", a cui hanno partecipato quelle che nel 1771 erano le comunit\u00e0 che corsero la carriera (Seggiano, Castel del Piano, Montenero, Montegiovi e Montelaterone).\nLa corsa.\nIl Palio si corre l'8 settembre in Piazza Garibaldi (le Storte), ma \u00e8 preceduto da altri due giorni, il 6 settembre, la mattina le visite veterinarie, il pomeriggio si corrono le batterie di selezione per la scelta dei cavalli che correranno la carriera, a seguire il \"Memorial Francesco Frediani\" che viene vinto dal cavallo pi\u00f9 pulito e che meglio si \u00e8 comportato durante le batterie, la sera l'abbinamento dei cavalli alla contrade, che da quel momento lo accudiranno fino alla sera dell'8 settembre. Il 7 settembre si assiste ai memorial \"Gastone Pioli \", dove corrono i cavalli non scelti per correre il Palio. La giornata si conclude con la prova generale e, successivamente, la cena propiziatoria che ogni contrada fa nel proprio rione per ingraziarsi la fortuna. L'8 settembre \u00e8 il giorno del palio: la mattina viene corsa la provaccia, pi\u00f9 tardi il corteo storico si snoda per il paese e si conclude in piazza Madonna con la sbandierata degli sbandieratori delle quattro contrade; il pomeriggio il corteo si ripete ma solo nel giro di piazza Garibaldi, prima di lasciare lo spazio al Palio. Dopo la corsa la contrada vittoriosa rende omaggio alla Madonna delle Grazie e porta in trionfo il drappellone.\nLa piazza.\nIl Palio si corre in piazza Garibaldi, di costruzione ottocentesca, sul precedente tracciato seicentesco de \"le Storte\", \u00e8 intitolata a Giuseppe Garibaldi; ha forma di conchiglia in declivio ad imitazione della celeberrima Piazza del Campo di Siena. La piazza \u00e8 stata recentemente ristrutturata e rinnovata, presenta al suo interno degli spazi adibiti a prato, il monumento a Garibaldi e tre fontane, la pi\u00f9 grande delle quali \u00e8 il simbolo della contrada delle Storte."}
{"id": "509340", "revid": "757396", "url": "https://it.wikipedia.org/wiki?curid=509340", "title": "Polisportiva Dinamo", "text": "La Polisportiva Dinamo s.r.l., meglio nota come Dinamo Sassari, \u00e8 una societ\u00e0 cestistica italiana di Sassari.\nIn massima divisione dalla stagione 2010-11, \u00e8 il primo club sardo a vincere lo scudetto nella pallacanestro al termine del campionato 2014-15, trofeo che giungeva al culmine di due Coppe Italia (2014 e 2015) consecutive, e due Supercoppe nel 2014 e nel 2019. Nel 2019, vincendo la FIBA Europe Cup, diventa la prima squadra sarda a vincere un titolo internazionale di qualsiasi sport olimpico.\nI giocatori sono da qualche anno soprannominati \"I giganti\" () in riferimento ai giganti di Mont'e Prama, un gruppo di statue di pietra di epoca nuragica, divenuti uno dei simboli dell'archeologia e della cultura sarda.\nLa prima squadra \u00e8 nota con il nome di Dinamo Banco di Sardegna Sassari per via di un accordo di sponsorizzazione con l'omonimo istituto di credito.\nStoria.\nLa fondazione.\nNel 1960 dieci giovani sassaresi (Pietro Barracani, Rosario Cecaro, Graziano Bertrand, Antonio Manca, Giuseppe Pilo, Bruno Sartori, Antonio Lavosi, Roberto Centi, Francesco Soccolini e Salvatore Virdis) studenti del Liceo Azuni di Sassari, spinti dal professor Fadda, insegnante di educazione fisica che nei sotterranei della scuola insegnava i fondamentali della pallacanestro, incominciavano a darsi appuntamento nei campetti della scuola di San Giuseppe per giocare a pallacanestro. Sul campetto di via Enrico Costa nacque progressivamente l\u2019idea di dare vita a una squadra e la fondazione avvenne il 23 aprile 1960, con Giovanni Pilo primo presidente. Per la scelta del nome il gruppo volle discostarsi da nomi tradizionali delle societ\u00e0 gi\u00e0 esistenti in citt\u00e0 come ad esempio \"Libertas\", direttamente riconducibile a movimenti a trazione politica cattolica, in modo da preservare un animo laico. I fondatori provarono ad ispirarsi alle realt\u00e0 cestistiche gi\u00e0 esistenti e si pens\u00f2 a \"Virtus\", ma per mantenere un diretto legame con il liceo classico alla quale facevano tutti parte, decisero di tradurlo nel greco \"Dinamis\". Tuttavia, l'avvenuta difficolt\u00e0 nel recuperare lettere greche per la creazione delle maglie, decisero di tradurlo ulteriormente in \"Dinamo\". Paradossalmente, tale scelta riscontr\u00f2 una certa avversione nella comunit\u00e0 sassarese in quanto il nome era spesso utilizzato da societ\u00e0 dell'Est Europa, territori allora sotto l'egemonia comunista e inizi\u00f2 a diffondersi l'idea che la squadra si ispirasse e fosse vicina a tale ideale. Tra i vari inconvenienti, capit\u00f2 che altre squadre appartenenti alle varie parrocchie cattoliche davano \"forfait\" pur di non giocare contro una squadra considerata comunista. All'inizio diversi esponenti consigliarono ai membri del club di cambiare il nome considerato scomodo, ma questi ultimi la presero come sfida e pur portando avanti la laicit\u00e0 decisero si mantenere e difendere tale nome. Contestualmente alle partite di pallacanestro, gli stessi ragazzi fondatori giocavano anche a pallavolo nei campionati CSI, pertanto scelsero di adottare come nome societario \"Polisportiva Dinamo\", nome che tuttora resiste anche oggi pur di fatto essendo un club solamente cestistico.\nGli inizi e lo sbarco in Italia.\nL\u2019atto di affiliazione alla Federazione Italiana Pallacanestro fu la base con cui nel 1963 la Dinamo gioc\u00f2 il suo primo campionato, in B regionale, sul campo del \u201cMeridda\u201d e si spost\u00f2 poi alla palestra del CONI. La squadra sal\u00ec di categoria ma retrocedette subito, per\u00f2 anche complice la veloce crescita del basket in Italia, la Dinamo gi\u00e0 nel 1967 milit\u00f2 nel campionato nazionale di Serie C. In questa stagione si assiste a un primo sostanziale cambio: Le maglie biancobl\u00f9 con la D stampata sul fronte, si trasformano in amaranto. Sassari disput\u00f2 anche la Coppa Italia, arrivando al terzo turno. Curiosamente non usc\u00ec mai dall'Isola, vincendo infatti primo e secondo turno rispettivamente contro Aquila e Olimpia, entrambe di Cagliari e perse al terzo turno contro l'allora blasonata Brill Cagliari. Nel frattempo, a cavallo fra i \u201860 ed i \u201870, si succedono alla presidenza oltre a Pilo, Alessandro Ponti, Sandro Agnesa e soprattutto Dino Milia, il quale diede la prima spinta per una crescita sostanziale del sodalizio.\nLa crisi degli anni '70.\nSe a Cagliari si assisteva al periodo di massimo splendore con l'era della \"Brill\", Sassari incominci\u00f2 a vedere i primi tempi bui per quanto riguarda la palla a spicchi. Nel 1974 la squadra milit\u00f2 in Serie D, e l\u2019Avvocato Milia cap\u00ec che era necessario trovare il primo sponsor da affiancare alla maglia: ci pensa un'azienda ligure che aveva interessi nella zona industriale di Porto Torres, la \"L.I.S.A. Parodi\", mentre per le successive tre stagioni fu targata \"Olio Berio\". Sportivamente la Dinamo si stabil\u00ec nel campionato di C nazionale (la quarta serie) con qualche sortita in serie B (terzo livello), come nel 1981, anno particolare in cui si spost\u00f2 nel neonato Palazzetto dello Sport di Piazzale Segni.\nLa conquista della Serie A2.\nDopo le apparizioni degli sponsor Sella&amp;Mosca e \"Mercury Assicurazioni\", le basi per la risalita vennero poste nel 1984 sotto il marchio della banca sassarese Banco Popolare. Quattro anni a met\u00e0 classifica nel terzo livello (prima Serie B poi Serie B d'Eccellenza) per poi ottenere la consacrazione nel 1988-1989 con il secondo posto in regular season alle spalle della Stefanel Trieste e la successiva vittoria in tre gare nel playoff contro la Mens Sana Siena. Il primo anno di Serie A2 non fu semplice per la matricola sassarese: la panchina fu affidata a Cesare Pancotto e ci furono i primi due americani della storia sassarese, Floyd Allen e Tom Sheehey guidati dal playmaker italiano Lino Lardo. La prima salvezza arriv\u00f2 sul filo di lana e dopo due tempi supplementari, e ci fu anche la soddisfazione di essere ricevuti al Quirinale dal Presidente della Repubblica Italiana, il sassarese Francesco Cossiga.\nGli anni '90 in Legadue: l'era Banco di Sardegna.\nDal 1990 il main sponsor diventa il Banco di Sardegna, il quale due anni dopo impone anche il secondo cambio di colori sociali: dall'amaranto si passa al biancoverde, i colori dell'istituto finanziario sassarese, e la Pintadera diventa un simbolo del club. Nel 1991 entra a far parte della squadra Emanuele Rotondo, che diventer\u00e0 bandiera della Dinamo fino alla stagione 2007-2008. Sono campionati non semplici, e due stagioni con i play-out lo dimostrano, ma la salvezza viene raggiunta quasi sempre, e anzi nel 1994-1995 la Dinamo arriva fino alla semifinale playoff, persa per 3-0 contro . Sulla fine del millennio arriva il primo periodo di difficolt\u00e0 in colori biancoverdi: la stagione 1998-99 si chiude con la retrocessione in Serie B d'Eccellenza ma grazie all'acquisizione del titolo sportivo della Libertas Pallacanestro Forl\u00ec, la Dinamo parteciper\u00e0 ugualmente al campionato di A2.\nA fine stagione si ripresenter\u00e0 per\u00f2 ancora una volta la retrocessione. In terza serie sono comunque annate da protagonista per la Dinamo: nel 2000-2001 domina la regular season, arrivando prima nel suo girone, ma incredibilmente esce nel primo turno dei playoff contro Cefal\u00f9 3-0 nella serie. La stagione successiva \u00e8 seconda in regular season ma il sogno promozione sfuma in finale contro Osimo in due gare. Dovr\u00e0 attendere il 2003 con Franco Ciani in panchina, dopo la finale vinta contro per festeggiare il ritorno in Legadue.\nDopo due salvezze abbastanza tranquille, nel giugno del 2005, il controllo della societ\u00e0 vede l'addio alla presidenza dall'avvocato Dino Milia dopo 33 anni, il quale passa la mano all'imprenditore Luciano Mele e che rester\u00e0 in sella per sei stagioni, coadiuvato dai suoi soci e da suo figlio Pinuccio Mele nelle vesti di general manager societario. Da quell'anno torneranno anche i colori originari della societ\u00e0, il biancobl\u00f9. Sono anni di transizione alla ricerca della stabilit\u00e0 nella serie cadetta (con tre playoff di fila) e i primi passi per uno step in avanti avvengono nel 2009 dopo un biennio con coach Demis Cavina, il quale dopo la finalissima playoff persa con Soresina lascer\u00e0 Sassari per scelta e la squadra viene affidata a Meo Sacchetti, ex giocatore, medaglia d'argento alle Olimpiadi del 1980 e oro agli Europei del 1983. Nella prima stagione del coach varesino, i sassaresi arrivano terzi in regular season ma ai playoff questa volta non falliscono: le vittorie contro ai quarti, Casale Monferrato in semifinale e in finale regalano la Serie A per la prima volta nella storia e dopo 31 per la Sardegna.\nLa Serie A e i primi titoli.\nNella stagione 2010-2011 la Dinamo Banco di Sardegna Sassari affronta il suo primo campionato nella massima serie con una rosa che comprende Manuel Vanuzzo, Giacomo Devecchi e Ji\u0159\u00ed Hub\u00e1lek. A questi si aggiungono Alessandro Cittadini, D\u012bm\u012btr\u012bs Tsaldar\u012bs, Brian Sacchetti e Mauro Pinton e i tre ex NBA James White, Othello Hunter e Travis Diener. Al termine della stagione la Dinamo ottiene il sesto posto, accedendo ai playoff scudetto, traguardo raggiunto nel primissimo campionato di serie A solo da un'altra squadra, la Societ\u00e0 Sportiva Basket Napoli, venendo eliminata ai quarti ad opera dell'Olimpia Milano che vincer\u00e0 la serie 3 a 1. Alla fine di questa stessa serie si la societ\u00e0 viene rilevata dall'imprenditore sassarese Stefano Sardara, da allora presidente della societ\u00e0.\nNella stagione successiva l'acquisto pi\u00f9 importante fu Drake Diener, che si raggiunse quindi il cugino Travis. Il 15 gennaio del 2012 la squadra conquista per la prima volta la qualificazione alle Final Eight di Coppa Italia, ma viene eliminata al primo turno dalla .\nAlla fine della stagione regolare 2011-2012 conquista il 4\u00ba posto in classifica e ai playoff i sassaresi eliminano ai quarti la Canadian Solar Bologna con un secco 3-0, raggiungendo per la prima volta la semifinale scudetto nella quale ritrovano Siena, da cui vengono come in coppa sconfitti. Questo risultato consente in ogni caso l'accesso per la prima volta a una competizione europea, l'Eurocup, e a coach Meo Sacchetti viene assegnato il premio come miglior allenatore della Serie A.\nNella stagione 2012-2013, la Dinamo Sassari bissa l'accesso alle Final Eight di Coppa Italia, questa volta grazie a un 2\u00ba posto nel girone di andata, ma ancora una volta \u00e8 la , in semifinale, a eliminare i biancoblu. Al termine della stagione regolare conferma il secondo posto in classifica, ma ai playoff l'eliminazione arriva a sorpresa al primo turno ad opera della Pallacanestro Cant\u00f9 in una serie molto combattuta in sette partite. La partecipazione all'Eurocup, iniziata il 7 novembre, si conclude al termine della prima fase dopo due vittorie contro il Siviglia e due sconfitte contro la Stella Rossa e l'Orl\u00e9ans Loiret.\nIl punto di svolta societario avviene nella stagione successiva (2013-14): gli innesti di punta sono il play Marques Green e l'ala grande Caleb Green. La regular season non \u00e8 fenomenale, ma il sesto posto garantisce la terza partecipazione alla Coppa Italia. Ai quarti si trova di fronte la favorita e la Dinamo fa l'impresa vincendo di due punti. In semifinale incontra l'altra sorpresa che elimin\u00f2 la numero 2 del seeding e la vittoria \u00e8 facile. In finale, il 9 febbraio 2014, incontra ancora una volta la Montepaschi Siena e con il punteggio di 80 a 73 conquista da outsider il suo primo trofeo nazionale. Nel campionato riconquista l'accesso ai playoff, piazzandosi al quarto posto nella classifica della stagione regolare. Accede alla semifinale contro l'Olimpia Milano, dopo aver eliminato Brindisi ai quarti in una serie conclusa 3-0. In semifinale, nonostante due vittorie in trasferta, la squadra sassarese perde tutte e tre le partite casalinghe, venendo quindi eliminata con il risultato di 4-2 nella serie. In Europa gioca per la seconda volta l'Eurocup: la campagna internazionale \u00e8 migliore e arriva fino agli ottavi di finale, in cui viene sconfitta dall'Alba Berlino.\n2014-2015: la Dinamo \u00e8 campione d'Italia.\nLa stagione 2014-2015 \u00e8 di per s\u00e9 storica poich\u00e9, il 25 giugno 2014, grazie alla vittoria in Coppa Italia, viene ufficializzata la sua prima partecipazione all'Eurolega. Il 10 luglio, con il sorteggio, la Dinamo viene inserita nel gruppo insieme a Real Madrid, Anadolu Efes Spor Kul\u00fcb\u00fc, Zalgiris Kaunas e Ni\u017enij Novgorod. Dal punto di vista del roster avvengono alcuni cambiamenti importanti: abbandonano i cugini Travis (ritiro) e Drake Diener (direzione ), autentici protagonisti delle cavalcate della prima \"Era Sardara\" e arrivano, per comporre il quintetto base, i forti americani Jeff Brooks, David Logan, Jerome Dyson e Rakim Sanders e il nigeriano Shane Lawal. A completare il roster l'ossatura degli italiani.\nNel weekend del 4 e 5 ottobre il PalaSerradimigni di Sassari ospita la Supercoppa italiana, disputatasi con la formula della Final Four. In semifinale i Giganti incontrano la , semifinalista Scudetto, dilagando di 16 punti. In finale invece c'\u00e8 la rivincita dei playoff della stagione passata, contro l'Olimpia Milano detentrice dello scudetto. La Dinamo si impone per 96-88 e conquista il secondo trofeo della sua storia.\nIl 14 novembre 2014 la Dinamo vince la sua prima partita di Eurolega battendo lo Zalgiris Kaunas in casa con il punteggio 92-80 ma il suo cammino nella massima competizione continentale si conclude con 9 sconfitte in 10 partite.\nIn Serie A invece la partenza \u00e8 super e dopo quattro giornate \u00e8 per la prima volta nella sua storia in testa alla classifica. Con sole quattro sconfitte, ottiene l'accesso alla Coppa Italia 2015 come seconda classificata. Primo turno contro la , secondo ancora la , entrambe vinte facilmente e il 22 febbraio 2015, la finale contro l'ormai rivale . Con la vittoria 104-91 la Dinamo Sassari conquista la sua seconda Coppa Italia consecutiva.\nChiude la stagione regolare classificandosi al 5\u00ba posto in classifica, e al primo turno di play-off affronta l'. I quarti di finale si giocano al meglio delle 5 partite. La squadra di Meo Sacchetti perde nettamente gara-1 al PalaTrento, ma si rif\u00e0 prontamente in gara-2 per poi aggiudicarsi la serie vincendo i due seguenti incontri disputatisi al PalaSerradimigni.\nIn semifinale c'\u00e8 l' vincitrice della Regular season: Sassari vince gara-1 e perde gara-2, si aggiudica le due successive sfide disputatesi al PalaSerradimigni portandosi cos\u00ec ad una sola vittoria dalla conquista della finale. Tuttavia la squadra lombarda, con uno scatto d'orgoglio, si aggiudica le due successive sfide portando la serie in parit\u00e0. La serie viene decisa in \"gara-7\" all'over time che la squadra sarda si aggiudica ottenendo il diritto di partecipare alla Finale scudetto dove affronta la . L'approccio alla finale non \u00e8 dei migliori, infatti viene sconfitta piuttosto nettamente sia in gara-1 che gara-2, ma vince le due successive in Sardegna. Si torna al PalaBigi in parit\u00e0 e Gara-5 se la aggiudica la squadra di casa che si porta cos\u00ec ad una sola vittoria dalla conquista del tricolore. In \"gara-6\" vi \u00e8 la pronta rivincita della squadra sarda che si aggiudica la sfida dopo ben 3 over time. Il campionato viene cos\u00ec deciso all'ultimo tiro dell'ultima partita. Infatti con la Dinamo in vantaggio per 75-73 a poco pi\u00f9 di 3 secondi dalla fine dell'incontro ha a disposizione una rimessa in zona d'attacco: la palla finisce nelle mani di Drake Diener che tenta un tiro da tre punti. Il buzzer beater non va a segno pertanto la Dinamo Sassari il 26 giugno 2015 si aggiudica il primo scudetto della propria storia e siglando uno storico \"Triplete italiano\": Scudetto, Coppa Italia e Supercoppa, impresa riuscita fino ad allora solo a Siena e Treviso.\nGli anni post Scudetto e il primo trofeo europeo.\nNella stagione successiva Jack Devecchi diventa capitano al posto di Vanuzzo, trasferitosi ad Udine. Confermati anche Brian Sacchetti, Matteo Formenti e David Logan. A Sassari arrivano l'ex Siena, Milano e Maccabi Tel Aviv MarQuez Haynes, Brenton Petway dall'Olympiacos, Jarvis Varnado (in precedenza a Pistoia e Roma), l'ex L.A. Lakers e Varese Christian Eyenga, il playmaker croato Rok Stip\u010devi\u0107 e Joe Alexander, gi\u00e0 prima scelta al draft NBA. Come nuovi giocatori italiani arrivano Denis Marconato e Lorenzo D'Ercole.\nLa Dinamo nonostante i cambi nel roster sembra per\u00f2 appagata, sia in campionato che in Eurolega, tant'\u00e8 che il 21 novembre in conferenza stampa il presidente Stefano Sardara annuncia che Meo Sacchetti termina la sua esperienza di allenatore alla Dinamo dopo 4 trofei in 6 stagioni, e viene sostituito da Marco Calvani.\nLa Dinamo chiude la regular season di Eurolega all'ultimo posto del suo gruppo e nelle Last 32 di Eurocup (inserita nel gruppo N) viene appaiata al , al e allo . C'\u00e8 comunque la qualificazione per il quinto anno consecutivo la Final Eight di Coppa Italia, ma viene eliminata dalla . Il campionato non \u00e8 dei migliori e il 6 marzo, in seguito alla sconfitta contro la Virtus Bologna, coach Calvani ufficializza le proprie dimissioni. La squadra viene affidata al General Manager Federico Pasquini che conclude la stagione in panchina, portando la squadra comunque ai playoff, ma viene eliminata ai quarti di finale dalla Grissin Bon Reggio Emilia nella rivincita della finale Scudetto.\nLa stagione successiva Pasquini viene confermato a sorpresa come coach, ma la squadra viene smantellata, lasciando solo il capitano Jack Devecchi (alla sua 11\u00aa stagione a Sassari), Brian Sacchetti (7\u00aa stagione) e Rok Stip\u010devi\u0107. La squadra \u00e8 lontana parente di quella del Triplete, ma nel 2017 raggiunge comunque le Final Eight di Coppa Italia e dopo aver battuto ai quarti di finale la Scandone Avellino e in semifinale il Germani Basket Brescia, viene sconfitta in finale dall'Olimpia Milano. Partecipa anche alla neonata Basketball Champions League, dove sfoggia dopo 15 anni nuovamente una divisa biancoverde in onore del passato negli anni '90, ma esce di scena ai quarti contro il . In campionato \u00e8 quinta, ma ai playoff elimina i sardi in tre gare.\nL'annata seguente \u00e8 da dimenticare e risulta la peggiore dall'arrivo in massima serie. Per la prima volta dopo 7 anni la Dinamo \u00e8 fuori dalla Coppa Italia e dai playoff. Ad aprile viene anche destituito Pasquini, che ritorna ad essere general manager, e il traghettatore \u00e8 un ex Dinamo, il macedone Zare Markovski. Disputa la Europe Cup, quarta coppa continentale, la seconda per importanza delle competizioni sotto l'egida FIBA, ma il cammino si ferma agli ottavi contro i francesi de Le Portel.\nLa stagione 2018-2019 riparte con un nuovo allenatore: l'ex giocatore casertano, secondo italiano della storia NBA, Vincenzo Esposito. Vengono confermati solo gli americani Dyshawn Pierre e Scott Bamforth e gli italiani Marco Spissu, Achille Polonara e ovviamente Devecchi. Arrivano gli americani lunghi Jack Cooley e Rashawn Thomas e il play Jamie Smith, pi\u00f9 l'italiano Stefano Gentile. Causa rottura del legamento crociato anteriore di Bamforth, a gennaio viene acquistato Tyrus McGee, ex , pi\u00f9 Justin Carter. La prima parte di stagione non \u00e8 esaltante, sembra un remake dell'annata precedente. La squadra \u00e8 discontinua e non sembra esserci margine di miglioramento, tuttavia una serie di vittorie consentono di riagguantare l'accesso alle Final Eight di Coppa Italia con la sesta piazza. Ciononostante, per ragioni personali coach Esposito si dimette proprio nella settimana che precede l'appuntamento del Nelson Mandela Forum di Firenze e Sardara \u00e8 costretto a chiamare un sostituto: viene scelto l'ex play di e Gianmarco Pozzecco. In Coppa si arriva quasi all'improvvisata, ma una partita con grande cuore al primo turno contro la fa ottenere sul fil di sirena le semifinali. Questa \u00e8 un remake del primo turno, ma questa volta allo scadere \u00e8 a conquistare la finale di un punto. Pozzecco riesce a dare entusiasmo da subito ma non le vittorie. Sono 3 le sconfitte del Poz, sommate alle 2 di Esposito fanno 5 di fila, facendo piombare la Dinamo fuori dalle zone verdi dei playoff.\n\u00c8 l'avventura in FIBA Europe Cup a dare linfa vitale ai sardi. La Dinamo era partita addirittura dal secondo turno preliminare contro i portoghesi del . Poi le due fasi a girone, passate agevolmente. Inizia la fase ad eliminazione diretta con formule di andata e ritorno proprio con Pozzecco in panchina. Nell'ordine incontra , e Hapoel Holon, non perdendo mai nelle sei partite totali. La finale, sempre in due match, \u00e8 contro i tedeschi del . L'andata \u00e8 a Sassari e i biancoblu si impongono di 5 punti con una bellissima partita vinta grazie ad una rimonta incredibile nel quarto quarto. Il 1\u00ba maggio 2019 si gioca il ritorno alla s.Oliver Arena di W\u00fcrzburg. La Dinamo non parte benissimo, la partita \u00e8 sporca ma i ragazzi di Pozzecco, in fiducia dalla striscia positiva di 13 vittorie tra campionato e coppa, rimangono attaccati al match per poi strappare nel terzo quarto. Wurzburg ha un sussulto e rimane li, ma non riesce pi\u00f9 a mettere la testa davanti: la Dinamo vince anche il ritorno per 91-89 e conquista cos\u00ec il primo titolo europeo della sua storia. Al termine della stagione regolare, la Dinamo arriva quarta in campionato. Dopo aver battuto ai quarti Brindisi e in semifinale Milano, entrambe per 3-0, disputa la sua seconda finale scudetto contro la Reyer Venezia: la serie finisce 4-3 per i lagunari.\nLa stagione 2019-20 inizia con la Supercoppa italiana disputata a Bari: oltre alla Dinamo partecipano i campioni d\u2019Italia in carica della , la, vincitrice della Coppa Italia, dell'ex Meo Sacchetti) e i finalisti della medesima competizione, Brindisi. I sardi, dopo aver eliminato Cremona in semifinale per 101-94, vincono la loro seconda supercoppa battendo in finale la (che a sua volta aveva eliminato i pugliesi nella sua semifinale) per 83-80 dopo un tempo supplementare.\nSponsor.\nSono in totale sei i marchi che nella storia della societ\u00e0 si sono legati al club di via Roma. La prima azienda a cui furono concessi i \"naming rights\", dal 1974 al 1975, fu la L.I.S.A. Parodi, azienda attiva nel settore industriale dell'attigua zona industriale di Porto Torres e successivamente, per un quadriennio, arriv\u00f2 la \"Filippo Berio\", azienda attiva nella produzione di oli commestibili e derivati. Dal 1979 al 1982 arriv\u00f2 il primo sponsor sardo, con l'azienda vinicola Sella&amp;Mosca di Alghero. Per una stagione la squadra biancoblu (allora in maglia granata) fu denominata \"Mercury Assicurazioni\" mentre dal 1983 inizi\u00f2 il rapporto con le banche locali. Da quell'anno per sette stagioni infatti la squadra fu marchiata Banca Popolare di Sassari mentre dal 1990 ad oggi la squadra si leg\u00f2 al Banco di Sardegna. Con oltre 30 anni di sponsorizzazione, si tratta della partnership pi\u00f9 longeva nel basket italiano, primato che \u00e8 valso nel 2015 la vittoria del Premio Speciale Reverberi. Il forte legame con l'istituto finanziario sardo riusc\u00ec anche a cambiare il colore delle divise da gioco, che infatti dal 1992 al 2005 pass\u00f2 dal granata che caratterizz\u00f2 gli anni '70 e '80 al biancoverde. Dal 2005 la Dinamo assunse i colori di fondazione biancoblu ma dalla stagione 2015-2016 la societ\u00e0 ha riproposto una divisa di colore verde per le competizioni europee.\nSponsor e partner attuali.\n\"Aggiornati al 2019.\"\nIl PalaSerradimigni.\nCostruito negli anni ottanta, il PalaSerradimigni \u00e8 la casa della Dinamo Sassari. La struttura ha una capienza totale di 5000 posti e dispone di punti ristoro, baby parking, sala video con 15 postazioni e sala stampa.\nSi trova nella parte alta della citt\u00e0, di fronte allo stadio cittadino di calcio \u201cVanni Sanna\u201d. In passato, nell'impianto si sono disputati anche incontri di pallamano, pallavolo maschile e femminile e varie edizioni del Trofeo Internazionale Guido Sieni di judo.\nIl palazzetto nel 2007 \u00e8 stato intitolato a Roberta Serradimigni, campionessa del basket isolano e nazionale scomparsa nel 1996, a 32 anni, in seguito ad un incidente stradale. Fra le migliori cestiste sarde approdate ai massimi livelli della disciplina, pi\u00f9 volte convocata nelle selezioni nazionali, nel 1980 ha vinto la medaglia d'argento ai Campionati Europei categoria cadette, aggiudicandosi il titolo di miglior marcatrice della manifestazione.\nRoster 2021-2022.\n\"Aggiornato al 3 dicembre 2021.\"\nRecord assoluti.\nSquadra.\n\"* Questi due record sono stati superati nella Serie A 2009-10. Tuttavia, in seguito al fallimento della Nuova AMG Sebastiani, le partite in questione sono state omologate con il risultato di 20-0. Pertanto, il record \u00e8 ancora detenuto dalla Dinamo Sassari.\"\nRivalit\u00e0.\nNegli anni '80, in Serie B, esisteva una rivalit\u00e0 regionale con l'Esperia Cagliari.\nDa quando la formazione sassarese milita nel massimo campionato nazionale, gli ottimi risultati sportivi raggiunti hanno fatto s\u00ec che si creassero rivalit\u00e0 sportive con alcune delle principali realt\u00e0 della pallacanestro italiana, come l'Olimpia Milano e la Reyer Venezia.\nCon le \"Scarpette rosse\" in particolare la Dinamo ha disputato tre finali di competizioni nazionali, ovvero due finali di Coppa Italia (vincendone una) e una di Supercoppa Italiana, la quale ha visto prevalere i sassaresi. Le due squadre hanno dato vita anche a tre entusiasmanti serie di Play-off scudetto, tutte in semifinale: nella stagione 2013-14 (con la vittoria dell'Olimpia Milano per 4-2), l'anno successivo nella trionfante cavalcata della Dinamo nei Play-off 2015 (decisiva la vittoria della squadra di Sacchetti in gara 7, a Milano) e infine il roboante 3-0 con cui Sassari ha prevalso nella semifinale dei Play-off scudetto 2019. Sardi e meneghini inoltre hanno regalato ai tifosi diverse gare di regular season decise negli ultimi secondi di gioco e nei tempi supplementari.\nCon i lagunari la rivalit\u00e0 \u00e8 sentita in particolare dopo le due finali in cui le due squadre si sono affrontate: quella per lo scudetto 2018-19 (vinta 4-3 dalla Reyer) e quella della Supercoppa Italiana 2019 (in cui Sassari \u00e8 riuscita a prendersi la rivincita).\nDinamo Lab Femminile.\nIl 26 giugno 2020, tramite una comunicazione sul sito societario, viene ufficializzata la partecipazione della neonata sezione femminile al campionato di Serie A1 attraverso la societ\u00e0 Dinamo Lab, marchio gi\u00e0 utilizzato per la squadra di basket in carrozzina. La Dinamo sar\u00e0 dunque la terza societ\u00e0 del massimo campionato italiano, insieme a Venezia e la Virtus Bologna, ad avere sia una squadra maschile che una femminile ai massimi livelli, oltre che l'unica a possedere anche una squadra di basket in carrozzina in Serie A.\nLa squadra inizia a prendere forma a partire dal 14 luglio 2020 con l'annuncio dell'allenatore Antonello Restivo, in arrivo dal San Salvatore Selargius militante in Serie A2.\nRoster 2020/2021.\n\"Aggiornato al 29 settembre 2020.\""}
{"id": "509344", "revid": "212348", "url": "https://it.wikipedia.org/wiki?curid=509344", "title": "Angolo diedro", "text": "Langolo diedro \u00e8 una possibile estensione del concetto di angolo in uno spazio a tre dimensioni. Viene definito come la porzione di spazio compresa tra due semipiani (detti facce) aventi per origine la stessa retta (detta spigolo). \nMisura dell'angolo diedro.\nLa misura dell'angolo diedro coincide con la misura dell'angolo piano ottenuto sezionando l'angolo diedro con un piano perpendicolare allo spigolo (sezione normale).\nIn base alla misura \u00e8 possibile classificare gli angoli diedri in:\nDue angoli diedri si dicono complementari se la loro somma \u00e8 un angolo retto, adiacenti se la loro somma \u00e8 un angolo piatto.\nGiacitura.\nIn geometria descrittiva il termine \"giacitura\" indica l'angolo diedro formato da un dato piano formula_1 con uno stabilito piano di riferimento. Spesso la giacitura di un piano formula_1 viene misurata come angolo di massima pendenza tra tale piano e un piano di riferimento orizzontale.\nNel metodo delle proiezioni centrali l'immagine della giacitura di un piano formula_1 si determina come retta d'intersezione del piano proiettante parallelo ad formula_1 con lo stabilito piano di proiezione.\nConsiderato che due rette incidenti individuano un solo piano e poich\u00e9 tali rette individuano due direzioni, per cui tutti i piani che passano per tali direzioni hanno in comune la stessa giacitura. In questo modo si pu\u00f2 affermare che \"due rette sghembe individuano una sola giacitura\"."}
{"id": "509346", "revid": "765341", "url": "https://it.wikipedia.org/wiki?curid=509346", "title": "Vincitori del Palio di Castel del Piano", "text": "Quello che segue \u00e8 l'albo d'oro dei vincitori del Palio di Castel del Piano."}
{"id": "509350", "revid": "287204", "url": "https://it.wikipedia.org/wiki?curid=509350", "title": "Acido ajulemico", "text": "Lacido ajulemico \u00e8 un composto ossidativo sintetico derivato da un metabolita non psicoattivo del THC, l'11-carbossi-THC. \nMostra effetti di tipo analgesico e antinfiammatorio, agendo probabilmente sulla sintesi delle prostaglandine, l'azione farmacologica \u00e8 priva di effetti collaterali di tipo gastrico e renale. \u00c8 stato sviluppato per il trattamento del dolore neuropatico e condizioni infiammatorie croniche come l'artrite.\nAl contrario di altri cannabinoidi non ha azione antiemetica.\nIn uno studio clinico di Fase II \u00e8 risultato di beneficio per dolore neurologico cronico, ed \u00e8 stato approvato per uno studio di Fase I come analgesico orale per dolore acuto.\nI principali effetti collaterali comprendono secchezza delle fauci, cachessia, vertigini, e leggera sedazione.\nIl meccanismo d'azione non del tutto chiarito sembra coinvolgere i recettori CB di tipo CB1.\nL'acido ajulemico \u00e8 stato recente oggetto di test su animali che hanno dimostrato una certa attivit\u00e0 psicoattiva del derivato cannabinoide, limitando gli entusiasmi che aveva suscitato come possibile sostituto dell'aspirina.\nMolti studi comunque devono essere compiuti e solo fra qualche anno si avranno dei risultati definitivi."}
{"id": "509352", "revid": "125925860", "url": "https://it.wikipedia.org/wiki?curid=509352", "title": "Jennifer Love Hewitt", "text": "Biografia.\nDi origini inglesi, scozzesi, francesi e tedesche, Jennifer Love Hewitt \u00e8 nata a Waco, Texas, da Herbert Daniel Hewitt e Patricia Mae Shipp. Il padre era un tecnico e la madre lavorava come logopedista. Jennifer \u00e8 cresciuta a Killeen, sempre in Texas. Dopo il divorzio dei genitori, avvenuto quando Jennifer aveva 6 mesi, la bambina continu\u00f2 a vivere con la madre.\nAnche da bambina Jennifer era attratta dalla musica. A 5 anni, Hewitt inizi\u00f2 a imparare il tip tap e il balletto. All'et\u00e0 di sette anni gi\u00e0 sapeva cantare \"The Greatest Love of All\" di Whitney Houston e solo un anno dopo, in un piano bar, intratteneva il pubblico con la sua versione di \"Help Me Make It Through the Night\". A nove, divenne membro del Texas Show Team (che fece una tourn\u00e9e in Europa e nell'Unione Sovietica). A dieci anni, seguendo il consiglio dei \"talent scout\", si trasfer\u00ec a Los Angeles, California, con la madre, che l'aiut\u00f2 a sfondare nel mondo della musica e della recitazione.\nJennifer \u00e8 un membro onorario della Audrey Hepburn Children's Fund. Nel 2002 l'assistente sociale Diana Napolis fu arrestata dopo aver minacciato di morte Jennifer Love Hewitt e Steven Spielberg, a seguito di un \"acceso confronto verbale\" avvenuto con l'attrice ai Grammy Awards del 2002. Diana Napolis venne condannata, ma successivamente rilasciata a condizione che non avesse pi\u00f9 avuto contatti con i perseguitati. La Hewitt \u00e8 stata fidanzata per un anno (2007-2008) con l'attore Ross McCall. Il 21 novembre 2013 ha sposato Brian Hallisay, dal quale ha avuto tre figli, Autumn James Hallisay, nata il 26 novembre del 2013, Atticus James Hallisay, nato il 24 giugno 2015 e Aidan James nato il 10 settembre 2021.\n\u00c8 stata soprannominata \"the body\" per via delle perfette proporzioni e l'armonia anatomica del suo fisico.\nCarriera.\nCinema e televisione.\nDopo essersi trasferita a Los Angeles, Jennifer apparve in pi\u00f9 di venti trasmissioni televisive. Il suo primo ruolo di attrice lo ricopr\u00ec nel variety show di Disney Channel, \"Kids Incorporated\" (1989\u20131991), dove era stata accreditata semplicemente come Love Hewitt. In questo periodo ballava e cantava tutte le canzoni per un video chiamato \"Dance! Workout With Barbie\", distribuito da Buena Vista.\nNel 1990 gira un spot pubblicitario per il marchio di scarpe LA Gear insieme a Michael Jackson\nNel 1993, ebbe il ruolo della figlia di Pierce Brosnan in un episodio pilota per la NBC intitolato \"Running Wilde\", in cui Brosnan aveva la parte di un reporter per il magazine \"Auto World\" le cui storie rappresentano le sue \"spericolate\" avventure. Comunque, n\u00e9 l'episodio pilota n\u00e9 la serie televisiva fu mai trasmessa. Jennifer successivamente ottenne altri ruoli in alcune serie TV, come \"Shaky Ground\" per la Fox (1992\u20131993), \"The Byrds of Paradise\" per l'ABC (1994), e \"McKenna\" (1994\u20131995) (tutti prodotti che ebbero scarso successo), e alla fine divenne una giovane attrice promettente dopo aver recitato la parte di Sarah Reeves nel popolare show della Fox Television \"Cinque in famiglia\" (1994-2000). Ottenne questo ruolo quando si un\u00ec al cast nella seconda stagione e continu\u00f2 ad averlo nello \"spin-off\", \"Cenerentola a New York\" (1999), che, inoltre, co-produsse. Lo show fu per\u00f2 cancellato dopo mezza stagione, a causa dei bassissimi ascolti ricevuti. Jennifer rifiut\u00f2 successivamente il ruolo di protagonista in \"Streghe\". Infatti le era stata offerta la parte di Paige Matthews, che infine and\u00f2 a Rose McGowan.\nIl suo film di debutto al cinema fu \"Il mio amico Munchie\", nel 1992, e nel 1993 ottenne la parte di Margaret nel celeberrimo film \"Sister Act 2 - Pi\u00f9 svitata che mai\" al fianco di Whoopi Goldberg. Recit\u00f2 poi in \"Arresti familiari\" con Jamie Lee Curtis nel 1996 e in \"Safe Sex - Tutto in una notte\", dove ottenne il ruolo principale nel 1997. Tuttavia Jennifer divenne una star del cinema solo dopo il suo ruolo nell'horror \"So cosa hai fatto\" (1997). Il film ebbe un gran successo al botteghino (125 milioni di dollari in tutto il mondo), e l'attrice divenne una delle pi\u00f9 popolari giovani stars a Hollywood (insieme agli altri interpreti: Freddie Prinze Jr., Ryan Phillippe e Sarah Michelle Gellar). Recit\u00f2 anche nel seguito del film, \"Incubo finale\" (1998). Altri ruoli di rilievo includono il film per liceali \"Giovani, pazzi e svitati\" (1998), \"The Suburbans - Ricordi ad alta fedelt\u00e0\" (1999) al fianco di Ben Stiller. Nel 1999 ha inoltre anche partecipato al video clip \"Girl on TV\" dei Lyte Funky Ones.\nNel 2000, Jennifer interpret\u00f2 Audrey Hepburn nella discussa miniserie televisiva statunitense \"The Audrey Hepburn Story\". Quello stesso anno si \u00e8 classificata trentasettesima come attrice televisiva in base al suo Q-rating (la misura del grado di popolarit\u00e0 di una celebrit\u00e0). Per questa ragione la Nokia la scelse come volto ufficiale per la sua freschezza e semplicit\u00e0, rendendola simbolo della giovinezza.\nEbbe il ruolo di protagonista nella commedia romantica \"Heartbreakers - Vizio di famiglia\" (2001), nella quale ha recitato al fianco di Sigourney Weaver, Gene Hackman, Jason Lee e Ray Liotta. Nel 2001 ha anche partecipato al video della canzone \"Hero\" di Enrique Iglesias, oltre a partecipare al doppiaggio nei film d'animazione \"Le avventure di Pollicino e Pollicina\" e \"Il gobbo di Notre Dame II\", nel ruolo di Madellaine. Nel 2002, Jennifer recit\u00f2 al fianco di Jackie Chan nella commedia d'azione: \"Lo smoking\".\nIl 2004 risult\u00f2 essere per lei un anno di piena attivit\u00e0 in quanto la vide impegnata nel film \"The Truth About Love\", nel film romantico e drammatico \"If Only\", di Gil Junger di grande successo, al fianco di Paul Nicholls. Vi interpreta la parte di Samantha Andrews, alla quale Ian, altro personaggio principale, dovr\u00e0 dimostrare il suo amore nell'arco di un giorno, prima che la propria morte ponga fine al loro rapporto. Jennifer ebbe anche la parte della veterinaria Liz Wilson in \"\", in cui ci vengono presentate in chiave cinematografica le peripezie del gi\u00e0 noto gattone. Esso sar\u00e0 seguito nel 2006 da \"Garfield 2\", in cui la Hewitt mantiene il suo ruolo.\nSempre nel 2004 entr\u00f2 a far parte del cast di \"A Christmas Carol\", un film per la TV, in una fra le sue tante versioni e interpret\u00f2 il ruolo di Nancy Sinatra in due episodi della serie televisiva \"American Dreams\".\nNel marzo 2005 \u00e8 apparsa nella galleria fotografica di \"Maxim\". Nel maggio 2006 il giornale l'ha classificata ventinovesima, nella sua lista delle 100 donne pi\u00f9 sexy del pianeta. Dal settembre 2005 a maggio 2010 \u00e8 stata la protagonista della serie televisiva \"Ghost Whisperer - Presenze\", che la rende famosa in tutto il mondo. In Australia, infatti, \"Ghost Whisperer\" \u00e8 diventato popolare dal suo primo episodio; . Jennifer ha interpretato il ruolo di Melinda Gordon, una sorta di medium che sin da bambina \u00e8 in grado di comunicare con i morti, aiutarli a risolvere le loro questioni in sospeso con i loro cari vivi o comunque con le persone che rappresentano la causa per cui sono ancora trattenuti sulla terra (\"Ghost Whisperer\" significa infatti \"Colei che sussurra ai fantasmi\").\nNel 2007 la Hewitt recit\u00f2 nel film \"Patto con il diavolo\", al fianco di Alec Baldwin, ispirato al romanzo \"The Devil and Daniel Webster\" e al Faust. Nel 2008 fa un'apparizione cameo in \"Tropic Thunder\". Nel 2009 \u00e8 stata impegnata nel cast del film \"Cafe\" assieme a Jamie Kennedy, co-protagonista in \"Ghost Whisperer\". Nel 2011 ha recitato nel film per la televisione L'ultimo San Valentino con Betty White.\nNel 2014 l'attrice entra a far parte del cast regolare della decima stagione della serie televisiva \"Criminal Minds\" in onda sul network CBS nel ruolo del nuovo agente speciale dell'FBI Kate Callahan, ma, dopo un solo anno, decide di lasciare la serie per dedicarsi a tempo pieno alla sua seconda gravidanza. Nel 2018 l'attrice entra a far parte del cast regolare della seconda stagione di \"9-1-1\" in onda sul network FOX nel ruolo della nuova centralinista delle chiamate di emergenza della polizia, vigili del fuoco e ambulanze Maddie Buckley.\nMusica.\nNel 1989 Jennifer entr\u00f2 a far parte del cast di \"Kids Incorporated\", dove alternava alla recitazione delle parti cantate. Si trattava della sua prima serie TV (anche Fergie e Eric Roberts ne facevano parte) e vi rimase fino al 1991. Alcune canzoni da lei cantate in \"Kids Incorporated\" erano \"I Still Believe\" di Mariah Carey, \"Mummy dearest\", \"The Power of Love\".\nNel 1991, la Meldac provvide alla registrazione del primo album di Jennifer \"Love Songs\", quando lei aveva solo 12 anni. L'album fu lanciato solamente in Giappone nel 1992 dove la Hewitt divenne una pop star. La sua spiegazione per il successo che ottenne in Giappone fu questa: i giapponesi \"amano la musica energica, la pi\u00f9 pop, la migliore\". Oltre alle varie canzoni, l'album contiene una cover della canzone degli ABBA \"Dancing Queen\". Della canzone \"Please, save us the world\", contro l'inquinamento e il disboscamento usc\u00ec nel 1992 il video, presentato in occasione dell'Earth Summit di Rio de Janeiro.\nNello stesso anno partecip\u00f2 al video \"Dance! Workout with Barbie\", trasmesso negli Stati Uniti per le bambine per insegnare loro passi di danza, esercizi di allenamento. Era stata scelta come una delle ballerine e cant\u00f2 tutte le canzoni che servivano da sfondo musicale per i vari balli e per i vari esercizi.\nEntrata a far parte del cast di \"Cinque in famiglia\" nel 1995, ottenne la parte di Sarah Reeves Merrin, una ragazza dotata di grande abilit\u00e0 canore tra le altre cose e nei vari episodi non \u00e8 raro vederla esibirsi dinanzi al pubblico. Era questo un altro modo per accostare la sua carriera di cantante a quella di attrice. Queste abilit\u00e0 del personaggio saranno anche presenti ovviamente nello spin-off Cenerentola a New York, stavolta basato principalmente sulle vicende di Sarah. Nello stesso anno firm\u00f2 un contratto con l'Atlantic Records, che lanci\u00f2 il suo primo singolo e il suo secondo album, \"Let's Go Bang\", in ottobre.\nUnendo la sua carriera musicale con quella di attrice, registr\u00f2 l'album seguente nel 1996. Il primo singolo fu \"No Ordinary Love\" che per\u00f2, allo stesso modo dell'album, non fu nelle classifiche. Sempre nel 1996 ha inciso la sua versione di \"My Only Love\", sigla di Sailor Moon. Nel 1999, registr\u00f2 il singolo \"How Do I Deal\" per la colonna sonora del film \"Incubo finale\". La canzone fu il primo singolo della cantante-attrice a far parte di una classifica occupando la posizione numero 59 nella Hot 100 e la numero 36 nella Top 40 Mainstream. Raggiunse anche la posizione numero 8 in Australia. Nel 2000 cant\u00f2 \"Scooby-Doo, Where Are You?\", colonna sonora di \"Scooby-Doo e gli invasori alieni\".\nNel 2002, Jennifer firm\u00f2 un contratto con la Jive Records il suo quarto album con la produttrice e cantante Meredith Brooks. Il primo singolo, \"BareNaked\", divenne la sua pi\u00f9 grande hit radiofonica . . . .\nSempre nel 2002, quando doppi\u00f2 la voce di Madellaine in \"Il gobbo di Notre Dame II\", ne cant\u00f2 anche la colonna sonora \"I'm Gonna Love You\", canzone presente all'interno dell'album \"BareNaked\" e in \"Disney's Superstars Hits\".\nInoltre, recitando nel film del 2004 \"If Only\", scrisse e cant\u00f2 due canzoni per la colonna sonora: \"Love Will Show You Everything\" e \"Take My Heart Back.\" Jennifer apparve anche nel musical del 2004 di \"A Christmas Carol\", recitando la parte cantata della fidanzata di Ebenezer Scrooge Emily. Nel 2006, la Hewitt lanci\u00f2 la compilation \"\", che usc\u00ec in Asia. .\nVita privata.\nRelazioni.\nTra gli anni 90 e gli anni 2000, la Hewitt ha frequentato diverse personalit\u00e0 del mondo dello spettacolo, tra cui Joey Lawrence, Will Friedle, Carson Daly, Rich Cronin, Patrick Wilson, John Mayer e Jamie Kennedy.\nNel 2005, la Hewitt ha iniziato a frequentare l'attore scozzese Ross McCall, dopo che lui apparve in \"Ghost Whisperer\". I due si sono fidanzati ufficialmente nel novembre 2007, durante una vacanza alle Hawaii. Il magazine \"People\" ha riportato che la Hewitt ha annullato il fidanzamento verso la fine del 2008.\nLa Hewitt \u00e8 sposata con l'attore Brian Hallisay, che ha incontrato sul set di \"The Client List\". La loro figlia, Autumn James, \u00e8 nata nel novembre 2013. Il loro figlio, Atticus James, \u00e8 nato nel giugno 2015. Il 9 settembre 2021 \u00e8 nato il loro terzo figlio Aidan James.\nDoppiatrici italiane.\nNelle versioni in italiano dei suoi lavori, Jennifer Love Hewitt \u00e8 stata doppiata da:\nDa doppiatrice \u00e8 sostituita da:"}
{"id": "509359", "revid": "11694", "url": "https://it.wikipedia.org/wiki?curid=509359", "title": "Monumento (contrada)", "text": ""}
{"id": "509362", "revid": "44403", "url": "https://it.wikipedia.org/wiki?curid=509362", "title": "Asia Occidentale", "text": ""}
{"id": "509366", "revid": "15756", "url": "https://it.wikipedia.org/wiki?curid=509366", "title": "Sputnik 25", "text": "Sputnik 25 \u00e8 la denominazione con la quale \u00e8 nota in Occidente la missione spaziale sovietica identificata in cirillico come \u041b\u0443\u043d\u0430-4C ovvero Luna 4C, nome che identificava la sonda lanciata nel 1963 ma, a causa di un problema con lo stadio superiore del razzo non riusc\u00ec a compiere la missione, ovvero l'allunaggio e il conseguente invio alla Terra dei dati relativi alle caratteristiche meccaniche della superficie lunare e alla presenza di radiazioni e di possibili pericoli legati alla topografia locale come crateri o rocce, in preparazione di futuri spedizioni con esseri umani sulla Luna. La sonda ha raggiunto correttamente l'orbita terrestre, ma non \u00e8 riuscita ad abbandonarla per dirigersi verso la Luna; il 5 gennaio 1963 la sua orbita decadde, e l'apparecchio and\u00f2 perduto rientrando nell'atmosfera terrestre.\nCaratteristiche meccaniche.\nLa sonda, pesante 1500 kg, consisteva di una struttura cilindrica contenente i razzi di manovra e di atterraggio, il carburante, la strumentazione atta al mantenimento dell'assetto e le trasmittenti radio, oltre che una struttura sferica contenente il \"lander\", del peso di circa 100 kg. Il lander avrebbe dovuto essere rilasciato dopo l'allunaggio del corpo principale, e portava con s\u00e9 una fotocamera e la strumentazione preposta alla rilevazione delle radiazioni."}
{"id": "509371", "revid": "15756", "url": "https://it.wikipedia.org/wiki?curid=509371", "title": "Aldo Patriciello", "text": "Biografia.\nSi diploma all'Istituto tecnico per geometri nel 1976 e si impegna nell'azienda paterna. All'attivit\u00e0 imprenditoriale affianca presto l'impegno in politica.\nHa ricoperto le cariche pubbliche di amministratore di Venafro, consigliere regionale, assessore e vicepresidente della Giunta del Molise. Nel maggio del 2006 diventa deputato del Parlamento europeo, e sar\u00e0 rieletto in tale ruolo nelle successive tre elezioni.\nNato politicamente con la Democrazia Cristiana, in passato esponente del Partito Popolare Italiano (1995), passa successivamente a Democrazia Europea e quindi all'UDC dove ricopre le cariche di membro della segreteria regionale e di componente della direzione nazionale. Nel giugno 2008 lascia l'UDC per il Popolo della Libert\u00e0.\nLa sua famiglia \u00e8 proprietaria di una ventina di aziende con circa 900 dipendenti, attive nella sanit\u00e0, nell'edilizia e nell'editoria: tra queste vi sono l'IRCCS Neuromed di Pozzilli, che \u00e8 uno dei maggiori complessi sanitari del Molise e che ha avuto come amministratore delegato Mario Pietracupa, ex consigliere regionale e cognato di Patriciello, la Prometal attiva anche nell'alta velocit\u00e0 ferroviaria, aziende edili come la Precal srl e la Mc Group (di quest'ultima era titolare la madre) e in passato la tv locale TVI Molise, la cui sede \u00e8 stata spostata da Isernia a Venafro.\nUn altro cognato di Patriciello, Vincenzo Cotugno, \u00e8 stato eletto nel 2008 consigliere comunale di Venafro ed \u00e8 a capo della Finmolise. Dopo le elezioni comunali del 2005 era stato eletto sindaco ma era poi stato rimosso per incompatibilit\u00e0, stante i rapporti di lavoro tra il comune e i fratelli Patriciello.\nLa famiglia Patriciello ha anche diversi interessi nel calcio locale. Uno dei fratelli, Nicandro, \u00e8 presidente dell'US Venafro Calcio, squadra di Serie D.\nIl 24 novembre 2014 a causa di un male incurabile a soli 49 anni muore la sorella Sara, moglie di Mario Pietracupa. Il 22 giugno 2020 muore a 61 anni il fratello Stefano, imprenditore edile, investito da un'auto mentre dirigeva i lavori in un cantiere sulla SS 158, nei pressi di Colli a Volturno.\nCarriera politica.\nNel 1979 Aldo Patriciello inizia l'attivit\u00e0 politica nella Democrazia Cristiana nella quale diventa responsabile del Movimento Giovanile regionale. Dal 1983 al 1992 ricopre la carica di assessore ai lavori pubblici e di vicesindaco di Venafro. Dal 1993 al 1995 \u00e8 consigliere comunale, sempre nella sua citt\u00e0. Nel 1995 viene eletto con i Popolari al consiglio regionale dove ricopre la carica di presidente della II commissione permanente. Dall'8 agosto 1997 al 24 febbraio 1999 \u00e8 assessore con varie deleghe: bilancio, patrimonio, gestione urbanistica, informatica e programmazione. Torna poi tra i banchi del consiglio regionale come componente della III commissione permanente.\nNel febbraio del 1998 i consiglieri regionali del Partito Popolare Italiano molisano, guidati da Michele Iorio, sfiduciano la giunta regionale, sostenuta da due anni dalla coalizione de L'Ulivo, provocando l'immediata reazione del segretario nazionale Franco Marini che espelle dal partito vari esponenti, tra i quali Iorio e Patriciello. Successivamente Iorio, Patriciello e altri lasciano il gruppo consiliare del PPI per entrare nel gruppo misto.\nDopo la sfiducia alla Giunta Veneziale Michele Iorio \u00e8 nominato nuovo Presidente della Regione Molise mentre Patriciello diventa Vice Presidente della Regione Molise.\nNel 2000 Patriciello viene eletto nuovamente al consiglio regionale dove ricopre la carica di vicepresidente del Consiglio Regionale, oltre ad essere componente della I Commissione permanente: ordinamento e organizzazione amministrativa.\nNel 2001 Patriciello diventa segretario regionale di Democrazia Europea in Molise, e nel novembre dello stesso anno il partito ottiene il 13,7% di voti alle elezioni regionali. La nuova giunta regionale \u00e8 presieduta da Michele Iorio, di Forza Italia, mentre Patriciello ne \u00e8 il vicepresidente e assessore regionale con delega alle attivit\u00e0 produttive ed alle politiche agricole. Secondo una successiva affermazione di Paolo Cirino Pomicino, in occasione di queste elezioni regionali Patriciello aiuta Italia dei Valori a raccogliere le firme per la presentazione delle liste elettorali.\nAvendo anche la delega all'assetto del territorio, Patriciello appena entrato in carica (nel febbraio del 2002) firma una lettera indirizzata al Servizio Sismico Nazionale della Dipartimento della Protezione Civile per portare a termine la riclassificazione sismologica di tutti i comuni della regione, gi\u00e0 avviata dalla giunta precedente e nel luglio successivo partecipa a una riunione a Roma sull'argomento; qualche mese pi\u00f9 tardi, quando il terremoto del 31 ottobre colpisce il Molise, non sono ancora stati presi provvedimenti e sorge una polemica tra il dipartimento e la regione.\nNel dicembre del 2002 Democrazia europea si scioglie per partecipare alla fondazione dell'UDC, insieme al CCD e al CDU e Patriciello diventa membro della Segreteria regionale del nuovo partito.\nNel luglio del 2003 la giunta regionale \u00e8 azzerata ma la crisi viene superata dopo alcuni giorni e Patriciello continua a far parte dell'esecutivo della Casa delle Libert\u00e0 presieduto da Michele Iorio.\nNel settembre del 2004 Patriciello e altri assessori dell'UDC lasciano la giunta regionale, a seguito di una riforma sanitaria voluta da Forza Italia. In tale periodo Patriciello \u00e8 capogruppo dell'UDC nel consiglio regionale del Molise, ed entra nella Direzione nazionale come Responsabile del Dipartimento Politiche per il Mezzogiorno. Inoltre, Clemente Mastella dell'UDEUR cerca di convincerlo a passare a L'Unione.\nNel giugno del 2008 Patriciello lascia l'UDC per aderire al Popolo della Libert\u00e0.\nAderisce alla rinata Forza Italia per cui \u00e8 candidato alle Elezioni europee del 2014 in Italia nella Circoscrizione Italia meridionale (che comprende i collegi di Abruzzo, Molise, Campania, Puglia, Basilicata e Calabria). Con 111.544 preferenze \u00e8 il secondo pi\u00f9 votato nella Circoscrizione Sud per Forza Italia venendo rieletto. Nel 2019 si ricandida per un nuovo mandato e viene rieletto dietro a Silvio Berlusconi con 83.532 preferenze.\nParlamentare europeo.\nDiventa deputato al Parlamento europeo nel maggio 2006 per la lista dell'UDC nella circoscrizione Italia meridionale, dopo la rinuncia del segretario Lorenzo Cesa, nel frattempo eletto deputato nazionale (anche Patriciello si era candidato alla Camera): si iscrive al gruppo del Partito Popolare Europeo. Alle elezioni del 2004, Patriciello aveva ottenuto quasi 68\u00a0000 preferenze.\nDurante questo primo mandato Patriciello \u00e8 Vicepresidente della Commissione per l'industria, la ricerca e l'energia e membro sia della Commissione per il controllo dei bilanci che della Delegazione alla commissione parlamentare mista UE-Bulgaria; inoltre \u00e8 membro sostituto della Commissione per i trasporti e il turismo e della Delegazione per le relazioni con i paesi del Maghreb e l'Unione del Maghreb arabo (compresa la Libia).\nNell'ottobre del 2007 Patriciello \u00e8 tra i parlamentari europei che approvano il rapporto di Marco Cappato per l'uso a fini terapeutici dell'oppio prodotto in Afghanistan.\nLa percentuale di presenze in plenaria di Patriciello nel corso del suo primo mandato \u00e8 del 58%, non \u00e8 mai intervenuto in plenaria, ha presentato 25 interrogazioni, molte sul natio Molise, ed \u00e8 uno dei pochi a cui hanno tolto l'immunit\u00e0 parlamentare.\nNell'aprile del 2009 viene inserito nella lista elettorale del PdL per la circoscrizione dell'Italia meridionale e alle elezioni del 6-7 giugno viene eletto con 113.924 preferenze.\nAll'inizio della nuova legislatura, il 16 luglio, Patriciello viene eletto membro sia della Commissione per l'industria, la ricerca e l'energia (ITRE) che della Commissione per il controllo dei bilanci (CONT) e membro sostituto della Commissione per lo sviluppo regionale (REGI). Inoltre viene nominato tesoriere della delegazione italiana del gruppo del Partito Popolare Europeo.\nStrategia spaziale dell'Unione Europea.\nNell'ambito Commissione per l'industria, la ricerca e l'energia (ITRE), nel luglio del 2010, elabora un progetto di relazione sulla strategia spaziale dell'Unione Europea al servizio dei cittadini. Il rapporto richiama l'attenzione sull'esigenza per l'Europa di una propria indipendenza sia nell'accesso allo Spazio che sul \u201cprincipio di reciprocit\u00e0\u201d nei rapporti commerciali con Russia, Cina ed USA per rafforzare la posizione di indipendenza verso i fornitori extra europei sulle tecnologie chiave per lo sviluppo dell'aerospazio. Nello stesso ruolo, \u00e8 promotore anche di un intervento sulla creazione di un sistema sulla sorveglianza spaziale chiamato \u201cSpace Situation Awareness\u201d.\nCommissione per l'industria, la ricerca e l'energia (ITRE).\nPromuove come relatore un'opinione sulla semplificazione sulle procedure di implementazione dei Programmi quadro. Questa misura volge ad agevolare il passaggio da un finanziamento basato sui costi ad uno basato sui risultati, bloccando la modifica delle regole in corso d\u00b4opera.\nNo Triv Jonio e petizione europea.\nL'europarlamentare Aldo Patriciello ha promosso la questione della protezione del patrimonio naturale del mar Ionio con l'iniziativa \u201cNO TRIV\u201d contro le trivellazioni operate nelle acque del territorio dalle multinazionali. Per porre l'attenzione sulla questione, \u00e8 stata promossa un'azione all'attenzione della Commissione petizioni europea.\nMercato Unico Digitale.\nPatriciello ha sostenuto nelle sue politiche la messa in sicurezza del mercato unico digitale e la sua regolamentazione a livello europeo. Il web ha rappresentato una rivoluzione nella vita quotidiana dei cittadini europei e i servizi on-line sono parte integrante della nostra vita.\nIl commercio elettronico e i servizi on-line sono portatori benefici dal punto di vista economico, sociale ed occupazionale soprattutto per le fasce di popolazioni pi\u00f9 deboli che abitano nelle zone rurali o in aree isolate. La rete infatti consente di agevolare l'integrazione del territorio a livello europeo e permette di affrontare con successo i problemi demografici attuali.\nUn recente studio dell'Eurostat delinea che il costo della mancata realizzazione del mercato unico digitale da oggi al 2020 ammonterebbe a 500 MLD di euro circa, almeno il 4% del PIL europeo. La politica di Patriciello \u00e8 quella di eliminare gli ostacoli che finora hanno frenato lo sviluppo dell\u00b4economia digitale creando un ambiente pi\u00f9 favorevole allo sviluppo di un internet, pi\u00f9 sicuro e rispettoso dei diritti e delle libert\u00e0 fondamentali che consenta di aumentare la fiducia dei cittadini verso il web con l'istituzione di un mercato europeo integrato dei pagamenti tramite carte, Internet e telefono mobile. Con queste misure, l'aumento del e-commerce produrrebbe da un lato effetti concreti per i cittadini europei in termini di riduzione dei prezzi, di pi\u00f9 ampia possibilit\u00e0 di scelta di prodotti e servizi. Inoltre l'implementazione dell'e-commerce produrrebbe benefici per i lavoratori generando milioni di posti di lavoro.\nTutti questi obiettivi sono stati rappresentati da Patriciello all'interno dell'Agenda Digitale per l'Europa e della Commissione IMCO per l'elaborazione di un testo che consenta di sfruttare il potenziale del commercio elettronico e dei servizi on-line.\nIncarichi ricoperti nel Parlamento Europeo.\nDurante la sua attivit\u00e0 di europarlamentare, Patriciello ha ricoperto fino ad ora all'interno del Parlamento europeo diversi incarichi, nella sua prima elezione nel 2004 il ruolo di Vice Presidente della Commissione Industria, Telecomunicazioni, Ricerca ed Energia. Inoltre \u00e8 stato membro della Commissione per il controllo dei bilanci e membro sostituto della Commissione per i trasporti e il turismo e della Delegazioni per le relazioni con i paesi del Maghreb e l'Unione dei Maghreb arabo (compresa la Libia).\nHa fatto parte delle Delegazione Europee:\nProcedimenti giudiziari.\nPatriciello \u00e8 stato condannato definitivamente in Cassazione a quattro mesi per un finanziamento illecito: all'inizio degli anni novanta diede 16 milioni di lire a un politico amico.\nInchiesta Piedi d'argilla.\nNel dicembre del 2004 Patriciello riceve un avviso di garanzia e suo fratello Gaetano, costruttore edile, viene arrestato insieme ad altre tre persone nell'ambito un'inchiesta sulla costruzione della Variante esterna di Venafro (parte della futura Autostrada A14-A1 Termoli-San Vittore del Lazio, la cosiddetta Autostrada del Molise), un'opera di nove chilometri a quattro corsie appaltata per 55.669.471,69 di euro.\nIl 24 febbraio 2011 il gup del Tribunale di Isernia Maria Luisa Messa rinvia giudizio per frode in pubbliche forniture, falsit\u00e0 ideologica e truffa sei persone: Aldo Patriciello, suo fratello Gaetano, Francesco Paolo Furner, Orlando Pallotta, Massimo Zullo e Francesco Paolo Pirollo. Vengono invece prosciolti dalle accuse Cesare Di Bucci e Annamaria Pirollo. La prima udienza del processo si \u00e8 celebrata il 3 marzo dinanzi al giudice monocratico Roberta D'Onofrio e si \u00e8 conclusa con un rinvio al 17 giugno per un difetto di notifica. Il termine previsto per la prescrizione dei reati contestati \u00e8 maggio 2012.\nIl 23 dicembre 2011, in primo grado, Aldo Patriciello viene assolto con formula piena per \"non aver commesso il fatto\" dal giudice monocratico D'Onofrio del tribunale di Isernia.\nLa Corte di Appello di Campobasso con sentenza del 14 giugno 2012 ha confermato l'assoluzione con formula piena gi\u00e0 pronunciata in primo grado. La sentenza della Corte di Appello \u00e8 passata in giudicato il 31 ottobre del 2012.\nCalunnia all'agente Stefania Di Clemente.\nNel corso di una discussione verificatesi alla presenza di alcuni carabinieri, intervenuti in relazione ad alcune multe per accertata violazione del codice della strada emesse dall'agente della polizia municipale del comune di Pozzilli, Stefania Di Clemente, nei confronti di automobilisti che avevano parcheggiato i propri veicoli nelle vicinanze dell'Istituto neurologico Mediterraneo \"Neuromed\", Patriciello afferma che l'agente ha falsificato gli orari riportati sulle multe incolpandola del reato di falso materiale in atto pubblico, mentre per i carabinieri non risultano contraffazioni penalmente rilevanti.\nIl pm del Tribunale di Isernia ipotizza il delitto cui all'articolo 61, n. 10 e 368 del codice penale italiano (calunnia ad un pubblico ufficiale) ma Patriciello oppone la sua immunit\u00e0 di parlamentare. Il 5 maggio 2009 il Parlamento europeo approvando a larghissima maggioranza la relazione della Commissione giuridica (relatore Aloyzas Sakalas) riconosce che Patriciello non ha agito per proprio interesse, non intendeva insultare l'agente e ha espresso la propria opinione sul diritto dei cittadini di accedere agli ospedali e alle cure sanitarie, svolgendo il proprio dovere di deputato.\nLa Corte di giustizia dell'Unione europea, nella sentenza 6 settembre 2011 nella causa C-163/10 (caso Aldo Patriciello, in ECR-I, 2011) ha risolto la questione interpretativa sottopostale sul punto, affermando che \u00abuna dichiarazione effettuata da un deputato europeo al di fuori del Parlamento europeo, la quale abbia dato luogo ad azioni penali nello Stato membro di origine dell'interessato per il reato di calunnia, costituisce un'opinione espressa nell'esercizio delle funzioni parlamentari\u00bb, beneficiante dell'immunit\u00e0 dell'articolo 8 del Protocollo relativo, \u00absoltanto nel caso in cui essa corrisponda ad una valutazione soggettiva presentante un nesso diretto ed evidente con l'esercizio di funzioni siffatte\u00bb.\nProcesso per la Fondazione Paola Pavone.\nNel gennaio del 2008 Patriciello \u00e8 stato rinviato a giudizio per truffa aggravata in concorso, abuso d'ufficio e malversazione ai danni dello Stato, insieme al cognato Mario Pietracupa e ad altre quattro persone: il prof. Erberto Melaragno, presidente della Neuromed, don Orlando di Tella, presidente della Fondazione Paola Pavone, Giovanni Di Renzo ex Direttore generale della Direzione Politiche sanitarie e sicurezza sociale della Regione Molise e Sergio Di Vico ex Direttore generale dell'ASL 3 di Campobasso.\nSecondo l'ipotesi del pm del Tribunale di Campobasso, sotto la regia di Patriciello il prof. Melaragno e don Orlando di Tella hanno stipulato un contratto di comodato d'uso tra Neuromed e la Fondazione Pavone l'11 settembre del 2000 per consentire a Neuromed di gestire la casa di riposo della Fondazione, sita nel comune di Salcito, per farla diventare un centro di alta riabilitazione privato ed accreditato con la Regione, godendo di fatto di un finanziamento regionale di un miliardo e 400 milioni di lire che la Fondazione aveva ottenuto nel 1993 per realizzare la struttura a scopi assistenziali e attuando un mutamento della destinazione dell'immobile irregolare. Nel 2004, quando la struttura \u00e8 pronta per iniziare l'attivit\u00e0 riabilitativa in accreditamento con la Regione viene sequestrata dalla Procura e non entra mai in funzione. Il processo entra nel vivo nel marzo del 2009 con l'ascolto dei testimoni dell'accusa e l'acquisizione dei documenti raccolti dai Carabinieri sulla vicenda.\nAnche in questo caso Patriciello ha invocata l'immunit\u00e0 ma il Parlamento europeo il 22 aprile del 2009, approvando a larghissima maggioranza la relazione della Commissione giuridica (relatore Aloyzas Sakalas), afferma che trattandosi di malversazioni di fondi pubblici e di reati urbanistici, e non di opinioni o di voti espressi nell'esercizio del mandato di deputato, l'immunit\u00e0 non pu\u00f2 essere difesa.\nNel giugno 2010 \u00e8 stato condannato a 1 anno e 6 mesi di reclusione dal Tribunale di Campobasso. Condannati alla stessa pena suo cognato Mario Pietracupa, attuale consigliere regionale nonch\u00e9 vicesegretario nazionale dell'Alleanza di Centro, Erberto Melaragno, presidente del Neuromed e Giovanni Di Renzo, dirigente della Regione Molise. Condannato a 1 anno e 10 mesi anche don Orlando Di Tella per abuso d'ufficio e violazione di sigilli.\nIl 27 maggio 2011 la Corte di Appello di Campobasso ha assolto con formula piena Aldo Patriciello nell'ambito del processo sulla Fondazione Paola Pavone di Salcito. La motivazione della sentenza risiede nella non sussistenza dei fatti. Il processo vedeva coimputato Patriciello ed altre cinque persone per concorso in abuso d'ufficio relativamente al centro di riabilitazione di Salcito. Per don Orlando Di Tella, presidente della Fondazione Pavone, viene comunque confermata la condanna a quattro mesi per avere violato i sigilli apposti alla struttura."}
{"id": "509373", "revid": "6066", "url": "https://it.wikipedia.org/wiki?curid=509373", "title": "Prioni", "text": ""}
{"id": "509374", "revid": "1571097", "url": "https://it.wikipedia.org/wiki?curid=509374", "title": "Alessandro Spadorcia", "text": "Biografia.\nLe prime esperienze professionali risalgono al 1983 quando prende parte al \"Macbeth\" di Shakespeare con Cosimo Cinieri, e al film \"La traviata\", adattamento cinematografico dell'omonima opera lirica di Giuseppe Verdi con la regia di Franco Zeffirelli. Entra in seguito al Laboratorio di Esercitazioni Sceniche di Roma diretto da Gigi Proietti, e nel 1985 debutta al suo fianco nel \"Cyrano de Bergerac\" di Edmond Rostand. La prosa \u00e8 l'ambito professionale che pi\u00f9 frequenta passando indifferentemente dal teatro classico a quello moderno, dallo spettacolo musicale al cabaret, all'operetta. E poi radio, televisione, cinema e doppiaggio, attivit\u00e0 quest'ultima che lo vede impegnato sia come attore e direttore sia come dialoghista. Suo figlio Lorenzo ha seguito le sue orme e fa il doppiatore dal 2018.\nDoppiaggio.\nHa inoltre curato l'adattamento dei dialoghi di quasi ottocento episodi di oltre cento serie televisive e di un centinaio tra film destinati alla sala e home-video"}
{"id": "509377", "revid": "20986", "url": "https://it.wikipedia.org/wiki?curid=509377", "title": "McAnthony", "text": ""}
{"id": "509379", "revid": "1543377", "url": "https://it.wikipedia.org/wiki?curid=509379", "title": "Canis lupus lycaon", "text": "Il lupo orientale (\"Canis lupus lycaon\") detto anche lupo dell'Algonquin, lupo canadese, lupo dei boschi o lupo cervo, \u00e8 un canide lupino di tassonomia controversa indigeno della regione dei grandi laghi del nordamerica. \u00c8 un canide di taglia media che, come il lupo rosso, \u00e8 intermedio in grandezza fra il coyote e gli altri lupi nordamericani come il lupo nordoccidentale. Si ciba principalmente di cervi della Virginia, ma pu\u00f2 anche cacciare gli alci e i castori. Non va confuso con il Canis lupus columbianus una sottospecie diretta del lupo grigio.\nLo stato tassonomico del lupo orientale \u00e8 stato dibattuto sin dal 2000, con certi studiosi dichiarando che sia un conspecifico del lupo rosso, una sottospecie di lupo grigio, una specie a parte, o un ibrido tra il coyote e il lupo grigio. Attualmente, viene classificato come sottospecie di lupo grigio da \"MSW3\", e come specie distinta dalla United States Fish and Wildlife Service e il Committee on the Status of Endangered Wildlife in Canada, che lo assegna lo stato di \"specie a rischio\".\nTassonomia.\nIl lupo orientale fu prima descritto scientificamente nel 1777 dal naturalista tedesco Johann Schreber, che lo termin\u00f2 \"loup noir\" (lupo nero). La sua rappresentazione dell'animale per\u00f2 lo mostrava con un manto nero, un colore insolito nel lupo orientale. Fu classificato come una sottospecie piccola di lupo grigio da Edward Alphonso Goldman, sebbene not\u00f2 una superficiale assomiglianza alle razze pi\u00f9 grandi del lupo rosso.\nLa classifica di Goldman rimase indiscusso fino all'avvento della biologia molecolare. Nel 2000, studi condotti sulle impronte genetiche nei microsatelliti dei lupi orientali presenti nel Parco Provinciale di Algonquin rivelarono sommiglianze significanti tra i lupi orientali e il lupo rosso, giungendo alla conclusione che i due fossero della stessa specie. Fu proposto che i due si fossero evoluti indipendentemente dal lupo grigio, e che si divisero dal coyote 150,000-300,000 anni fa. Questa conclusione non fu universalmente accettata, e la \"MSW3\" classific\u00f2 entrambi come sottospecie di lupo grigio nel 2005.\nIl dibattito fu riacceso nel 2011 con un'analisi di 48,000 polimorfismi a singolo nucleotide di cani e lupi nordamericani che sugger\u00ec che entrambi il lupo orientale e il lupo rosso fossero ibridi tra lupi grigi e coyote, con il lupo orientale essendo predominantemente di origine lupo, con 58% del suo genoma risalente al lupo grigio. Questa scoperta fu criticata l'anno dopo, siccome gli esemplari di lupo orientale non provenivano dalle zone in cui si ritiene la specie sia pura. Un ulteriore studio sul cromosoma Y dei lupi orientali, grigi e rossi un anno dopo mantenne la posizione che il lupo orientale e rosso fossero specie distinte, ma concese che i due si accoppiano volentieri con i coyote. Fu proposto che i lupi rossi ed orientali con strutture sociali intatte sono meno disposti ad incrociarsi con i coyote. Nel 2014, la controversia sullo stato tassonomico del lupo orientale fu assoggettato a una rivista comprensiva sugli studi condotti nel 2011 e 2012, che concluse che i lupi rossi ed orientali sono specie distinte dal lupo grigio. Questa conclusione non fu accettata come definitiva dalla United States Fish &amp; Wildlife Service.\nNel 2015, uno studio genetico esaminando il DNA mitocondriale, cromosoma Y e il genoma da 127,235 SNP concluse che la spiegazione pi\u00f9 \"parsimoniosa\" fosse che i lupi orientali del Parco Provinciale di Algonquin fossero gli ultimi esemplari d'un lupo che storicamente esisteva in un areale che inglobava tutti gli Stati Uniti d'America orientali.\nNel 2016, lo sequenziamento dell'intero genoma del lupo grigio e il coyote rivel\u00f2 che le due specie si sono diversificate solo 6,000-117,000 anni fa, e che tutti i lupi nordamericani possiedono geni risalenti ai coyote. Entrambi il lupo orientale e il lupo rosso furono trovati d'avere la quantit\u00e0 massima di geni di coyote fra i lupi nordamericani. Questo ritrovamento fu rafforzato da un ulteriore studio sul DNA mitocondriale e un ulteriore sequenziamento genomico, che dimostr\u00f2 che 60% del suo DNA \u00e8 risalente al lupo grigio e 40% al coyote.\nDescrizione.\nLa sua pelliccia \u00e8 tipicamente d'un colore grigiastro bruno variegato con sfumature di rosso cannella. Al contrario di altri lupi nordamericani, il lupo orientale produce esemplari melanici solo raramente. Similmente al lupo rosso, il lupo orientale \u00e8 intermedio in grandezza tra il coyote e il lupo nordoccidentale, con le femmine adulte pesando 23.9 chili e i maschi 30.3. Come il lupo grigio, la sua longevit\u00e0 e mediamente tra i 3-4 anni, con un massimo di 15. La loro taglia sembra essere correlata con la loro alimentazione a base di prede di taglia medie.\nSi nutre principalmente di prede di taglia media come i cervi della Virginia e i castori, in contrasto al lupo grigio che pu\u00f2 abbattere prede grosse come le renne, i wapiti, gli alci e i bisonti. I territori tendono a variare in areale dai 110\u2013185\u00a0km\u00b2, e i cuccioli attengono l'indipendenza all'et\u00e0 di 15 settimane, che \u00e8 molto pi\u00f9 ritardato nei lupi grigi.\nStoria.\nIl lupo svolgeva un ruolo importante nella mitologia degli algonchini, che lo nominavano \"ma-hei-gan\" o \"nah-poo-tee\" nelle loro lingue. Viene rappresentato come il fratello spirituale dell'eroe nazionale algonchino Nanabozho, accompagnandolo nelle sue varie avventure, incluso nello sventare il complotto degli spiriti maliziosi anamakqui e nel ricreare il mondo dopo un diluvio universale.\nPrima della colonizzazione europea delle Americhe, \u00e8 probabile che ci fosse una popolazione di 64,500-90,200 lupi orientali. Il suo areale inglobava le zone forestali e aperte del nordamerica orientale, dalle province marittime e il Quebec meridionale fino agli Stati Uniti meridionali e a ovest fino alle Grandi Pianure. Gli indigeni di quelle zone non temevano i lupi, sebbene li catturassero ogni tanto in trappole, e le loro ossa sono state rinvenute nelle discariche antiche. I resoconti scritti pi\u00f9 vecchi riguardo al lupo orientale vengono da Jacques Cartier nel 1535 e dal \"Histoire de la Nouvelle-France\" di Marc Lescarbot nel 1609. Quest'ultimo scrisse che l'animale era comune in Accadia.\nI pionieri europei spesso tenevano il bestiame su isolette prive di lupi, siccome gli animali al pascolo sull'entroterra erano troppo vulnerabili, giungendo a una campagna di sterminio di lupi negli anni dopo la fondazione delle colonie di Plymouth e Massachusetts Bay. In entrambi i casi, parteciparono sia i coloni che i nativi. Un sistema di taglie fu cominciato, con ricompense pi\u00f9 elevate per i lupi adulti, le cui teste furono esposte nei comuni. I lupi orientali erano comunque ancora abbastanza comuni nel diciottesimo secolo da obbligare gli abitanti di Sandwich e Wareham a discutere sulla possibilit\u00e0 di erigere un recinto enorme per separare i lupi dai pascoli. Il progetto fall\u00ec, ma i pionieri continuarono a scavare fosse per intrappolare i lupi, una tecnica imparata dalle popolazioni indigene. La popolazione di lupi orientali decrement\u00f2 notevolmente poco prima e dopo la guerra d'indipendenza americana, soprattutto in Connecticut, dove il sistema di taglie fu revocato nel 1774. I loro numeri erano ancora abbastanza elevati nelle zone poco abitate del New Hampshire meridionale e Maine, con la caccia al lupo diventando un'occupazione regolare per i pionieri e i nativi. Nei primi anni 1800, ne rimanevano pochi esemplari nel New Hampshire meridionale e Vermont.\nPrima dell'apertura di Algonquin Provincial Park nel 1893, il lupo orientale era comune nell'Ontario centrale e negli altopiani algonchini. Continu\u00f2 a persistere negli ultimi anni 1800, malgrado la deforestazione e la caccia attiva da parte delle guardie forestali, probabilmente a causa delle prede abbondanti come cervi e castori. Nel mezzo del 1900, furono contati almeno 55 branchi nel parco, con circa 49 lupi abbattuti all'anno tra il 1909 e il 1958, fino a che non furono dati protezione dal governo di Ontario nel 1959, quando la popolazione dei lupi nei confini del parco fu ridotta a 500-1000 esemplari. In ogni caso, nel 1964-1965, 3% della popolazione del parco fu abbattuta dai ricercatori cercando di studiare la sua riproduzione e struttura d'et\u00e0. Questo eccidio coincise con l'arrivo di coyote nel parco, che risult\u00f2 nell'incrociamente tra le due specie. Incrociamenti con lupi non indigeni del parco ebbero anche luogo lungo l'Ontario settentrionale ed orientale, in Manitoba, Quebec, e nelle regioni occidentali dei Grandi Laghi di Minnesota, Wisconsin e Michigan. Malgrado la protezione legale, ci fu un declino nella popolazione di lupi nella regione orientale del parco nel 1987-1999, con solo 30 branchi contati nel 2000. Questo declino superava il reclutamento annuale di lupi nei branchi, e fu attribuito alle uccisioni da parte umana, normalmente succedendo quando lupi vagranti uscivano dalle frontiere del parco per inseguire i cervi durante l'inverno. Nel 2001, la protezione fu estesa ai lupi presso i confini del parco, e nel 2012, la loro composizione genetica ritorn\u00f2 ai livelli relativamente non inquinati degli anni sessanta.\nConservazione.\nNella prima versione della Lista Rossa IUCN, questo lupo veniva considerato come dipendente dalla consrvazione (cd). Dal momento che questa categoria non \u00e8 pi\u00f9 in uso, possiamo considerarlo come prossimo alla minaccia (nt), anche se non \u00e8 la classificazione propriamente corretta."}
{"id": "509380", "revid": "1935652", "url": "https://it.wikipedia.org/wiki?curid=509380", "title": "Chiesa cattolica in Nigeria", "text": "La Chiesa cattolica in Nigeria \u00e8 parte della Chiesa cattolica in comunione con il vescovo di Roma, il papa.\nStoria.\nI primi tentativi di evangelizzazione dei territori corrispondenti all'attuale Nigeria risalgono alla fine del XV secolo per opera di missionari portoghesi degli ordini Cappuccini ed Agostiniani. Sul modello dei rapporti Stato-Chiesa in Europa, essi cercarono dapprima di convertire i re, e tramite questi raggiungere le popolazioni: buoni risultati furono ottenuti nel regno del Benin ed alcune missioni furono fondate nei pressi di Warri, ma in generale la missione non ebbe ulteriori sviluppi. Una nuova missione dei Cappuccini fu avviata intorno al 1646 sulla costa del Benin, ma a causa delle difficolt\u00e0 legate al clima e all'ambientamento la missione fu abbandonata.\nLa ripresa delle missioni cattoliche in Nigeria si ebbe nel corso dell'Ottocento con l'arrivo dei missionari della Societ\u00e0 delle Missioni Africane: nel marzo 1862 l'italiano padre Francesco Borghero celebr\u00f2 la prima messa a Lagos. Il 28 agosto 1860 fu eretto il vicariato apostolico del Dahomey (oggi arcidiocesi di Lagos) che inglobava i territori della Nigeria occidentale. Nel 1885 giunsero in Nigeria orientale (dal Gabon) i missionari Spiritani, che diedero vita, quattro anni dopo, al vicariato apostolico della Nigeria Inferiore con sede a Onitsha. Contestualmente fu eretto il vicariato apostolico della Nigeria Superiore, con sede a Benin City. Questi tre vicariati posero le basi dell'evangelizzazione dell'intero territorio nigeriano.\nNel 1917 fu eretto a Benin City il primo seminario nigeriano e nel 1929 furono ordinati i primi preti autoctoni. Il 18 aprile 1950, con la bolla \"Laeto accepimus\", papa Pio XII istitu\u00ec la gerarchia cattolica nel Paese. Monsignor Dominic Ignatius Ekandem fu il primo vescovo (1953) ed il primo cardinale nigeriano (1976). La Chiesa cattolica del Paese ricevette per due volte la visita apostolica di papa Giovanni Paolo II: nel febbraio 1982 e nel 1998. In quest'ultima occasione, il papa beatific\u00f2 Cipriano Iwene Tansi, primo santo nigeriano.\nIn Nigeria convivono le due pi\u00f9 grandi religioni monoteiste. Il cristianesimo \u00e8 maggioritario al Sud, mentre al Nord prevale l'islam. Dall'anno 2000 in tutti gli stati del Nord del paese \u00e8 in vigore la \"sharia\", la legge islamica, applicata a tutti gli abitanti senza distinzioni.\nNel 2001, 2008 e 2010 sono avvenute sanguinose faide tra i cittadini dello stato di Plateau, al centro del Paese. I mezzi di comunicazione di massa hanno presentato gli eventi come \"scontri tra cristiani e musulmani\", ma la vera ragione degli scontri \u00e8 la lotta per il potere e la sua gestione.\nIl 17 marzo 2015 papa Francesco ha indirizzato una lettera ai vescovi della Nigeria, invocando la pace in una nazione martoriata \u00abper mano di persone che si proclamano religiose, ma che abusano della religione per farne una ideologia da piegare ai propri interessi di sopraffazione e di morte\u00bb.\nOrganizzazione ecclesiastica.\nLa Chiesa cattolica \u00e8 presente nel Paese con 9 sedi metropolitane e 47 diocesi suffraganee:\nIn Nigeria, nella citt\u00e0 di Ibadan, ha sede anche l'eparchia dell'Annunciazione, circoscrizione della Chiesa maronita che estende la propria giurisdizione su tutti i fedeli maroniti residenti in Africa occidentale e centrale.\nStatistiche.\nAlla fine del 2004 la Chiesa cattolica in Nigeria contava:\nLa popolazione cattolica ammontava a 17.526.595 battezzati, pari al 14,5% della popolazione totale del Paese.\nNunziatura apostolica.\nL'antica delegazione apostolica dell'Africa, istituita l'11 gennaio 1930 con giurisdizione su tutti i territori di missione in Africa dipendenti dalla Congregazione di Propaganda Fide, in forza del decreto \"Cum Apostolicae\" della medesima Congregazione del 2 gennaio 1947 mut\u00f2 il proprio nome in Delegazione apostolica dell'Africa Orientale ed Occidentale britannica; essa aveva giurisdizione su tutte le colonie britanniche dell'Africa.\nIl 3 maggio 1960 nasce la Delegazione apostolica dell'Africa Centro-occidentale con il breve apostolico \"Ad universae Ecclesiae\" di papa Giovanni XXIII; essa aveva giurisdizione sulla Nigeria, il Camerun, il Gabon, l'Oubangui-Chari, il Congo e il Ciad. Sede del delegato apostolico era la citt\u00e0 di Lagos in Nigeria.\nIl 10 ottobre 1973, con il breve apostolico \"Verba Christi\" di papa Paolo VI, la delegazione apostolica dell'Africa Centro-occidentale assume il nuovo nome di delegazione apostolica in Nigeria e Ghana con sede in Lagos.\nIl 29 aprile 1976, con l'instaurazione di rapporti diplomatici tra la Santa Sede e la Nigeria, nasce la Nunziatura apostolica in forza del breve apostolico \"Usu iam dudum\" del medesimo papa Paolo VI.\nConferenza episcopale.\nL'episcopato nigeriano costituisce la Conferenza dei Vescovi Cattolici della Nigeria (\"Catholic Bishops' Conference of Nigeria\", CBCN) con sede nella citt\u00e0 di Lagos. Essa fu istituita nel 1961 e rappresenta l'organo di unit\u00e0, comunione e solidariet\u00e0 per i milioni di cattolici sparsi in tutti i 36 Stati della Nigeria. La CBCN \u00e8 diretta da un organo esecutivo composto dal presidente, il vicepresidente, il segretario, e il segretario aggiunto. La sessione plenaria della Conferenza si tiene due volte all'anno. Organo principale di azione della CBCN \u00e8 il \"Catholic Secretariat of Nigeria\", che ha lo scopo di attuare le decisioni della Conferenza episcopale e di facilitare il lavoro di sviluppo missionario, educativo ed umano dei vescovi, sacerdoti e religiosi nigeriani.\nLa CBCN \u00e8 membro della \"Regional Episcopal Conference of West Africa\" (RECOWA) e del \"Symposium of Episcopal Conferences of Africa and Madagascar\" (SECAM).\nElenco dei Presidenti della Conferenza episcopale:\nElenco dei Vicepresidenti della Conferenza episcopale:"}
{"id": "509381", "revid": "6923", "url": "https://it.wikipedia.org/wiki?curid=509381", "title": "Riscossione dei tributi", "text": "La riscossione dei tributi, secondo la legge italiana, \u00e8 la fase successiva a quella dell'accertamento, ed \u00e8 composta da vari atti collegati da cadenze temporali.\nStoria.\nIl servizio di riscossione dei tributi, fino all'anno 1989, era affidato agli esattori delle imposte dirette, i quali erano incaricati di incassare, per conto dello Stato e degli altri enti impositori, tutti i tributi (erariali e non erariali). Per essere ammessi all'esercizio di tale attivit\u00e0, gli esattori dovevano superare una selezione indetta dal Ministero delle finanze e percepivano un aggio di riscossione, la cui misura massima era del 6,72%.\nIl D.P.R. 28 gennaio 1988, n. 43, attuativo della legge delega 4 ottobre 1986, n. 657 riform\u00f2 la riscossione dei tributi, affidando ai concessionari la riscossione coattiva di tutte le imposte erariali, con decorrenza dall'1/01/1990. Tale riforma, curata dall'allora sottosegretario alle Finanze Domenico Susi (P.S.I.), abol\u00ec le esattorie comunali e gli esattori privati, prevedendo la possibilit\u00e0 che anche le banche potessero esercitare la riscossione, scelta effettuata al fine di rendere pi\u00f9 capillare l'attivit\u00e0 puntando sulla distribuzione delle filiali bancarie sul territorio.\nVerso la fine degli anni novanta venne realizzata un'altra riforma, con l'emanazione della legge delega 28 settembre 1998 n. 337 che, oltre a delegare il governo italiano all'emanazione di provvedimenti per il riordino della materia permise l'abbandono della documentazione cartacea per ottenere il rimborso delle quote inesigibili e l'abolizione dell'obbligo propedeutico dello svolgimento della procedura mobiliare. Essa port\u00f2 tra l'altro l'abolizione del non riscosso come riscosso, la cartella unica sulla base del domicilio fiscale del contribuente, le procedure cautelative ed esecutive, l'accesso alle banche dati dell'anagrafe tributaria. Il successivo d.lgs. 13 aprile 1999 n. 112 stabil\u00ec che il Ministero delle finanze organizzasse il servizio, mediante l'affidamento della concessione a soggetti (pubblici e/o privati) da individuarsi a seguito dello svolgimento di una procedura di selezione stabilita dalla stessa norma, e che gli stessi concessionari potessero esercitare il recupero dei crediti secondo le leggi vigenti.\nIl decreto legge 30 settembre 2005, n. 203 - convertito in legge 2 dicembre 2005, n. 248 - riordin\u00f2 nuovamente il servizio, disponendo la gestione pubblica dello stesso, tramite determinati soggetti quali \"agenti della riscossione\".\nCaratteristiche generali.\nEssa ha ad oggetto la raccolta dei tributi e tutti i proventi fiscali dei quali riceva l'incarico di rastrellamento da parte di un ente in genere statale, erariale o comunque operante in termini di diritto pubblico.\n\u00c8 una fase \"tipica\", cio\u00e8 \"tipizzata\", nel senso che l'ente impositore pu\u00f2 adottare solo forme di riscossione previste dalla legge. \u00c8 importante tenere concettualmente distinti gli atti della riscossione dagli atti della fase precedente, quella di accertamento. La fase dell'accertamento culmina con l'emanazione di un provvedimento amministrativo, che impone il pagamento del tributo.\nLa riscossione, invece, corrisponde al pagamento del tributo, che pu\u00f2 avvenire o mediante versamento diretto o a seguito di un'iscrizione a ruolo.\nIl pagamento pu\u00f2 essere effettuato presso lo sportello di un agente della riscossione, uno sportello bancario, presso un ufficio postale o per via telematica.\nModalit\u00e0.\nRiscossione spontanea.\nNel sistema tributario italiano, le principali imposte erariali (Irpef, Ires, Iva, imposta di registro) ed anche alcuni importanti tributi locali (come ad esempio l'Irap) sono riscossi tramite versamenti spontanei. Con il d.lgs. 9 luglio 1997, 241 \u00e8 stata prevista la possibilit\u00e0 di versare i tributi utilizzando il modello F24 (ad eccezione dell'imposta di registro) nel quale \u00e8 possibile compensare crediti e debiti relativi a diversi tributi.\nRiscossione a mezzo ruolo.\nPer i soli tributi per cui non \u00e8 previsto il versamento spontaneo si procede alla riscossione tramite ruolo. Si procede allo stesso modo per i tributi non versati spontaneamente, nonch\u00e9 per quelli oggetto di accertamento dell'ufficio.\nI ruoli si distinguono in:\nLe somme dovute dal contribuente possono essere iscritte a ruolo:\nPu\u00f2 provvedersi con ruolo straordinario per l'intero importo delle imposte, sanzioni e interessi, se sussiste fondato pericolo per la riscossione. In caso contrario, si provvede con ruoli ordinari da formare dopo la scadenza del termine per ricorrere, alla cosiddetta \"riscossione frazionata\" in pendenza di giudizio. In caso di ricorso le iscrizioni sono fatte per i seguenti importi:\nNelle iscrizioni provvisorie in caso di sentenza definitiva favorevole al contribuente si procede a sgravio o rimborso dell'eccedenza.\nLa riscossione dei tributi locali.\nGli enti locali possono riscuotere le entrate in proprio, utilizzando come atto esecutivo la cosiddetta ingiunzione fiscale (disciplinata dal vecchissimo R.D. 639/1910, prima abrogato e poi \"riesumato\" proprio per le riscossioni delle entrate locali) oppure deliberare di affidare ex decreto-legge 22 ottobre 2016, n. 193 convertito in legge 1\u00ba dicembre 2016, n. 225 la riscossione ad Agenzia delle Entrate-Riscossione, la quale utilizzer\u00e0 il ruolo. La procedura per la riscossione in proprio deve essere seguita anche in caso di esternalizzazione del servizio ad apposita societ\u00e0, purch\u00e9 l'affidatario non sia la succitata ex Equitalia. Ai sensi dell'art. 52 del d.lgs. 15 dicembre 1997, n. 446 gli enti locali hanno piena autonomia in materia della gestione delle proprie entrate; per la riscossione dei tributi locali operano in regime di concorrenza con l'operatore pubblico i soggetti privati iscritti all'albo dei soggetti abilitati alla gestione delle attivit\u00e0 di liquidazione e di accertamento dei tributi e quelle di riscossione dei tributi e di altre entrate delle province e dei comuni tenuto dal Ministero delle finanze ai sensi dell'art. 53 del d.lgs. del 15 dicembre 1997, n. 446.\nIn tal caso la scelta deve obbligatoriamente avvenire con selezione ad evidenza pubblica previa emanazione di bando di gara ai sensi del D.L. 30 settembre 2005, n. 203 (tanto per affidamento ad operatori pubblici che privati ed indipendentemente dal sistema di riscossione coattiva - ruolo o ingiunzione fiscale - adottato)."}
{"id": "509383", "revid": "1649409", "url": "https://it.wikipedia.org/wiki?curid=509383", "title": "Chiesa cattolica in Argentina", "text": "La Chiesa cattolica in Argentina \u00e8 parte della Chiesa cattolica universale, sotto la guida spirituale del Papa e della Santa Sede.\nConta circa 40 milioni di battezzati pari all'85% della popolazione del paese.\nSi tratta della decima nazione per numero di cattolici dopo Brasile, Messico, Filippine, Stati Uniti d'America, Italia, Francia, Colombia, Spagna e Polonia.\nStoria.\nL'evangelizzazione dell'Argentina ha inizio con le spedizioni coloniali spagnole ed attualmente \u00e8 la maggior confessione religiosa del paese.\nOrganizzazione ecclesiastica.\nLa Chiesa cattolica in Argentina \u00e8 strutturata in 14 arcidiocesi, 51 diocesi, 4 prelature territoriali, 1 esarcato apostolico, 1 ordinariato per i fedeli di rito orientale e 1 ordinariato militare.\nLe Chiese particolari della Repubblica Argentina sono raggruppate in 8 regioni pastorali per promuovere la cooperazione e l'azione pastorale comune tra i vescovi della stessa area geografica: regione Buenos Aires, regione Centro, regione di Cuyo, regione litorale, regione nordest argentino, regione nordovest argentino, regione Patagonia-Comahue, regione platense.\nNunziatura apostolica.\nLa delegazione apostolica d'Argentina \u00e8 stata istituita nel 1849. Il 14 ottobre 1884 il delegato apostolico Luigi Matera fu espulso e il Paese ruppe le relazioni diplomatiche con la Santa Sede. Queste furono riprese il 15 gennaio 1900 con l'arrivo in Argentina dell'internunzio Antonio Sabatucci. La nunziatura apostolica in Argentina \u00e8 stata istituita nel 1916. La sede \u00e8 a Buenos Aires.\nConferenza episcopale.\nElenco dei Presidenti della Conferenza episcopale d'Argentina:\nElenco dei Vicepresidenti della Conferenza episcopale d'Argentina:\nElenco dei Secondi Vicepresidenti della Conferenza episcopale d'Argentina:\nElenco dei Segretari generali della Conferenza episcopale d'Argentina:"}
{"id": "509384", "revid": "92723", "url": "https://it.wikipedia.org/wiki?curid=509384", "title": "Chiesa cattolica in Messico", "text": "La Chiesa cattolica in Messico \u00e8 parte della Chiesa cattolica universale, sotto la guida spirituale del Papa e della Santa Sede.\nSecondo il censimento del 2000 contava 101.456.786 battezzati con pi\u00f9 di 5 anni, pari a circa il 92% dell'intera popolazione.\nStoria.\nEvangelizzazione.\nL'evangelizzazione del Messico \u00e8 avvenuta ad opera dei missionari che accompagnavano i \"conquistadores\" e gli esploratori spagnoli. Le prime missioni dipendevano dall'arcidiocesi di Siviglia, di cui la prima diocesi messicana, la diocesi \"Carolensis\" eretta da papa Leone X nel 1519, era suffraganea.\nIl primo vescovo di Citt\u00e0 del Messico, il francescano Juan de Zum\u00e1rraga, impiant\u00f2 in Messico la prima tipografia delle Americhe e si spese per l'istituzione della prima universit\u00e0 del continente, la Reale e Pontificia Universit\u00e0 del Messico, che sar\u00e0 inaugurata il 21 settembre 1551.\nLa prima arcidiocesi metropolitana messicana fu l'arcidiocesi di Citt\u00e0 del Messico, a partire dal 12 febbraio 1546. Rimase l'unica arcidiocesi fino al 1863.\nL'evangelizzazione degli indios si protrasse per tutto il XVIII secolo e anche oltre. Nella parte settentrionale del paese i gesuiti, fondarono le famose missioni di R\u00edo Yaqui, R\u00edo Mayo e di Pimeria. Si distinse fra loro il sacerdote italiano Eusebio Francesco Chini, chiamato padre Kino. Nel 1767 i gesuiti furono espulsi e dovettero abbandonare le ben avviate missioni che si estendevano su un vastissimo territorio.\nLa Rivoluzione messicana.\nPrime schermaglie.\nAll'inizio degli anni dieci del XX secolo, i Costituzionalisti di Venustiano Carranza denunciarono l'ingerenza clericale nella politica messicana. Protestavano di non perseguitare il Cattolicesimo ma di voler ridurre l'influenza politica della Chiesa. Tuttavia, la campagna dei Costituzionalisti non sfoci\u00f2 immediatamente in un nessun'azione formale.\nCostituzionalisti in azione (1914).\nSuccessivamente \u00c1lvaro Obreg\u00f3n e i Costituzionalisti intrapresero delle misure volte a ridurre la profonda influenza politica della Chiesa cattolica. Il 19 maggio 1914, le forze di Obreg\u00f3n condannarono il vescovo Andr\u00e9s Segura e altri uomini di Chiesa a 8 anni di carcere per la loro presunta partecipazione ad una ribellione. Durante il periodo in cui Obreg\u00f3n ebbe il controllo di Citt\u00e0 del Messico (febbraio 1915), impose alla Chiesa il pagamento di 500.000 pesos per alleviare le sofferenze dei poveri.\nVenustiano Carranza assunse la presidenza il 1\u00ba maggio 1915. Carranza e i suoi seguaci ritenevano che il clero sobillasse il popolo contro di lui attraverso la propaganda. Divennero sempre pi\u00f9 frequenti le violenze, tollerate dalle autorit\u00e0, nei confronti dei cattolici: nel 1915 vennero assassinati ben 160 sacerdoti. Subito dopo che Carranza ebbe il totale controllo del Messico, eman\u00f2 una nuova Costituzione con l'intento di ridurre il potere politico della Chiesa.\nLa Costituzione del 1917.\nNella Costituzione Messicana furono introdotti articoli anticlericali:\nIl governo messicano fu estremamente pervicace nel suo intento di eliminare l'esistenza legale della Chiesa cattolica in Messico. La costituzione ebbe il risultato di acuire il conflitto fra Chiesa e stato.\nSviluppi.\nPer otto anni questi provvedimenti non furono rigorosamente messi in atto dal governo messicano. Intanto le violenze continuavano. Nel 1921 un attentatore tent\u00f2 di distruggere il pi\u00f9 importante simbolo del cristianesimo messicano: il mantello con l'immagine della Madonna di Guadalupe, conservato nell'omonimo santuario. La bomba, nascosta in un mazzo di fiori deposto vicino all'altare, produsse gravi danni alla basilica, ma il mantello rimase intatto.\nQuesta politica ebbe termine nel giugno del 1926, quando il Presidente del Messico Plutarco El\u00edas Calles (che affermava che \"la Chiesa \u00e8 la sola causa di tutte le sventure del Messico\"), eman\u00f2 un decreto noto come \u201cLegge Calles\u201d, con cui metteva in atto l'articolo 130 della Costituzione. La Chiesa era urtata dalla rapidit\u00e0 della decisione di Calles e in particolare dall'articolo 19, che prevedeva la registrazione obbligatoria del clero, perch\u00e9 permetteva al governo di immischiarsi negli affari religiosi.\nLa Chiesa cattolica prese quindi posizione contro il governo. I cattolici messicani, di concerto con il Vaticano, risposero inizialmente con iniziative di protesta non violente, tra le quali il boicottaggio di tutti i prodotti di fabbricazione statale (ad esempio il consumo di tabacchi croll\u00f2 del 74%) e la presentazione di una petizione che raccolse 2 milioni di firme (su 15 milioni di abitanti). Il governo non diede alcuna risposta e la Chiesa decise infine un estremo gesto simbolico: la sospensione totale del culto pubblico. A partire dal 1\u00ba agosto 1926, in tutto il Messico non si sarebbe pi\u00f9 celebrata la Messa n\u00e9 i sacramenti, se non clandestinamente.\nLa rivolta dei Cristeros.\nLo scontento degener\u00f2 in aperte violenze quando oltre 5.000 Cristeros diedero inizio a una ribellione armata. Il governo messicano e i cattolici ingaggiarono un sanguinoso conflitto che durer\u00e0 per tre anni.\nNel 1927 si form\u00f2 un vero e proprio esercito ribelle, forte di 20.000 uomini, che in seguito aumentarono fino a 50.000, al comando del generale Enrique Gorostieta Velarde. Le bandiere degli insorti recavano il motto \u00a1Viva Cristo Rey! e l'effigie della Madonna di Guadalupe; quotidianamente si recitava il Rosario. All'esercito si affiancavano le \"brigate Santa Giovanna d'Arco\", formazioni paramilitari femminili che giunsero a contare 25.000 membri, tra cui anche giovani di soli 14 anni. Tra il 1927 e il 1929 tutti i tentativi di schiacciare la ribellione fallirono; gli insorti anzi presero il controllo di vaste zone nel sud del paese.\nLa Chiesa messicana e il Vaticano, tuttavia, non diedero mai il loro aperto sostegno alla ribellione (il che non imped\u00ec al governo di giustiziare anche numerosi sacerdoti che non ne facevano parte), e agirono per giungere ad una soluzione pacifica. Il 21 giugno 1929 furono cos\u00ec firmati gli Arreglos (\"accordi\"), che prevedevano l'immediato cessate il fuoco e il disarmo degli insorti. I termini dell'accordo, mediati (o piuttosto imposti) dall'ambasciatore degli Stati Uniti, erano per\u00f2 estremamente sfavorevoli alla Chiesa: in pratica tutte le leggi anticattoliche rimanevano in vigore.\nLe encicliche di Pio XI.\nI rapporti tra stato e Chiesa restarono tesi. Dopo aver denunciato la grave situazione messicana con l'enciclica \"Iniquis Afflictisque\" del 18 novembre 1926 con veemenza tale da definire i provvedimenti governativi frutto \"di superbia e di demenza\" papa Pio XI torn\u00f2 sulla questione il 29 settembre 1932 con l'enciclica \"Acerba Animi\" di tenore non diverso dalla precedente. Negli ultimi anni del pontificato di Pio XI i rapporti diplomatici con il Messico ebbero un leggero miglioramento, per le promesse del governo, che per\u00f2 furono del tutto disattese: gli stati messicani fecero a gara per limitare il numero dei sacerdoti autorizzati (l'importante stato di Veracruz impose addirittura un solo sacerdote ogni centomila abitanti) aggiungendo come clausole una specifica et\u00e0 per i sacerdoti e addirittura l'obbligo di contrarre matrimonio civile e altri vescovi furono espulsi dal paese. Molti sacerdoti si rifugiarono all'estero. Alcuni, rimasti in patria, celebravano clandestinamente e furono per questo imprigionati e non di rado assaliti durante la celebrazione: alle violenze si accompagnava la profanazione. Trattamento forse peggiore subirono le religiose, condannate a patire ogni tormento in carcere.\nIl 28 marzo 1937 Pio XI scrisse la terza enciclica \"Firmissimam Constantiam\" sulla situazione della Chiesa messicana. Le esortazioni alla resistenza dei fedeli, gi\u00e0 contenute nelle precedenti encicliche, si concentravano ora sulla vita religiosa domestica e famigliare, visto che pubblicamente l'istruzione cattolica era proscritta e la pastorale tradizionale non poteva essere garantita per l'assenza forzata dei sacerdoti. L'avvio di trattative con il governo messicano, che la Santa Sede aveva favorito con la revoca dell'interdetto, fu bruscamente interrotto dal governo messicano, deciso a mantenere una politica fanaticamente anticlericale. L'enciclica giunge lucidamente a paragonare le persecuzioni messicane con la tragica situazione della Russia staliniana.\nIn tutt'e tre le encicliche Pio XI elogia ampiamente i vescovi, i sacerdoti e i fedeli messicani, che si mantennero in larga parte fedeli alla Chiesa e seppero dare coraggiosa testimonianza durante le persecuzioni. Da notare anche l'assenza di ogni riferimento alla rivolta dei Cristeros, una sollevazione spontanea che sfuggiva ad ogni controllo ecclesiastico.\nLa seconda met\u00e0 del XX secolo.\nLa strenua lotta contro la criminalit\u00e0 e il narcotraffico ha caratterizzato l'impegno della Chiesa nella seconda met\u00e0 del XX secolo.\nIl 24 maggio 1993 nel parcheggio del \"Guadalajara International Airport\" fu assassinato l'arcivescovo di Guadalajara cardinale Juan Jes\u00fas Posadas Ocampo: la sua automobile fu crivellata con 14 colpi di pistola. Si scopr\u00ec in seguito che i mandanti dell'omicidio erano Juan Francisco Murillo D\u00edaz detto \"El G\u00fcero Jaibo\" e \u00c9dgar Nicol\u00e1s Villegas detto \"El Negro\", membri di spicco del Cartello di Tijuana. Posadas Ocampo \u00e8 stato inserito da papa Giovanni Paolo II nella lunga lista dei martiri del XX secolo.\nIl secolo XXI.\nNel nuovo millennio, la Chiesa affronta il problema della diffusione delle sette, delle difficolt\u00e0 economiche degli emarginati e degli operai, la presenza multietnica e l'emigrazione interna.\nLa Chiesa \u00e8 sempre nel mirino delle organizzazioni dei narcotrafficanti. Dal 1993 al 2009 vengono uccisi quindici presbiteri, tra i quali il cardinal Ocampo. Uno dei crimini pi\u00f9 recenti si \u00e8 verificato il 13 giugno 2009 nella regione di Guerrero: un sacerdote e due seminaristi sono stati assassinati.\nOrganizzazione ecclesiastica.\nNell'ambito del rito romano, il territorio messicano \u00e8 suddiviso in 19 arcidiocesi metropolitane e 78 diocesi, con 16.234 preti e 33.900 uomini e donne appartenenti a istituti di vita consacrata.\nVi sono poi due eparchie rispettivamente per i cattolici della Chiesa maronita e della Chiesa cattolica greco-melchita. I cattolici di rito armeno dipendono dall'esarcato apostolico dell'America Latina e Messico con sede in Argentina.\nCircoscrizioni ecclesiastiche rette da cardinali.\nAttualmente in Messico ci sono 2 circoscrizioni ecclesiastiche rette da cardinali:\nStatistiche.\nLa Chiesa cattolica in Messico al termine dell'anno 2014 su una popolazione di 119.713.000 abitanti contava 110.007.000 battezzati, corrispondenti al 91,9% del totale.\nNunziatura apostolica.\nLa delegazione apostolica del Messico \u00e8 stata istituita verso la met\u00e0 dell'Ottocento.\nLa nunziatura apostolica del Messico \u00e8 stata istituita il 21 settembre 1992 con il breve \"Qui pro Nostro\" di papa Giovanni Paolo II.\nConferenza episcopale.\nLa Conferenza \u00e8 uno dei membri del Consiglio episcopale latinoamericano (CELAM).\nElenco dei presidenti della Conferenza dell'episcopato messicano:\nElenco dei vicepresidenti della Conferenza dell'episcopato messicano:\nElenco dei segretari generali della Conferenza dell'episcopato messicano:"}
{"id": "509397", "revid": "729019", "url": "https://it.wikipedia.org/wiki?curid=509397", "title": "Luna 1963B", "text": "La missione spaziale sovietica Luna 1963B era stata designata per l'allunaggio; la sonda, pesante 1500 kg, consisteva di una struttura cilindrica contenente i razzi di manovra e di atterraggio, il carburante, la strumentazione atta al mantenimento dell'assetto e le trasmittenti radio, oltre che una struttura sferica contenente il \"lander\", del peso di circa 100 kg. Il lander avrebbe dovuto essere rilasciato dopo l'allunaggio del corpo principale, e portava con s\u00e9 una fotocamera e la strumentazione preposta alla rilevazione delle radiazioni.\nLa struttura della sonda era analoga a quella dello Sputnik 25, lanciato un mese prima e precipitato sulla Terra dopo aver fallito il tentativo di abbandono dell'orbita terrestre.\nDopo il lancio, la sonda non raggiunse neppure l'orbita terrestre e precipit\u00f2 nell'Oceano Pacifico, nei dintorni delle isole Midway."}
{"id": "509401", "revid": "123663436", "url": "https://it.wikipedia.org/wiki?curid=509401", "title": "Stadio Teofilo Patini", "text": "Lo stadio Teofilo Patini di Castel di Sangro ha ospitato dalla sua costruzione sino al 2012 le partite di calcio interne del Castel di Sangro, ed \u00e8 ubicato nella periferia della cittadina abruzzese, in via Sangro.\nStoria dell'impianto.\nLo stadio prende il nome da Teofilo Patini, noto pittore di Castel di Sangro.\nPrima della costruzione dello stadio, nella stessa posizione vi era ubicato un semplice campo sportivo. Lo stadio venne edificato per fasi e fino al 1996 era dotato della sola tribuna principale. L'impianto con le quattro tribune come lo si pu\u00f2 vedere ora venne completato in tempi record (meno di quattro mesi), avendo la necessit\u00e0 di ospitare la squadra cittadina appena approdata in Serie B che nel frattempo disput\u00f2 le prime gare del campionato allo Stadio Guido Angelini di Chieti.\nLo stadio viene inaugurato il 1\u00ba dicembre 1996 in occasione della 12\u00aa giornata del campionato di Serie B 1996-1997 contro il , alla presenza del presidente del CONI Mario Pescante, ma la gara fu sospesa dopo 25 minuti a causa di una violenta bufera di neve e rinviata a data da destinarsi. Il 15 dicembre nella gara della 14\u00aa giornata di campionato contro la Lucchese terminata 0-0, la prima gara nel nuovo stadio venne disputata in un clima di grande tristezza: cinque giorni prima due giocatori del \"Castello\", Danilo Di Vincenzo e Filippo Biondi, erano morti in un tragico incidente stradale sull'Autostrada del Sole nei pressi di Orvieto. Per commemorarli \u00e8 stata loro dedicata una statua visibile in uno degli ingressi del Patini.\nNell'estate del 2014 alcuni lavori di ristrutturazione volti alla valorizzazione del patrimonio sportivo locale hanno interessato l'impianto, in particolare con l'installazione di 4000 nuove poltroncine che hanno reso lo stadio pi\u00f9 moderno e funzionale. Nella tribuna \"Distinti\" viene riportata la scritta \"Citt\u00e0 Castel di Sangro\".\nDal 20 febbraio 2017 l'impianto diventa \"Centro Federale Territoriale\" della FIGC, primo polo di eccellenza per la formazione tecnico-sportiva di giovani calciatori e calciatrici di et\u00e0 compresa tra i 12 e i 14 anni, i quali vengono seguiti da tecnici federali sia sul campo con allenamenti specifici, ma coinvolti anche in Worshop e altre attivit\u00e0.\nDal 2020 la citt\u00e0 di Castel di Sangro \u00e8 sede del ritiro estivo del Napoli e lo stadio ospita le sedute di allenamento e le gare amichevoli della squadra partenopea.\nDati tecnici.\nIl terreno di gioco misura 105 m di lunghezza per 68 m di larghezza, inoltre gode di grande affidabilit\u00e0 anche in giornate di pioggia. Una delle particolarit\u00e0 \u00e8 la mancanza di una pista di atletica, che ha consentito di realizzare lo stadio a forma rettangolare; ci\u00f2 permette di assistere agli incontri senza l'ostacolo visivo della pista. Ma i cittadini ne hanno sentito la mancanza, essendo presente intorno al campo sportivo prima della costruzione dello stadio, e venendo di tanto in tanto utilizzata anche da atleti di rilievo.\nL'impianto pu\u00f2 ospitare 7.200 spettatori, ma ha raggiunto in occasione di alcune importanti partite le 9.000 presenze, con l'aggiunta di tribune rimovibili. Dispone di un ampio parcheggio esterno, un bar e una tribuna stampa.\nOltre al campo principale (campo \u201cA\u201d) l\u2018impianto dispone di altri 2 campi \u201cB\u201d e \u201cC\u201d, tutti in erba naturale."}
{"id": "509404", "revid": "23117", "url": "https://it.wikipedia.org/wiki?curid=509404", "title": "Nazionale di calcio sudafricana", "text": ""}
{"id": "509411", "revid": "125276371", "url": "https://it.wikipedia.org/wiki?curid=509411", "title": "Bibbia TINTI", "text": "La Bibbia TINTI (Traduzione INTerlineare Italiana) \u00e8 un progetto editoriale che contiene il testo biblico nelle lingue originali con traduzione interlineare italiana.\nContiene il testo biblico originale (ebraico, aramaico, greco) della Biblia Hebraica Stuttgartensia, dell'Edizione Rahlfs della Septuaginta (per le aggiunte proprie di alcuni libri) e del Greek New Testament, con traduzione interlineare, realizzato sulla base di diversi strumenti e versioni (CEI, Diodati, Garofalo, TOB). \u00c8 accompagnata dalla versione italiana della Bibbia CEI a pi\u00e8 di pagina (versione 1974 per l'Antico Testamento, 2008 per il Nuovo Testamento), essenziali passi paralleli, varianti di lettura dei manoscritti, varianti delle versioni antiche (Peshitta, Settanta, Vulgata) o suggerite dal testo originale. \nLa traduzione interlineare (cio\u00e8 presente tra le linee del testo originale, in corrispondenza di ogni singolo termine) \u00e8 fatta con il criterio di privilegiare il pi\u00f9 possibile gli aspetti morfologico-sintattici del testo ebraico, anche a scapito, in alcuni casi, della semantica. Va letta da destra a sinistra, come il testo ebraico. In pochi casi usa alcuni neologismi nell'intento di rendere meglio il senso originario (p.es. \"fuocare fuochi\").\nLa collana \u00e8 pubblicata in volumetti per i tipi delle EDB. Il curatore \u00e8 Roberto Reggi.\nTra il 2001 e il 2014 sono stati pubblicati 30 singoli volumetti, e tra il 2011 e il 2014 sono state pubblicate 5 raccolte: Pentateuco, Profeti, Storici, Sapienziali, Vangeli e Atti.\nLa collana \"La Bibbia quadriforme\" (EDB, 2015-2019), ad opera dello stesso curatore, si compone di 19 volumi contenenti in doppia facciata l'intero testo ebraico veterotestamentario:"}
{"id": "509416", "revid": "119100735", "url": "https://it.wikipedia.org/wiki?curid=509416", "title": "Lesina (attrezzo)", "text": "La lesina \u00e8 un attrezzo usato dai calzolai e dai sellai.\nUtilizzo e composizione.\nTipicamente viene usata per creare i buchi in cui si inserisce lo spago per cucire le suole alle tomaie delle scarpe.\n\u00c8 composta di due parti:\nA differenza del punteruolo, che ha la punta in metallo diritta, la lesina ha la punta curva, di sezione rotonda o piatta. Alcuni modelli hanno, vicino alla punta, un foro che permette di usare la lesina come un ago.\nLa lesina \u00e8 il simbolo del mestiere stesso del calzolaio."}
{"id": "509420", "revid": "1315817", "url": "https://it.wikipedia.org/wiki?curid=509420", "title": "Bartolomeo Sacchi", "text": "Biografia.\nNacque a Piadena, un paese vicino a Cremona chiamato in latino \"Platina\", da cui prese il soprannome. Della sua giovinezza si conosce poco: intraprese la carriera delle armi militando al servizio di Francesco Sforza e Niccol\u00f2 Piccinino come mercenario, ma presto si trasfer\u00ec a Mantova per avviarsi agli studi umanistici. Nella citt\u00e0 dei Gonzaga fu discepolo di Ognibene da Lonigo, che aveva assunto la guida della \"Casa Gioiosa\" dopo Iacopo da San Cassiano, succeduto a Vittorino da Feltre morto nel 1446.\nCominci\u00f2 la sua carriera nel 1453 come precettore dei figli di Ludovico III Gonzaga. Al marchese dedic\u00f2 il primo scritto di cui abbiamo notizia: il \"Bartholomaei Platinensis Divi Ludovici marchionis Mantuae somnium\", un'operetta sotto forma di dialogo in lode delle cure prestate da Ludovico nella trascrizione delle opere di Virgilio.\nSecondo l'uso umanistico Sacchi scelse come \"nom de plume\" quello della propria citt\u00e0 natale, cambiandolo presto da \"Platinensis\" a \"Platina\". Per quanto nel 1456 ottenesse dal duca di Milano Francesco Sforza \u2013 tramite l'intercessione della moglie di Ludovico Barbara di Brandeburgo \u2013 un salvacondotto per andare in Grecia a perfezionare le proprie conoscenze del greco antico e dell'antichit\u00e0 classica, mut\u00f2 parere quando seppe che Giovanni Argiropulo, celebre umanista di orientamento platonico, sarebbe venuto a Firenze in qualit\u00e0 di docente di filosofia, preferendo stabilirsi nella citt\u00e0 medicea.\nNel 1457 si rec\u00f2 quindi a Firenze per ascoltare le lezioni dell'Argiropulo, entrando a far parte dell'ambiente culturale locale e stringendo amicizia con celebri umanisti quali Marsilio Ficino, Poggio Bracciolini, Francesco Filelfo, Cristoforo Landino, Leon Battista Alberti, Giovanni Pico della Mirandola e molti altri. Divenne inoltre precettore presso la famiglia Medici pur legandosi alla famiglia Capponi, di parte repubblicana. Di Neri Capponi tradusse i \"Commentari\" aggiungendo una nota biografica probabilmente pi\u00f9 tarda.\nDegli autori antichi predilesse in particolare Virgilio, che studi\u00f2 molto approfonditamente, curando tra l'altro una raccolta, perduta, dei modi di dire greci presenti nei testi dell'autore mantovano. A Ludovico III Gonzaga sped\u00ec un codice delle \"Georgiche\" e una copia miniata delle opere virgiliane, incitandolo a far erigere in citt\u00e0 un monumento al suo poeta pi\u00f9 noto. Il Platina tenne l'orazione funebre di Ludovico Gonzaga (1478).\nNon fu solo educatore, ma anche umanista, studioso di letteratura e tradizioni popolari: sul finire del 1461 si trasfer\u00ec a Roma al servizio del giovane cardinale Francesco Gonzaga, in qualit\u00e0 di suo segretario; divenne abbreviatore dei papi Pio II e Paolo II con alterne fortune: nel 1467 venne infatti imprigionato e sottoposto a tortura, con l'accusa di congiura contro il Papa, e, assieme ad altri abbreviatori, di avere idee pagane. Per vendetta ritrasse in modo sfavorevole la personalit\u00e0 di Paolo II nella biografia scritta un decennio dopo.\nUscito prosciolto dal processo all'inizio del 1469, vide salire le proprie fortune sotto il papato di Sisto IV, che lo nomin\u00f2 nel 1478 direttore della Biblioteca Vaticana dove scrisse il \"Liber de vita Christi ac omnium pontificum\", una raccolta delle biografie dei pontefici vissuti sino ad allora. Negli stessi anni pubblic\u00f2 il \"De principe\", il \"De vera nobilitate\" e il \"De falso et vero et bono\".\nIl suo lavoro principale resta tuttavia un breve trattato di gastronomia, il \"De honesta voluptate et valetudine\". Il \"De honesta voluptate et valetudine\" fu stampato una prima volta a Roma da Han tra il 1473 e il 1475 (i pi\u00f9 propendono per il 1474), anonimo e senza note tipografiche, e subito dopo, nel 1475, a Venezia (\"Platine de honesta voluptate et valetudine, Venetiis: Laurentius de Aquila\", 1475) con indicazione di autore e note tipografiche. L'edizione pi\u00f9 \"corretta\", fra le antiche, secondo l'italianista Emilio Faccioli, rimane quella pubblicata a Cividale del Friuli nel 1480, prima opera stampata da Gerardo da Fiandra in Friuli. In quest'opera, il Platina trascrive in latino tutte le ricette - originariamente scritte in lingua volgare - di Maestro Martino, il pi\u00f9 celebre cuoco del XV secolo, di cui il Platina loda l'inventiva, il talento, la cultura. La forza iconoclasta di Martino, spinge il Platina su inedite, quanto avveniristiche, analisi sulla gastronomia, sulla dieta, sul valore del cosiddetto \"cibo del territorio\" e persino sull'utilit\u00e0 di una regolare attivit\u00e0 fisica.\nMor\u00ec a Roma il 21 settembre 1481, forse a causa della peste. Fu sepolto nella basilica di Santa Maria Maggiore."}
{"id": "509422", "revid": "124676902", "url": "https://it.wikipedia.org/wiki?curid=509422", "title": "Enrico Peyretti", "text": "Biografia.\n\u00c8 stato presidente centrale della Federazione Universitaria Cattolica Italiana (FUCI) dal 1959 al 1961 avendo come vice-presidente Pier Cesare Bori e assistente ecclesiastico mons. Franco Costa. Laureato in Giurisprudenza all'Universit\u00e0 di Torino, licenziato in teologia all'Universit\u00e0 Gregoriana di Roma. Ordinato presbitero nel 1964 e ritornato laico nel 1974. Nel periodo del post-Concilio Vaticano II anim\u00f2 a Torino alcune realt\u00e0 ecclesiali di base, e collabor\u00f2 con l'arcivescovo Michele Pellegrino. Fond\u00f2 nel 1971 (e diresse fino al 2001), assieme ad \"alcuni cristiani di Torino\", la rivista mensile \"il foglio\" (www.ilfoglio.info e anche in facebook: il foglio-mensile), che ancora oggi rappresenta un vivace luogo di riflessione su tematiche religiose e politiche da parte del Cristianesimo di base. Abilitato all'insegnamento di Scienze Umane, ha insegnato storia e filosofia nei licei statali. Svolge attivit\u00e0 come ricercatore per la pace nel Centro Studi \"Domenico Sereno Regis\" di Torino, sede dell\"'Ipri (Italian Peace Research Institute)\"; \u00e8 stato membro del comitato scientifico del \"CISP, Centro Interatenei Studi per la Pace\" delle Universit\u00e0 piemontesi. \u00c8 membro della rete internazionale Rete Transcend per la Pace, Sviluppo e Ambiente. \u00c8 un riferimento all'interno del Movimento nonviolento e del Movimento Internazionale di Riconciliazione.\nOpere.\nHa pubblicato:\nHa curato, inoltre,\nIn quest'ultimo testo, di cui \u00e8 il traduttore, \u00e8 presente anche la ricerca bibliografica \"Difesa senza guerra. Bibliografia storica delle lotte nonarmate e nonviolente\", disponibile anche, con aggiornamenti successivi, nella rete telematica, e in suo blog.\nCollabora regolarmente a riviste italiane come \"il foglio (mensile)\", \"Rocca\", \"Servitium\", \"Azione Nonviolenta\". Ha collaborato alle riviste di cultura: Bozze, Sisifo, Quaderni Satyagraha, Il Tetto, Segno, Giano, Annuario di Filosofia 2006, L'ospite ingrato, \u00e9upolis, Confronti, Lo Straniero, Mosaico di pace, Incontri, Parolechiave, Politica e Societ\u00e0, Spaziofilosofico, Madrugada, Viottoli, MicroMega e al giornale telematico \"La nonviolenza \u00e8 in cammino\". Ha pubblicato contributi in vari volumi collettivi.\nHa collaborato alle attivit\u00e0 culturali, a Torino, del Centro Studi Piero Gobetti e del Centro Evangelico di Cultura. Ha presentato contributi a vari convegni nazionali di ricerca sulla pace, sulla Difesa Popolare Nonviolenta; ha tenuto lezioni in varie Scuole di pace, in seminari universitari (Bologna, Macerata, Torino, Padova, Roma, Udine), in corsi di aggiornamento per insegnanti ed ha collaborato con vari enti nella formazione degli obiettori di coscienza."}
{"id": "509423", "revid": "363629", "url": "https://it.wikipedia.org/wiki?curid=509423", "title": "Elezioni regionali in Italia del 1970", "text": "Le elezioni regionali italiane del 1970 si sono tenute il 7 e 8 giugno, e hanno riguardato per la prima volta le regioni a statuto ordinario. Si svolsero insieme alle elezioni amministrative provinciali e comunali."}
{"id": "509425", "revid": "363629", "url": "https://it.wikipedia.org/wiki?curid=509425", "title": "Elezioni regionali in Italia del 1975", "text": "Le elezioni regionali italiane del 1975 si sono tenute il 15 e 16 giugno insieme alle amministrative.\nPiemonte, Veneto e Lazio ottennero 10 seggi in pi\u00f9 dopo il precedente censimento.\nIl Piemonte, la Liguria e il Lazio passarono a maggioranze rosse PCI-PSI. Fu uno smacco per la DC cos\u00ec grave da portare alla chiusura anticipata della legislatura nazionale un anno dopo.\nRisultati nelle singole regioni.\nNota: per il meccanismo elettorale, la maggioranza relativa nelle Marche fu vinta dalla DC."}
{"id": "509426", "revid": "363629", "url": "https://it.wikipedia.org/wiki?curid=509426", "title": "Elezioni regionali in Italia del 1980", "text": "Le elezioni regionali italiane del 1980 si sono tenute l'8 e il 9 giugno insieme alle amministrative.\nRisultati nelle singole regioni.\nNota: per il meccanismo elettorale, la maggioranza relativa nelle Marche fu vinta dalla DC."}
{"id": "509427", "revid": "363629", "url": "https://it.wikipedia.org/wiki?curid=509427", "title": "Elezioni regionali in Italia del 1985", "text": "Le elezioni regionali italiane del 1985 si sono tenute il 12 e 13 maggio."}
{"id": "509428", "revid": "363629", "url": "https://it.wikipedia.org/wiki?curid=509428", "title": "Elezioni regionali in Italia del 1990", "text": "Le elezioni regionali italiane del 1990 si sono tenute il 6 e 7 maggio"}
{"id": "509430", "revid": "767487", "url": "https://it.wikipedia.org/wiki?curid=509430", "title": "Napoli Centrale (gruppo musicale)", "text": "I Napoli Centrale sono uno dei pi\u00f9 importanti complessi del panorama della musica jazz-rock italiana degli anni settanta. Il leader della band \u00e8 il noto sassofonista napoletano James Senese che fond\u00f2 il gruppo con Franco Del Prete, insieme anche negli Showmen.\nStoria.\nIl complesso viene fondato nel 1975 grazie a James Senese, eclettico sassofonista, e al batterista Franco Del Prete provenienti dalla precedente esperienza musicale negli Showmen.\nGli altri componenti della formazione sono Mark Harris (piano) e Tony Walmsley (basso e chitarra) che dopo il primo LP abbandona il gruppo per unirsi a un'altra formazione, il Rovescio della Medaglia. \nIn seguito si aggiungono per un breve periodo Pippo Matino al basso elettrico e Peppe Sannino alle percussioni. Nella band, prima di dedicarsi alla carriera solista, per qualche periodo ha militato anche Pino Daniele al basso.\nIl nome, che gli viene suggerito da Raffaele Cascone (uno dei presentatori della storica trasmissione radiofonica \"Per voi giovani\"), \u00e8 la denominazione della stazione ferroviaria del capoluogo campano a indicare il viavai di gente, corpi e volti diversi in un incontro popolare-culturale che \u00e8 poi la base da cui parte la musica di Senese, anch'egli \"figlio della guerra\".\nI modelli da cui trarre spunto sono John Coltrane, il Miles Davis del periodo elettrico, ma anche i Weather Report tra cui, soprattutto, Wayne Shorter e Joe Zawinul, a creare un mix di Jazz-Rock-Prog unico nel panorama della musica italiana degli anni settanta. \nProprio nel 1975 esce il primo album omonimo del complesso, che presenta la storica canzone \"Campagna\", assieme a \"Pensione Floridiana\", e \"Vecchie, Mugliere, Muorte e Criaturi\" dove i temi sono quelli dell'emigrazione, della povert\u00e0, dello sfruttamento e dell'inesorabile passaggio dalla societ\u00e0 agricola a quella industriale.\nL'anno dopo \u00e8 la volta dell'album \"Mattanza\" grazie al cui successo la band partecipa al Montreux Jazz Festival.\nQui spiccano brani come \"Sangue Misto\" e \"Simme Iute E Simme Venute\".\nIl tecnico del suono per quest'album \u00e8 Bobby Solo e il lavoro probabilmente rappresenta quello meglio registrato dal complesso napoletano.\nNel 1977 \u00e8 la volta del pi\u00f9 sperimentale \"Qualcosa ca nu' mmore\", per la cui produzione vengono ingaggiati Pino Daniele al basso, allora ancora sconosciuto, e Ciro Ciscognetti alle tastiere. \nBrani come \"O Nemico Mio\", \"A musica mia che r'\u00e8\" o \"Nun Song Na Vacca\" dai temi stavolta meno espliciti chiudono il periodo d'oro dalla band partenopea.\nSegue un lungo periodo di inattivit\u00e0, periodo nel quale James Senese intraprende una carriera da solista, fino all'uscita degli album \"Jesceallah\" e \"Zitte! Sta venenn' 'o mammone\", usciti rispettivamente nel 1992 e nel 2001.\nTra il 2015 e il 2016 con i Napoli Centrale fa oltre 180 concerti in tutta Italia con qualche puntata all'estero. Sempre nel 2016 esce il nuovo album dei Napoli Centrale \"'O Sanghe\" (Ala Bianca/Warner) che vede nuovamente Franco Del Prete collaborare ai testi. L'album vince la targa Tenco come miglior album in dialetto.\nLa formazione attuale dei Napoli Centrale vede James Senese alla voce e sax, Rino Calabritto al basso, Lorenzo Campese alle tastiere e Fredy Malfi alla batteria.\nFormazione.\nNegli anni il gruppo ha subito molte trasformazioni, della band delle origini \u00e8 rimasto soltanto James Senese.\nL'attuale formazione del gruppo \u00e8 la seguente:\nMembri passati\n\"Tastiere:\"\n\"Basso:\"\n\"Batteria:\""}
{"id": "509431", "revid": "1448629", "url": "https://it.wikipedia.org/wiki?curid=509431", "title": "Joseph Proust", "text": "Figlio di uno speziale, nel 1775 fu nominato farmacista dell'Ospedale de la Salp\u00eatri\u00e8re a Parigi.\nRitorn\u00f2 in Francia nel 1806 per questioni di famiglia ma non pot\u00e9 pi\u00f9 lasciare il paese perch\u00e9 Napoleone Bonaparte fu costretto, dietro sollecitazione dei reali spagnoli, ad intervenire negli affari di Spagna.\nDopo il suo rientro in Francia si dedic\u00f2 allo studio degli alimenti arrivando a scoprire la leucina, uno degli amminoacidi fondamentali che entra nella costituzione delle proteine.\nDivenne membro dell'Accademia delle Scienze nel 1816. \u00c8 considerato uno dei precursori della teoria atomica.\nLegge delle proporzioni definite.\nGrazie ad alcuni esperimenti, studiando la pirite, Proust scopr\u00ec che questa presentava una composizione costante indipendentemente dal luogo di provenienza. In particolare, la pirite era formata sempre e solo da ferro e zolfo, rispettivamente in una proporzione di 1:0,57.\nTale regolarit\u00e0 si presentava anche in altri minerali, per cui arriv\u00f2 alla formulazione della legge delle proporzioni definite, enunciata nel 1799, la quale regola la formazione dei composti chimici a partire dagli elementi che li compongono. Essa recita:\nUn altro esempio potrebbe essere il carbonato di rame: qualunque sia la sua origine (naturale o preparato in laboratorio), contiene rame, carbonio e ossigeno sempre nelle stesse proporzioni.\nSecondo Proust, \"...un composto \u00e8 un prodotto privilegiato al quale la natura ha dato una composizione costante\".\nEsistono per\u00f2 delle eccezioni costituite dai cosiddetti composti non stechiometrici."}
{"id": "509432", "revid": "767487", "url": "https://it.wikipedia.org/wiki?curid=509432", "title": "Camillo Affarosi", "text": "Biografia.\nFu benedettino della Congregazione cassinese, in San Giovanni di Parma, e assunse il nome paterno di Camillo. Fu abate del monastero dei SS. Pietro e Prospero, dopo esservi entrato nel 1698. Studi\u00f2 a Parma e a Modena, sotto la guida dell'erudito padre Benedetto Bacchini; nel periodo 1716-1721, 1727-1734 fu cellario (economo) del suo monastero, di cui riordin\u00f2 l'archivio, compilandone l'inventario e preparando la pubblicazione delle \"Memorie istoriche di S. Prospero di Reggio\", stampato a Padova tra il 1733 e il 1737.\nNel 1734 egli venne promosso priore e tale rimase per sei anni, passando poi a esercitare nell'abbazia di Modena lo stesso ufficio per altri tre anni. Nel 1743 torn\u00f2 a Reggio col titolo di abate (nel 1745 di visitatore) e vi rimase fino al 1748, allorch\u00e9, eletto procuratore generale della Congregazione cassinese, fu costretto a trasferirsi a Roma. Fu amico e stimato collaboratore di Ludovico Antonio Muratori, al quale forn\u00ec, perch\u00e9 venisse pubblicato nel tomo XVIII dei \"Rerum Italicarum Scriptores\", il testo della \u00abCronaca di Pietro Gazata\u00bb. Nelle sue \"Memorie istoriche\" afferm\u00f2 che San Prospero non era Prospero l'Aquitano come voleva la tradizione, dando cos\u00ec vita ad una forte polemica che vide chiamati in causa diversi studiosi della Chiesa reggiana, in particolar modo il padre Paolo Maria Cardi. Affarosi port\u00f2 nell'ambiente reggiano, chiuso e tradizionalista, il nuovo indirizzo storico-critico che stava formandosi in Europa e lo sperimentalismo galileiano."}
{"id": "509433", "revid": "20654", "url": "https://it.wikipedia.org/wiki?curid=509433", "title": "Isole Salomone", "text": "Le Isole Salomone (in inglese \"Solomon Islands\") sono uno Stato insulare dell'oceano Pacifico meridionale, nell'Oceania vicina, parte dell'omonimo arcipelago e situate ad est della Papua Nuova Guinea. Consistono in circa mille isole, che complessivamente coprono una superficie di 28.000 chilometri quadrati. La capitale, che sorge sull'isola di Guadalcanal, \u00e8 Honiara, con circa 80.000 abitanti.\nOrigini del nome.\nQuando nel 1568 il navigatore spagnolo \u00c1lvaro de Menda\u00f1a de Neira scopr\u00ec l'arcipelago, pens\u00f2 di aver trovato il biblico regno di Ofir (\"Libro delle Cronache\"), sede delle miniere di re Salomone.\nStoria.\nLe Isole Salomone, insieme a tutta la Melanesia insulare, furono colonizzate dall'uomo durante il II e I millennio a.C.\nI primi abitatori dell'arcipelago furono dei gruppi di navigatori-mercanti provenienti dalle Isole Figi, che vi introdussero piante ed animali addomesticati. Nella regione i commercianti diffusero un tipo di ceramiche di tradizione \"lapita\" forse originario delle Isole Molucche; questa cultura tramont\u00f2 solo nel 300 d.C.\nI primi europei che arrivarono nell'arcipelago furono nel 1567 gli spagnoli, che nell'isola Santa Isabella stabilirono un presidio (Puerto de la Estrella y de Cabo Brul\u00e8) a difesa della rotta pacifica dei galeoni tra le Filippine e il Messico.\nLe popolazioni locali vissero nell'ambito di societ\u00e0 tribali simili in tutto il Pacifico fino all'arrivo dei conquistatori inglesi durante le ultime esplorazioni avvenute alla fine del XIX secolo.\nNel 1893 l'arcipelago divenne un protettorato britannico, status che mantenne fino al 7 luglio 1978 quando fu proclamata l'indipendenza e fu adottato il nuovo stendardo nazionale in accordo con la regina Elisabetta II.\nDal 1997 le isole sono state teatro di violenti scontri etnici, tanto che nel giugno 2003 vi \u00e8 stata dispiegata una forza multinazionale a guida australiana (Regional Assistance Mission to the Solomon Islands (RAMSI) con lo scopo di disarmare le milizie etniche e ristabilire l'ordine.\nNell'aprile 2006 l'elezione a primo ministro di Snyder Rini ha scatenato una sommossa nella capitale. Bersaglio dell'attacco \u00e8 stata la comunit\u00e0 commerciale cinese accusata di avere comprato l'elezione. Il ministro \u00e8 stato messo al sicuro dal pronto intervento di 220 soldati australiani e si \u00e8 dimesso. Il parlamento lo ha sostituito con Manasseh Sogavare, del Partito Popolare Progressista, che ha subito dimostrato di non gradire la presenza di truppe straniere. Questo nonostante gli Australiani abbiano opportunamente sostenuto l'attivit\u00e0 del ministero delle finanze, della banca centrale e delle forze di polizia.\nIl 6 febbraio 2013, un violento terremoto di magnitudo 8, seguito da uno tsunami, ha colpito le isole Santa Cruz con epicentro nella provincia di Temotu.\nVerso la fine di novembre del 2021 \u00e8 scoppiata una protesta contro Sogavare perch\u00e9, a partire dal 2019, aveva deciso di aprire dei rapporti diplomatici con la Cina, tagliando invece quelli con Taiwan. \nI manifestanti hanno preso d'assalto il parlamento, chiedendo le dimissioni di Sogavare; sono per\u00f2 stati successivamente dispersi dalla polizia con l'utilizzo di lacrimogeni. \nIn seguito, violando il coprifuoco imposto dal governo, molti cittadini si sono uniti ai manifestanti, dando inizio ad una massiccia protesta; \u00e8 anche stato dato alle fiamme una parte del quartiere cinese della capitale e una stazione di polizia come protesta alle scelte diplomatiche del premier. \nPer sedare la rivolta l'Australia ha mandato polizia ed esercito, tenendoci per\u00f2 a specificare che non intende intromettersi negli affari interni del paese. La forza d'intervento era rafforzata anche da 50 militari di Figi e 34 di Papua Nuova Guinea; in tutto erano presenti circa 200 soldati.\nIn seguito anche la Nuova Zelanda annuncia l'invio di 75 uomini per unirsi alla forza di pace capitanata dall'Australia. 15 uomini arrivano gi\u00e0 gioved\u00ec 2 dicembre, i restanti 50 il 4 dicembre. \nTerritorio.\nPosizione e confini.\nLe isole Salomone sono un gruppo di isole di origine vulcanica situate ad est della Papua Nuova Guinea, tra le latitudini di 5\u00b0S e 13\u00b0S e le longitudini di 155\u00b0E e 169\u00b0E.\nLo stato sovrano delle isole Salomone \u00e8 composto da due arcipelaghi distinti, l'Arcipelago delle Isole Salomone propriamente dette a nord-ovest e il pi\u00f9 piccolo Arcipelago delle isole Santa Cruz a sud-est.\nL'isola di Bougainville (facente parte delle Salomone Settentrionali), insieme alle isole Choiseul, Santa Isabel, Isole Shortland e Ontong Java, fece parte dal 1885 al 1919 della Nuova Guinea Tedesca e delle Isole Salomone Britanniche dal 1919 al 1949. \nGeograficamente, l'Isola di Bougainville fa parte del gruppo delle Salomone ma politicamente costituisce ora la Regione autonoma di Bougainville dello stato di Papua Nuova Guinea.\nSuperficie.\nIl territorio \u00e8 costituito da sei isole maggiori e da circa altre 992 piccole isole in Oceania, ad est della Papua Nuova Guinea ed a nord-ovest di Vanuatu, per un'estensione di circa 28.400 chilometri quadrati.\nMorfologia.\nL'isola principale \u00e8 Guadalcanal sulla quale si trovano le cime pi\u00f9 alte, il monte Popomanaseu (2335 m) e il monte Makarakomburu (2310 m); le altre isole maggiori sono Santa Isabel, Makira, Malaita, Nuova Georgia e Choiseul. Il gruppo comprende altre 992 isole e atolli minori. Le isole si estendono da est a ovest per circa 1500\u00a0km. L'isola di Santa Cruz, che d\u00e0 nome al piccolo arcipelago sud-orientale, \u00e8 situata a nord di Vanuatu a circa 200\u00a0km dall'isola pi\u00f9 vicina.\nIl territorio delle isole \u00e8 montuoso o collinare e ricoperto di una ricca vegetazione perlopi\u00f9 forestale.\nI vulcani attivi e dormienti sono molto numerosi. Particolarmente famoso \u00e8 il vulcano sottomarino Kavachi, che nell'eruzione del maggio 2000 lanciava lava a 70 m sopra il mare e nell'autunno del 2002 ha dato vita a una precaria isola vulcanica, alta 10\u201315 m e scomparsa quasi subito.\nClima.\nLe isole hanno un clima equatoriale estremamente umido tutto l'anno. La temperatura media \u00e8 pari a 27\u00a0\u00b0C con variazioni minime nel corso dell'anno. Il periodo pi\u00f9 fresco \u00e8 tra i mesi di giugno e agosto mentre i venti provenienti da nord-ovest nel periodo compreso fra novembre e aprile provocano un aumento delle precipitazioni e occasionali cicloni. Le precipitazioni annue sono pari a 3050\u00a0mm.\nTali precipitazioni sono pi\u00f9 intense nelle aree montuose.\nFlora e fauna.\nVegetazione.\nLe isole sono ricoperte quasi interamente da una giungla lussureggiante (per circa il 90% del territorio), favorita dal carattere prevalentemente montuoso delle isole e dalla bassa densit\u00e0 di popolazione. Si notano talune piantagioni di palme lungo la costa e aree di dimensione limitata adibite a coltivazione.\nDal punto di visto ecologico, si distinguono due bioregioni: la foresta pluviale delle isole Salomone (in senso geografico, compresa l'isola di Bougainville) e la foresta pluviale delle isole Santa Cruz. La prima, che presenta molte variazioni a seconda dei versanti e delle singole isole, \u00e8 dominata da dodici specie di alberi dei generi \"Calophylum\", \"Campnosperma\", \"Dillenia\", \"Elaeocarpus\", \"Endospermum\", \"Gmelina\", \"Maranthes\", \"Parinari\", \"Pometia\", \"Schizomeria\", \"Terminalia\". La seconda rientra nelle caratteristiche generali della foresta pluviale di Vanuatu, anche se condivide con la prima alcune specie; da segnalare la presenza nelle isole Santa Cruz della conifera australe \"Agathis\".\nFauna.\nI mammiferi sono rappresentati nelle Isole Salomone da una cinquantina di specie, molte endemiche. Oltre a numerose specie di pipistrelli e alcune specie di roditori, si conta un'unica specie di mammiferi terrestri, il marsupiale \"Phalanger orientalis\".\nTra i mammiferi acquatici, va segnalata la presenza del dugongo.\nGli uccelli sono pi\u00f9 largamente rappresentati. Anche tra essi, peraltro, non mancano gli endemismi, numerosissimi, di cui menzioniamo solo pochi esempi:\nPopolazione.\nComposizione etnica.\nIl gruppo etnico largamente prevalente \u00e8 quello dei melanesiani, primi abitanti delle isole.\nTuttora rappresentano il 93% della popolazione dell'arcipelago, seguiti da polinesiani (4%) e micronesiani (1,5%).\nIl restante 1,5% \u00e8 costituito in prevalenza da asiatici (vivace la comunit\u00e0 cinese a Honiara) e qualche decina di europei discendente dai colonizzatori, che scelsero di rimanere sulle isole anche al termine del periodo coloniale delle rispettive nazioni.\nLe etnie dei polinesiani e dei micronesiani risiedono principalmente nelle isole esterne.\nIstruzione e sanit\u00e0.\nL'istruzione primaria \u00e8 impartita in prevalenza nelle scuole pubbliche. La scuola secondaria fornisce un'istruzione pratica orientata allo sfruttamento delle risorse locali con particolare riguardo all'agricoltura.\nIl tasso di analfabetismo \u00e8 del 23,4%.\nLa sanit\u00e0 risente della mancanza di strutture e personale specializzato.\nLingue e dialetti.\nNell'arcipelago si parlano ben 74 lingue diverse, quattro delle quali (il dororo, il guliguli, il kazukuru e il vano) risultano per\u00f2 estinte.. Una sola di queste lingue ha pi\u00f9 di locutori, il kwara'ae che trova la sua origine a Malaita.\nNelle isole centrali si parlano lingue oceaniche, come anche le lingue Reefs-Santa Cruz, mentre nelle isole pi\u00f9 lontane (Rennell e Bellona a sud, Tikopia, Anuta e Fatutaka ad est, Sikaiana a nord-est, Luaniua a nord) sono diffuse lingue polinesiane. Gli immigrati provenienti dalle Isole Gilbert, ora Kiribati, e Tuvalu parlano invece le rispettive lingue oceaniche. \nPur essendo l'unica lingua ufficiale, l'inglese \u00e8 parlato solo dall'1-2% della popolazione, l'idioma pi\u00f9 diffuso, infatti, \u00e8 il \"pijin salomoniano\", vera e propria \"lingua franca\" del paese.\nReligione.\nIl 96% della popolazione professa il cristianesimo (cattolici romani 19%, anglicani 44%, Chiesa Unita della Papua Nuova Guinea e di Salomone 12%, battisti 10%, avventisti 7%, altri 4%). Il restante 4% dei salomoniani pratica culti tradizionali.\nEconomia.\nLe Isole Salomone sono uno degli stati pi\u00f9 poveri dell'Oceania e in genere del mondo.\nL'economia si basa essenzialmente sul settore primario: prevale l'agricoltura di sussistenza di prodotti come taro, riso, manioca, ortaggi e frutta tropicale. Sono anche presenti piantagioni di cacao e di cocco da cui si ottiene la copra, prodotto in maggioranza esportato.\nImportante \u00e8 anche la pesca, i mari delle Salomone presentano una varia fauna ittica, compresi squali e crostacei.\nIl sottosuolo contiene riserve di rame, baussite, oro, piombo e nichel che non sono tuttavia sfruttate.\nInoltre sono importanti anche i prodotti forestali, in particolare il legname: l'eccessiva deforestazione cre\u00f2 problemi a Guadalcanal ma il governo si \u00e8 impegnato in un processo di recupero che ha dato i suoi frutti e contribuito a riforestare l'isola.\nIl settore secondario \u00e8 quasi del tutto assente, mentre il terziario si limita ad attivit\u00e0 turistiche, legate alla cultura e alla natura incontaminata delle isole (18.000 ingressi turistici nel 2008) e un limitato sistema di trasporti e servizi.\nRimangono fondamentali gli aiuti dall'estero (soprattutto dall'Australia), che rappresentano quasi il 47% del PIL delle isole.\nArte.\nL'arte di questa zona si pu\u00f2 suddividere tra varie aree, a seconda della etnia presa in esame. Se la produzione delle maschere e delle statue non \u00e8 proprio imponente, importante \u00e8 quella degli scudi dipinti, utilizzati sia per le cerimonie sia per le parate. Molto diffusi e belli gli oggetti di uso comune, come ad esempio i \"barava\", ossia dischi-moneta.\nNell'area settentrionale si producono statue femminili nere con attributi ben in vista, grandi occhi rotondi e un copricapo a canestro colorato. Nelle zone meridionali prevale la produzione di intarsi impreziositi da conchiglie e madreperla.\nDovunque appare importante la realizzazione di piroghe e di vasi sacrificali che raggiungono anche i due metri, caratterizzati dalla raffigurazione di animali. La tendenza comune a tutte le isole Salomone \u00e8 quella di sovrapporre il profilo dell'uomo a quello del cane, essere che secondo la leggenda locale insegn\u00f2 le scienze alla popolazione.\nSport.\nNelle Isole Salomone lo sport pi\u00f9 diffuso \u00e8 il calcio, ma sono presenti anche la pallacanestro e la pallavolo. La nazione ha anche ospitato la Coppa delle nazioni oceaniane 2012, venendo eliminata in semifinale da Tahiti.\nIl risultato sportivo pi\u00f9 prestigioso raggiunto da una selezione salomonese riguarda il calcio a 5, con la vittoria della Coppa delle nazioni oceaniane del 2008 e la conseguente qualificazione ai mondiali del 2008.\nOrdinamento.\nLe Isole Salomone sono una monarchia costituzionale con un sistema parlamentare. La costituzione approvata nel 1978 stabilisce che il capo dello stato \u00e8 il sovrano britannico.\nAd oggi Elisabetta II \u00e8 la Regina delle Isole Salomone e in sua assenza \u00e8 rappresentata da un governatore generale nominato dal Parlamento che rimane in carica 5 anni.\nIl Parlamento \u00e8 unicamerale e composto da 50 membri eletti per quattro anni tramite suffragio diretto da tutti i cittadini maggiori di 18 anni. Il Primo ministro \u00e8 eletto dal Parlamento.\nStemma.\nLo stemma delle Isole Salomone \u00e8 uno scudo contornato da un coccodrillo e da uno squalo. Nella parte superiore dello stemma \u00e8 presente un elmetto con decorazioni, sormontato da un sole stilizzato.\nNella parte inferiore \u00e8 mostrato il motto ufficiale che recita: \"Comandare \u00e8 servire\".\nPolitica interna.\nL'attuale governatore generale delle isole Salomone \u00e8 Sir David Vunagi dal 7 luglio 2019.\nLa politica interna delle isole Salomone \u00e8 caratterizzata da coalizioni piuttosto instabili, i voti di sfiducia sono frequenti cos\u00ec come i rimpasti fra i ministri. L'attuale primo ministro \u00e8 Manasseh Sogavare dal 24 aprile 2019.\nPolitica estera.\nLe Isole Salomone fanno parte delle Nazioni Unite, del Commonwealth, del Secretariat of the Pacific Community (SPC) del Pacific Islands Forum, del Melanesian Spearhead Group (MSG), del Fondo Monetario Internazionale e dei paesi APC\nGeografia antropica.\nSuddivisioni amministrative.\nDa un punto di vista amministrativo le Isole Salomone sono divise in 9 province, amministrate da un'assemblea provinciale eletta a suffragio diretto; ad esse \u00e8 equiordinata la citt\u00e0 di Honiara, amministrata dal rispettivo consiglio cittadino. Le province sono:\nCitt\u00e0 importanti.\nHoniara, la capitale e la citt\u00e0 principale, \u00e8 situata sull'isola di Guadalcanal. All'ultimo censimento, nel 1999, contava 49.107 abitanti; nel 2010, secondo stime recenti, aveva raggiunto 63.343 ab."}
{"id": "509437", "revid": "287204", "url": "https://it.wikipedia.org/wiki?curid=509437", "title": "Abessivo", "text": "L'abessivo \u00e8 il caso che indica mancanza di qualcosa (senza qualcuno, senza qualcosa). Esiste in lingua finlandese, in estone, in alcune lingue sami ed in turco.\nIn finlandese si usa con verbi e sostantivi col suffisso \"-tta/-tt\u00e4\". Per esempio \"opettaja\" (insegnante) diventa col abessivo \"opettajatta\" (senza insegnante), \"j\u00e4\u00e4\" (ghiaccio) diventa \"j\u00e4\u00e4tt\u00e4\" (senza ghiaccio).\nCon i verbi l'utilizzo \u00e8 simile: \"heitt\u00e4\u00e4\" (lanciare) diventa \"heitt\u00e4m\u00e4tt\u00e4\" (senza lanciare, senza aver lanciato).\nDa precisare comunque che con i sostantivi, per indicare la mancanza, \u00e8 pi\u00f9 frequente l'uso della preposizione \"ilman\" pi\u00f9 il partitivo."}
{"id": "509438", "revid": "729019", "url": "https://it.wikipedia.org/wiki?curid=509438", "title": "Scuola europea di Varese", "text": "La Scuola europea di Varese, fondata nel 1960, \u00e8 una delle 14 scuole europee esistenti nell'Unione europea, l'unica in Italia. Si trova a Varese, nel quartiere Montello. Originariamente, la scuola venne realizzata per ospitare ed educare gli alunni figli di dipendenti del Centro Comune di Ricerca di Ispra ma, nel limite dei posti disponibili, accetta anche altri studenti.\nRispetto alle consorelle di Bruxelles e Lussemburgo, la Scuola Europea di Varese ha una taglia media ed ospita attualmente pi\u00f9 di 1350 studenti di 47 nazionalit\u00e0 diverse. \u00c8 articolata in cinque sezioni linguistiche (italiana, inglese, francese, tedesca e olandese) ed offre l'insegnamento della lingua materna di tutti i paesi membri dell'Unione Europea. La scuola possiede anche una mensa molto ampia che ospita ogni giorno pi\u00f9 di mille persone tra alunni, insegnanti e personale ATA.\nLa struttura \u00e8 divisa in tre sezioni distinte: la scuola materna, la scuola primaria e la scuola secondaria. L'attuale direttrice ad interim \u00e8 Ariane Farinelle, di nazionalit\u00e0 Belga.\nStruttura.\nLa scuola materna ospita i bambini dai 4 ai 5 anni, per un ciclo di studi che dura generalmente due anni, mentre la scuola elementare ospita i bambini dai 6 ai 10 anni, per un ciclo di studi che dura cinque anni. Le due sezioni sono ospitate in due edifici distinti, dotati di palestra e giardino.\nFacendo riferimento al sistema italiano, la scuola secondaria comprende sia le medie, con un ciclo di studi di tre anni, che le scuole superiori, con due bienni. Il primo biennio (ciclo di pre-orientamento) termina con una serie di esami armonizzati, mentre il secondo ciclo (ciclo di orientamento) termina con una serie di esami armonizzati uguali in tutte le scuole europee che sanciscono l'ottenimento della licenza liceale europea, comunemente denominata BAC o \"baccalaureato europeo\". La Scuola Europea di Varese \u00e8 l'unica scuola sul territorio italiano abilitata a rilasciare tale diploma.\nLe classi della scuola secondaria sono ospitate negli edifici \"Erasmus\" e \"Da Vinci\", dove si trovano anche i servizi (aula magna, mensa, infermeria, biblioteca, aule studio, laboratori). Accanto si trovano le palestre, una pista di atletica di 200\u00a0m e due campi di gioco per calcio e pallacanestro.\nLa scuola \u00e8 ubicata in un campus di 40.000\u00a0m\u00b2 al cui ingresso si trova la villa liberty, sede della direzione e dell'amministrazione della scuola.\nProgramma di studio.\nAl di fuori della lingua materna, la scuola europea prevede lo studio di almeno due lingue straniere. La prima viene insegnata fin dal primo anno di scuola primaria e dalla terza secondaria diviene lingua d'insegnamento della storia e geografia e poi delle scienze umane. La seconda lingua straniera (a scelta fra le lingue ufficiali dell'Unione europea) viene insegnata a partire dal secondo anno di scuola secondaria. \u00c8 possibile inoltre lo studio di una terza lingua straniera (a scelta fra le lingue ufficiali dell'Unione europea) a partire dal primo anno di liceo. Il latino pu\u00f2 essere studiato dalla terza classe secondaria in avanti.\nOltre alla lingua materna, a due lingue straniere e alla matematica, fra le materie obbligatorie durante i primi due anni di liceo ci sono anche la chimica, la fisica e la biologia; la storia e la geografia (nella prima lingua straniera). Gli studenti devono inoltre scegliere fra alcune materie opzionali quali latino, greco antico, economia, terza lingua straniera, arte, musica o informatica per caratterizzare il loro percorso di studi.\nAll'inizio degli ultimi due anni di liceo gli studenti possono rivedere la loro scelta delle materie e stabilire un piano di studi che possa tenere conto, pur nel limite dei corsi che la scuola riesce ad organizzare in base al numero degli alunni interessati, dei requisiti richiesti per l'accesso ad alcune facolt\u00e0 universitarie.\nAlla fine degli anni di insegnamento, agli studenti viene conferito il diploma di licenza liceale europea, che \u00e8 valido per entrare in tutte le universit\u00e0 dell'Unione europea al pari dei diplomati nazionali. Il baccalaureato europeo \u00e8 anche riconosciuto in numerose universit\u00e0 di stati non appartenenti all'Unione."}
{"id": "509442", "revid": "247222", "url": "https://it.wikipedia.org/wiki?curid=509442", "title": "Emisfero anteriore", "text": ""}
{"id": "509443", "revid": "247222", "url": "https://it.wikipedia.org/wiki?curid=509443", "title": "Emisfero posteriore", "text": ""}
{"id": "509444", "revid": "70217", "url": "https://it.wikipedia.org/wiki?curid=509444", "title": "Allativo", "text": "L'allativo (o direttivo) \u00e8 il caso che indica \"moto verso luogo esterno\". \u00c8 presente, ad esempio, nell'ittito, nel basco, nel finlandese, nell'ungherese, nel lituano arcaico e nel tibetano. \u00c8 presente anche in quenya, l'antica lingua elfica immaginaria creata da J.R.R. Tolkien.\nEsempi:\nIn alcune lingue, come l'ungherese, l'allativo \u00e8 un vero e proprio caso, usato regolarmente e in maniera produttiva; altrove, come nell'ebraico, ricorre solo in alcuni casi come forma fossile, mentre il moto a luogo \u00e8 espresso generalmente mediante preposizioni senza flessione o agglutinazione."}
{"id": "509445", "revid": "287204", "url": "https://it.wikipedia.org/wiki?curid=509445", "title": "Visions of Eden", "text": "Visions of Eden (sottotitolo \"The Lilith Project - A Barbaric Romantic Movie of the Mind\") \u00e8 l'undicesimo album dei Virgin Steele.\nContenuto.\nIl disco \u00e8 un concept liberamente ispirato alla mitologia ebraica/cristiana e sumera delle origini. \nLa storia trattata ripercorre le vicende di Lilith, la prima moglie di Adamo, ed affronta il periodo storico che vide la fine del matriarcato in favore del patriarcato.\nCome dichiarato da David DeFeis: \"Non \u00e8 un disco sulla pace e sulla felicit\u00e0 bens\u00ec, all'opposto, di tormento e dolore. Il tema principale \u00e8 quello dell'eliminazione del paganesimo e dello gnosticismo, e dello sradicamento di qualsiasi principio femminile di tipo divino. La divinit\u00e0 femminile \u00e8 stata infatti surclassata dal principio maschile di divinit\u00e0, incarnato dal concetto del \u201cDio-padre\u201d, e questo ha coinciso pi\u00f9 o meno con la nascita delle varie religioni organizzate\".\nDeFeis ha, inoltre, indicato che, le canzoni, sono strutturate in modo tale da permettere all'ascoltatore di immergersi completamente nell'atmosfera dell'album e, tramite la propria immaginazione, di porsi nella posizione adeguata per visualizzare agevolmente gli accadimenti trattati uno dopo l'altro.\nQuanto narrato verr\u00e0 ripreso, e portato alla conclusione, sul successivo \"The Black Light Bacchanalia\" del 2010.\nTeatro.\nIn co-produzione con la compagnia teatrale tedesca Landestheater Schwaben l'album \u00e8 stato adattato in forma di musical e proposto teatralmente, in Germania, col titolo \"Lilith\".\nUscita.\nIl disco \u00e8 stato pubblicato l'8 settembre 2006 tramite etichetta discografica Sanctuary Records e (se si esclude la raccolta di materiale inedito \"The Book of Burning\" del 2002) segue, a sei anni di distanza, il precedente \"The House of Atreus Act II\"."}
{"id": "509447", "revid": "767487", "url": "https://it.wikipedia.org/wiki?curid=509447", "title": "Erma (padre della Chiesa)", "text": "Biografia.\nSecondo il Canone muratoriano fu originario di Aquileia e fratello di papa Pio I. Origene lo identific\u00f2 con l'omonimo personaggio salutato da Paolo nel sedicesimo capitolo della \"Lettera ai Romani\", ma ci\u00f2 \u00e8 ritenuto improbabile dagli studiosi moderni.\n\"Pastore\".\n\u00c8 l'autore del \"Pastore\", un testo cristiano del II secolo. Si tratta del pi\u00f9 lungo scritto del periodo dei cosiddetti \"Padri apostolici\" conservatosi; riveste un particolare interesse a causa del suo genere letterario apocalittico, per il messaggio di liberazione a proposito della penitenza post battesimale unica e per il ritratto della Chiesa di Roma verso il 150.\nL'opera \u00e8 annoverata fra i testi del Nuovo Testamento della pi\u00f9 antica Bibbia conservatasi, il Codex Sinaiticus, ma non dal Canone muratoriano, che lo pone, pur lodandolo, fuori dai testi sacri."}
{"id": "509449", "revid": "1452073", "url": "https://it.wikipedia.org/wiki?curid=509449", "title": "Kelemvor Lyonsbane", "text": "Kelemvor (conosciuto come Kelemvor Lyonsbane quando era un mortale) \u00e8 una divinit\u00e0 immaginaria appartenente all'ambientazione \"Forgotten Realms\" per il gioco di ruolo fantasy \"Dungeons &amp; Dragons\". \u00c8 una divinit\u00e0 maggiore del pantheon faer\u00fbniano.\nIl suo simbolo \u00e8 costituito da un braccio scheletrico rivolto con la mano verso l'alto che regge la bilancia della giustizia.\nLa sua arma preferita \u00e8 \"Tocco Fatale\", una spada bastarda.\n\u00c8 conosciuto con il nome di \"Nas'r\" nella regione desertica dell'Anauroch.\nKelemvor si oppone alla non-morte e alle divinit\u00e0 che la promuovono, come Velsharoon. \u00c8 asceso al rango divino durante il Periodo dei Disordini, dopo la distruzione della precedente divinit\u00e0 della Morte, Myrkul. In vita conosceva Cyric, che lo odia perch\u00e9 ha ottenuto parte della sua area d'influenza, e Mystra, ora sua alleata. Suo alleato e servitore \u00e8 anche Jergal, lo \"scriba dei morti\".\nIl regno di Kelemvor, la Spirale di Cristallo, si trova sul Piano del Fato, al centro della Citt\u00e0 del Giudizio. Le anime dei defunti giungono nel Piano del Fato, dove vagano finch\u00e9 non vengono reclamate dalle loro divinit\u00e0 patrone. I Falsi e i Miscredenti, invece, vengono condannati da Kelemvor."}
{"id": "509452", "revid": "1564499", "url": "https://it.wikipedia.org/wiki?curid=509452", "title": "Assolutivo", "text": "Nelle lingue ergative, l'assolutivo (abbreviato in ) \u00e8 il caso grammaticale usato per tradurre sia il soggetto di un verbo intransitivo, sia l'oggetto di un verbo transitivo. \u00c8 contrapposto all'ergativo, che traduce il soggetto di un verbo transitivo.\nPer esempio, in basco, il sostantivo \"mutil\" (\"ragazzo\") prende la desinenza dell'assolutivo singolare \"-a\" sia come soggetto nella proposizione intransitiva \"mutila etorri da\" (\"il ragazzo arriva\") e sia come oggetto nella proposizione transitiva \"Irakasleak mutila ikusi du\" (\"l'insegnante ha visto il ragazzo\"), nella quale il soggetto prende la desinenza ergativa \"-ak\".\nIn lingue di questo tipo, l'ergativo \u00e8 di solito marcato, mentre l'assolutivo non \u00e8 marcato. Per questa ragione, le parole in assolutivo sono di solito usate come lemma per rappresentare un lessema."}
{"id": "509454", "revid": "1543377", "url": "https://it.wikipedia.org/wiki?curid=509454", "title": "Comitativo", "text": "Il comitativo \u00e8 un caso di alcune lingue ugro-finniche.\nNel finlandese.\nNella lingua finlandese il comitativo indica compagnia, unione.\nIl caso viene creato tramite la desinenza \"-ine-\" seguita eventualmente dal suffisso possessivo. Il comitativo viene usato solo al plurale, anche per indicare termini al singolare. I sostantivi richiedono sempre il suffisso possessivo. \nNel finlandese odierno il comitativo viene usato raramente, in pratica solo in vecchi detti o frasi introduttive; il caso viene infatti spesso sostituito con la posposizione \"kanssa\" (\"con\", \"insieme a\") preceduta dal termine a cui si riferisce in caso genitivo: \"h\u00e4n tuli lapsineen\" \u2192 \"h\u00e4n tuli lapsensa kanssa\" (\"\u00e8 venuto con il figlio\") oppure \"lastensa kanssa\" (\"\u00e8 venuto con i figli\").\nEsempi:\nLe frasi di uso comune in cui si trova il comitativo sono generalmente frasi introduttive:\nNell'estone.\nNella lingua estone il caso comitativo indica lo stare insieme, l'uso di un oggetto, un intervallo di tempo, o il possesso. Alcuni verbi reggono il comitativo, ad esempio \"harjuda\", \"rahul ola\" e \"tutvuda\". Il caso comitativo si costruisce con la desinenza \"ga\".\nEsempi:"}
{"id": "509457", "revid": "6923", "url": "https://it.wikipedia.org/wiki?curid=509457", "title": "Philippe Jaccottet", "text": "Biografia.\nDopo gli studi in lettere all'universit\u00e0 di Losanna, visse a Parigi per un breve periodo, lavorando come corrispondente dell'editore Mermod. Nel 1953 si stabil\u00ec a Grignan, nel Sud della Francia, con la moglie pittrice.\nHa tradotto in francese dal greco (Odissea), dal tedesco (Goethe, H\u00f6lderlin, Rilke, l'opera omnia di Robert Musil), dall'italiano (Leopardi, Carlo Cassola, Giuseppe Ungaretti, Giovanni Raboni) e dallo spagnolo (G\u00f3ngora).\nConsiderato uno dei maggiori poeti europei del suo tempo, pi\u00f9 volte candidato al Premio Nobel, fu autore di opere dal lirismo asciutto, interroganti la natura, la morte, l'essere al mondo con bisogno preoccupato di rigore etico. Oltre all'opera poetica, pubblic\u00f2 numerosi volumi in prosa, diari, riflessioni sulla poesia nonch\u00e9 acuti articoli di critica sulla poesia francese. Si ricorda in particolare lo studio su Jean-Pierre Lemaire in \"Jean-Pierre Lemaire: Les Marges du jour\", NRF, dicembre 1981.\nJaccottet \u00e8 morto nella sua abitazione a Grignan il 24 febbraio 2021, a 95 anni."}
{"id": "509459", "revid": "125119384", "url": "https://it.wikipedia.org/wiki?curid=509459", "title": "Francesco Gaetano Caltagirone", "text": "Biografia.\nMembro di una articolata e numerosa famiglia originaria di Palermo e composta quasi del tutto da costruttori, figlio di Francesco che nel 1946 si trasfer\u00ec a Buenos Aires con la moglie Giuseppina Cacciatore e i piccolissimi Francesco Gaetano (4 anni), Edoardo (tre) e Leonardo (uno). A Buenos Aires Francesco mor\u00ec e la famiglia ritorn\u00f2 a Roma. Durante gli studi alla facolt\u00e0 di ingegneria a Roma, Francesco Gaetano riprese - con il capitale ereditato insieme ai fratelli Edoardo e Leonardo - l'attivit\u00e0 di famiglia interrotta negli anni quaranta, mettendosi in societ\u00e0 con il cugino Gaetano, architetto gi\u00e0 avviato all'attivit\u00e0 di costruttore.\n Negli anni settanta variano gli equilibri azionari con il cugino Gaetano, e diviene socio di maggioranza - alla pari con il fratello Edoardo.\nNel 1984 rileva l'allora Vianini S.p.A. - ora Caltagirone S.p.A. - che opera, a livello mondiale, nel settore delle grandi infrastrutture, di cui assume la presidenza. Dopo una completa ristrutturazione industriale, procede alla quotazione delle due partecipate Vianini Lavori S.p.A. e Vianini Industria S.p.A. Nel 1992 acquisisce dall'IRI, attraverso un'asta pubblica, la Cementir S.p.A., quarta societ\u00e0 italiana nel comparto del cemento, che nel giro di pochi anni, sotto la guida del figlio Francesco Caltagirone jr, diviene una multinazionale con importanti presenze in Scandinavia, Turchia ed Estremo Oriente ed un fatturato prodotto per l'80% all'estero.\nA met\u00e0 degli anni novanta assume il pieno controllo del Gruppo Caltagirone unendo le proprie quote con quelle del cugino Gaetano nella societ\u00e0 \"Finanziaria Italia\", di cui detiene circa il 70%, e che controlla circa il 51% della capogruppo Caltagirone S.p.A. Nel 1996 acquisisce, dal Gruppo Montedison, il quotidiano \"Il Messaggero\" di Roma, e l'anno successivo, da privati, \"Il Mattino\" di Napoli. Nel 2004 acquista il \"Corriere Adriatico\" di Ancona. Dal 2000 tutte le attivit\u00e0 editoriali e dei new media sono state raggruppate nella Caltagirone Editore, quinto gruppo editoriale del paese. Nel 2006 acquisisce la quota di maggioranza del quotidiano di Venezia \"Il Gazzettino\" (quota del 54,59%, per un valore di 120 milioni di euro).\nCaltagirone \u00e8 inoltre membro della Giunta di Confindustria e del Comitato di Presidenza della Federazione italiana editori giornali (in acronimo FIEG) ed \u00e8 stato Consigliere dell'Auditorium Parco della Musica di Roma fino al 2015.\nNel 2006 \u00e8 nominato Cavaliere del Lavoro. Nello stesso anno diviene vicepresidente della Banca Monte dei Paschi di Siena di cui \u00e8, fino ad inizio 2012 quando liquida completamente la sua partecipazione, il secondo azionista privato nonch\u00e9 il primo persona fisica. \nNel 2007 \u00e8 nominato consigliere di Assicurazioni Generali di cui assume la carica di Vice Presidente nell'aprile del 2010. Arrivato a detenere l\u20198% delle quote nel 2021, risultando il secondo azionista dietro a Mediobanca di cui lui stesso detiene il 3%, e il 16% grazie a un patto con Leonardo Del Vecchio e Fondazione CRT, nel gennaio del 2022 si dimette e lascia il consiglio di amministrazione con cui \u00e8 entrato in polemica criticandone le modalit\u00e0 di lavoro.\nFino al 2007 era sposato con Luisa Farinon (sorella della ex conduttrice TV Gabriella) e ha 3 figli: Francesco Jr., Alessandro e Azzurra, ex moglie di Pier Ferdinando Casini.\nProcedimenti giudiziari.\nIl 31 ottobre 2011 Caltagirone viene condannato dalla prima sezione del Tribunale di Milano a 3 anni e 6 mesi di reclusione per \"insider trading\", ostacolo alle funzioni di vigilanza nel processo sulla tentata scalata di Unipol alla Banca Nazionale del Lavoro nel 2005,\nnell'inchiesta che lo vede imputato insieme all'ex Governatore della Banca d'Italia Antonio Fazio e a Giovanni Consorte, condannati alla stessa pena.\nIl 31 maggio 2012 la Corte d'appello di Milano ha annullato la condanna in primo grado e lo ha assolto.\nIl 7 dicembre 2012, la Cassazione ha annullato per vizi di motivazione la sentenza di assoluzione.\nIl 6 dicembre 2013 \u00e8 stato assolto dalla terza sezione penale della Corte d'appello di Milano, insieme all'ex governatore della Banca d'Italia Antonio Fazio e alle altre persone coinvolte nel tentativo di scalata alla Bnl di Unipol del 2005, in quanto il fatto non sussiste.\nIl 6 maggio 2015 la Cassazione ha confermato l'assoluzione rendendo definitiva la sentenza di proscioglimento emessa dalla Corte d'appello di Milano.\nRapporti tra i Caltagirone e i Bellavista Caltagirone.\nLa frequenza dei nomi Francesco, Gaetano e Ignazio in questa famiglia di costruttori e imprenditori ha creato occasionalmente confusione tra la stampa.\nIl capostipite si pu\u00f2 individuare in Ignazio Caltagirone (nato nel 1820 circa), costruttore a Palermo. Tra i discendenti di Gaetano Caltagirone (nato nel 1860 circa), figlio di Ignazio, si ritrovano gli esponenti pi\u00f9 frequentemente trattati dagli articoli di cronaca.\nAlbero genealogico.\nAi membri riportati sopra, si aggiungono i nati dopo il 2010."}
{"id": "509461", "revid": "1305772", "url": "https://it.wikipedia.org/wiki?curid=509461", "title": "Superclasse", "text": "Il termine superclasse pu\u00f2 avere pi\u00f9 significati:"}
{"id": "509462", "revid": "2455", "url": "https://it.wikipedia.org/wiki?curid=509462", "title": "Religione in Italia", "text": ""}
{"id": "509466", "revid": "70217", "url": "https://it.wikipedia.org/wiki?curid=509466", "title": "Superclasse (tassonomia)", "text": "Negli studi di classificazione scientifica delle forme viventi, una superclasse \u00e8 una categoria tassonomica intermedia tra il Phylum (o la Divisione) e la Classe."}
{"id": "509467", "revid": "287204", "url": "https://it.wikipedia.org/wiki?curid=509467", "title": "Chiesa ed ex monastero della Santissima Annunziata", "text": "La Chiesa ed ex monastero della Santissima Annunziata \u00e8 un luogo di culto cattolico sito in Patern\u00f2, in provincia di Catania. \u00c9 la Chiesa madre della cittadina siciliana, e in origine fu la cappella privata dell'annesso monastero delle Suore benedettine, i cui locali oggi ospitano la biblioteca comunale.\nStoria.\nLa fondazione di un convento delle Benedettine a Patern\u00f2, risale al 1350, e si trovava al piano di Santa Maria dell'Alto, nell'antico borgo sul colle, nelle case donate dalla nobildonna Geltrude di Sanfilippo alle religiose provenienti dal monastero di San Vito. Il monastero accolse le figlie della nobilt\u00e0 locale. Nel luglio del 1644, in seguito al crollo del tetto di un dormitorio, la badessa e le monache chiesero al Vescovo di Catania di essere trasferite. \nIl nobile Giuseppe Cardonetto, membro della Corte giuratoria di Patern\u00f2, con testamento del 24 marzo 1592 aveva destinato i propri beni alla fondazione del convento, che doveva ospitare, secondo la volont\u00e0 del fondatore, una comunit\u00e0 di Clarisse. A causa di liti tra gli eredi del Cardonetto, la costruzione prosegu\u00ec a rilento e nel 1661 ancora era stata innalzata solo una parte della fabbrica. Un breve pontificio del 18 marzo 1662 un\u00ec il nuovo monastero delle Clarisse con quello benedettino della Santissima Annunziata. Le monache dell'Annunziata si trasferirono nel nuovo edificio, ancora incompleto il 17 agosto del 1671, a causa di nuovi cedimenti del vecchio monastero sulla collina, sebbene le clarisse tentassero di opporvisi. Il nuovo monastero venne anch'esso danneggiato dal terremoto del 1693 e fu in occasione delle nuove riparazioni che venne costruita la loggetta belvedere.\nNel 1767, iniziarono i lavori di ampliamento del monastero, in seguito all'accresciuto numero delle monache, e si stabil\u00ec, inoltre, di costruire \"ex novo\" la chiesa, al posto di una pi\u00f9 antica dedicata a San Michele allora esistente nei pressi del monastero e che era denominata \"San Michele Lo Novo\", per differenziarla da quella pi\u00f9 antica che sorgeva nella citt\u00e0 vecchia sul colle. Per procedere all'ampliamento vennero acquistate sia la chiesa dalla Confraternita di San Michele che vi aveva sede, che diverse altre case che vi sorgevano attorno. Per la progettazione del nuovo edificio fu incaricato Stefano Ittar, all'epoca pubblico architetto della citt\u00e0 di Catania e protagonista indiscusso della ricostruzione Tardo-Barocca del Val di Noto: l'opera di Ittar nell'edificio dur\u00f2 verosimilmente fino al 1785, data della sua partenza per Malta, dove mor\u00ec nel 1790. Nel 1798 fu completata la decorazione interna della chiesa, e nel dicembre 1800 si lavorava ancora per la costruzione della facciata, che venne per\u00f2 interrotta per motivi economici.\nLa costruzione della facciata venne ripresa alla met\u00e0 dell'Ottocento, affidando l'incarico all'architetto Carmelo Sciuto Patti. Il nuovo progetto, che rielaborava in senso classicista quello di Ittar, fu presentato nel gennaio 1866, ma la costruzione si interruppe quasi subito in seguito alla soppressione del monastero. L'edificio conventuale venne acquisito dal Comune di Patern\u00f2 e fu immediatamente adibito a diverse funzioni. Andarono dispersi parte della biblioteca e dell'archivio del convento. \nNel 1904, il Comune di Patern\u00f2 istitu\u00ec un comitato per provvedere alla costruzione della facciata. Nel 1905, grazie ai fondi raccolti, i lavori furono ripresi dall'ingegnere Cesare Impallomeni, che modific\u00f2 ulteriormente il progetto: per ragioni statiche o economiche non furono realizzati i campanili e la decorazione scultorea fu considerevolmente ridimensionata. I lavori della facciata si conclusero nel 1908. Il terremoto del 1908 caus\u00f2 gravi danni che vennero quindi riparati. \nDurante la prima guerra mondiale una parte del monastero fu adibita a caserma e a carcere militare. Il 3 febbraio 1915, la Chiesa della Santissima Annunziata fu aggregata sotto un'unica parrocchia alla Chiesa di Santa Maria dell'Alto dalla Curia catanese, ed acquis\u00ec il titolo di Chiesa madre della citt\u00e0.\nNel luglio del 1943 fu colpita dai bombardamenti alleati la parte sinistra della facciata della chiesa. Nel dopoguerra, il 7 gennaio 1951, al piano terra dell'ala meridionale fu inaugurata la biblioteca comunale intitolata al geografo paternese Giovanni Battista Nicolosi.\nFino al 2002, una parte notevole del complesso \u00e8 stata adibita a istituto scolastico, con interventi di modifica. In seguito a dissesti statici si \u00e8 avviata una campagna di restauro, iniziata con la riqualificazione della biblioteca comunale, riaperta nel 2008.\nDescrizione.\nIl complesso, di circa 36 x 80 metri, \u00e8 la somma di quattro corpi di fabbrica di epoca diversa:\nLa chiesa, realizzata in stile barocco con elementi neoclassici, presenta una cupola di grandi dimensioni, anch'essa barocca. La facciata presenta un portale che \u00e8 sormontato da una nicchia con la statuetta della Madonna, e nelle fasce laterali, delimitate da alte lesene, che nell'ordine inferiore sono, con bell'effetto plastico, doppiate da colonne, si aprono i due portali secondari con timpano curvilineo, cui nell'ordine superiore corrispondono altrettante finestre frontonate. Il complesso occupa una vasta area compresa fra la piazza Indipendenza a oriente e la piazza Santa Barbara ad occidente; ed \u00e8 appunto nel prospetto occidentale, in posizione opposta rispetto alla facciata del tempio, che si innestano altri organismi: la chiesa del Santissimo Crocifisso da una parte e, dall'altra, al culmine della costruzione, il belvedere delle monache.\nLa chiesa del Crocifisso, in realt\u00e0 una cappella di modeste dimensioni, \u00e8 l'originano oratorio del monastero. Un portale con architrave sormontato da un timpano spezzato e barocco motivo a volute al centro, ne annuncia la presenza, istituendo col dimesso intonaco del prospetto contrappunti di vivida tensione formale, che si esaltano nei solidi timbri del disegno e nelle vibrazioni della pietra lavica. L'interno ha pianta rettangolare e volta a botte. Il belvedere, nel cantonale di nord-ovest della costruzione, \u00e8 un loggiato ad unico ordine quadriportico, con tre archi in ciascun lato, delimitati da paraste in conci di lava che emergono da una bassa balaustra e si concludono contro un lungo fregio con decorazioni a formelle.\nL'interno \u00e8 caratterizzato dal grande padiglione centrale a pianta ellissoidale, prolungantesi nel presbiterio lievemente rettangolare ed introdotto da un breve vestibolo, che immette da destra in una profonda cappella, nella quale \u00e8 stato disposto il fonte battesimale, opera di recente realizzazione, e, a sinistra, d\u00e0 accesso alla scala di adduzione alla nuova casa canonica. Dall'atrio d'ingresso, che accoglie nel piano superiore la cantoria, attraverso un grandioso arco depresso si entra nel padiglione immerso nella penombra, le cui proporzioni risultano accresciute dalla profondit\u00e0 di quattro nicchioni ad arco centrico che accolgono gli altari minori e dall'imponente slancio della cupola, che copre tutto il vano centrale, impostandosi sull'alto tamburo sostenuto da otto pilastri, che contengono e delimitano le nicchie. Un felice giuoco di rincassi e di aggetti, per l'ampio ricorso fatto all'impiego di lesene in funzione ornamentale e per l'armoniosa trabeazione che fascia il tempio, articola lo spazio e determina raffinate soluzioni, che culminano nei limpidi ornati del cupolone, luminosamente ispirati allo stile Impero. \nSugli altari minori, nel vano degli arcosoli, sono sistemate quattro grandi pale: a destra, l\"Incoronazione della Vergine tra San Francesco e Santa Chiara\", interessante opera ispirata, per le qualit\u00e0 cromatiche e la tecnica del disegno, ai motivi caratteristici della pittura iberica del Seicento, e il \"Transito di San Benedetto\", composizione di solida perizia figurativa trattata in termini di melodrammatico formalismo, erroneamente attribuita all'acese Giacinto Platania, ma in realt\u00e0 eseguita dal locale Giuseppe Milazzo nel 1653; sugli altari di sinistra sono disposti, il \"Martirio di Santa Barbara\", enfatica tela di Cornelio Magr\u00ec datata 1799, e un'Annunciazione riferibile al pieno XVII secolo. L'opera pi\u00f9 interessante \u00e8 tuttavia la \"Madonna dell'Itria\", eseguita dalla pittrice Sofonisba Anguissola nel 1579, in memoria del marito Fabrizio Moncada dei Principi di Patern\u00f2, morto annegato in quell'anno."}
{"id": "509468", "revid": "41824", "url": "https://it.wikipedia.org/wiki?curid=509468", "title": "Slittamento di paradigma", "text": ""}
{"id": "509475", "revid": "599013", "url": "https://it.wikipedia.org/wiki?curid=509475", "title": "Ferrovie modenesi", "text": "Per \u00abferrovie modenesi\u00bb si intendeva una rete di ferrovie in concessione che collegavano la citt\u00e0 di Modena con i centri della sua provincia.\nAlla sua massima espansione, la rete comprendeva le seguenti linee ferroviarie:\nFurono iniziate altre due linee ferroviarie, la Maranello-Pavullo e la Mirandola-Rolo-Novellara, ma non furono mai completate.\nLa rete comprendeva inoltre la Modena-Maranello, a scartamento 950\u00a0mm, e la Castelfranco-Bazzano, a scartamento normale. Anche alle ferrovie modenesi fu applicato inizialmente lo \"scartamento ridotto\" per poi trasformarle a scartamento normale nel 1932.\nStoria.\nNel corso degli anni ottanta del XIX secolo, l'amministrazione provinciale di Modena decise di collegare il capoluogo ad altri centri della provincia tramite una rete di ferrovie e di tranvie a scartamento ridotto.\nLa costruzione e l'esercizio fu affidato a due diverse societ\u00e0 anonime ferroviarie: la Ferrovia Sassuolo Modena Mirandola Finale (FSMMF) e la Ferrovia Modena Vignola (FMV). La prima in particolare gest\u00ec la Modena-Sassuolo e la Modena-Mirandola/Finale, mentre la seconda ebbe l'esercizio della Modena-Vignola e diramazione Spilamberto-Bazzano.\nNel 1917 le due societ\u00e0 si fusero dando vita alla Societ\u00e0 Emiliana di Ferrovie Tranvie ed Automobili (SEFTA). Tra il 1929 e il 1932 si procedette al passaggio allo scartamento normale, provvedendo alla costruzione di una terza rotaia che si affiancava a quelle a scartamento da in modo da non interrompere il servizio di trasporto. Nella stessa occasione si elimin\u00f2 la penetrazione urbana di Modena a carattere tranviario, realizzando un nuovo capolinea cittadino, la cosiddetta \"stazione piccola\".\nNel secondo dopoguerra, la SEFTA dovette far fronte alla crescente concorrenza del trasporto pubblico automobilistico e del trasporto privato. Nel 1963, il pacchetto azionario fu rilevato dall'amministrazione provinciale con l'intenzione di operare una riorganizzazione del sistema dei trasporti, eliminando le corse automobilistiche che interferivano con il servizio ferroviario. Tuttavia, l'anno successivo si decise di sopprimere la Modena-Mirandola-Finale sostituendolo con un servizio autobus.\nNel 1969 fu soppresso il servizio passeggeri sulla Modena-Vignola, mentre il traffico merci sulla stessa linea rimase attivo fino al 1972.\nDal 1\u00ba aprile 1976 la SEFTA provincializzata assunse la nuova denominazione di Azienda Trasporti Consorziali Modena (ATCM); le concessioni di esercizio furono trasferite alla nuova societ\u00e0.\nDal 1\u00ba gennaio 2008, con il passaggio del ramo d'azienda ferroviario di ATCM alle Ferrovie Emilia Romagna (FER), la gestione di quanto rimane della rete ferroviaria \u00e8 affidata alla societ\u00e0 di propriet\u00e0 della regione.\nLe linee incompiute.\nModena-Pavullo.\nNel 1914 venne firmata la convenzione per la costruzione della ferrovia elettrica a scartamento ridotto Modena-Lama di Mocogno. Questo collegamento avrebbe collegato l'area del Frignano al capoluogo modenese passando per Pavullo nel Frignano, Serramazzoni, Maranello, Formigine (dove si sarebbe collegata alla ancor oggi esistente ferrovia Modena-Sassuolo). L'idea di base, molto ambiziosa, era di creare le basi per un collegamento ferroviario transappenninico alternativo alla ferrovia Porrettana, che era satura di traffico.\nI lavori non vennero mai conclusi: per diverse vicissitudini, quali i costi delle materie prime aumentati a causa della prima guerra mondiale, le conseguenti difficolt\u00e0 economiche (non risolte neanche limitando il percorso a Pavullo nel Frignano), la conversione a scartamento ordinario delle ferrovie modenesi (con richiesta di adeguamento del progetto, che venne per\u00f2 ritenuto eccessivamente oneroso, anche instradando la linea lungo l'esistente tranvia Maranello-Modena), il progetto ministeriale di un collegamento ferroviario Modena-Lucca lungo la valle del fiume Secchia, vagheggiata gi\u00e0 a fine Ottocento, portarono nel 1925 all'interruzione dei lavori (e nel 1938 alla dismissione dell'intero progetto) dopo che era gi\u00e0 stata spesa la met\u00e0 dell'importo totale previsto inizialmente per la costruzione del solo tratto Maranello-Pavullo nel Frignano; in questo tratto, lungo circa , vennero costruiti 5 gallerie, diversi ponti e numerosi fabbricati, tra cui una ventina di caselli, le stazioni di Serramazzoni e Pavullo nel Frignano, le fermate di San Venanzio, Montagnana, Montardone, Casa Bartolacelli e Fondaccia. Ancor oggi lungo la strada provinciale Giardini (SP 3 ex strada statale SS 12) affiorano brevi tratti della massicciata e sono presenti diversi fabbricati, la maggior parte in buone condizioni perch\u00e9 abitati.\nMirandola-Rolo-Novellara.\nUn'altra linea che venne proposta, e per la quale iniziarono pure i lavori di costruzione, avrebbe collegato la stazione di Mirandola a quella di Novellara, collegando le ferrovie statali Verona-Bologna e Verona-Modena, e quindi la Reggio-Guastalla delle ferrovie reggiane. I lavori iniziarono nel 1922 e proseguirono attraverso alterne difficolt\u00e0 tecniche ed economiche fino al 1942, quando la guerra rimand\u00f2 ogni velleit\u00e0 di riapertura.\nAnche in questo caso restano pochissime vestigia della sede ferroviaria, riutilizzata a volte come strada interpoderale, dei fabbricati di stazione e dei caselli, uno dei quali, a Mirandola, posto all'uscita verso Rolo della vecchia stazione SEFTA, reca tuttora l'indicazione chilometrica progressiva da Modena (33+518)."}
{"id": "509478", "revid": "117509504", "url": "https://it.wikipedia.org/wiki?curid=509478", "title": "Ovru\u010d", "text": "Ovru\u010d (in ucraino \u041e\u0432\u0440\u0443\u0447 \u2013 traslitterato \"Ovru\u010d\") \u00e8 una citt\u00e0 storica dell'Oblast' di \u017dytomyr, nell'Ucraina occidentale. \u00c8 il capoluogo del distretto omonimo.\nStoria.\nOvru\u010d fu menzionata per la prima volta nel 977. Nel 1483, i Tatari di Crimea distrussero l'insediamento. In seguito all'Unione di Lublino del 1569, la Volinia form\u00f2 una provincia della Confederazione Polacco-Lituana.\n\u00c8 originario della cittadina l'importante architetto Stefano Ittar, che fu uno dei grandi protagonisti del Barocco siciliano.\nDurante la liberazione di Ovru\u010d nel novembre del 1943 mor\u00ec il capitano J\u00e1n N\u00e1lepka, l'unico slovacco ad essere decorato durante la Seconda guerra mondiale con il titolo di eroe dell'Unione Sovietica."}
{"id": "509482", "revid": "27723", "url": "https://it.wikipedia.org/wiki?curid=509482", "title": "Ferrovie reggiane", "text": "Le ferrovie reggiane sono un insieme di ferrovie in concessione a trazione diesel, in parte in esercizio e in parte dismesse, che collegano il capoluogo Reggio nell'Emilia con i centri vicini.\nIl servizio era operato inizialmente dal Consorzio Cooperativo Ferrovie Reggiane (CCFR) e successivamente dalla Azienda Consorziale Trasporti Reggio Emilia (ACT).\nDal 1\u00ba gennaio 2009, la gestione del servizio e dell'infrastruttura sono passati a Ferrovie Emilia Romagna (FER).\nDal 1\u00ba febbraio 2012, l'esercizio \u00e8 passato in capo a TPER e, dal 1\u00ba gennaio 2020, a Trenitalia Tper. FER, invece, \u00e8 tuttora il gestore dell'infrastruttura ferroviaria.\nStoria.\nNel 1859, con l'apertura della linea Piacenza\u2013Bologna, da pi\u00f9 parti vennero promosse varie iniziative volte alla costruzione di linee di collegamento nelle province di Modena, Reggio nell'Emilia e Parma.\nNel 1860, a Reggio nell'Emilia, un comitato cittadino appront\u00f2 un progetto per la realizzazione di una ferrovia che avrebbe dovuto collegare Reggio con Lucca con diramazione per La Spezia ma il progetto non and\u00f2 a termine. La prima tratta ad essere realizzata fu la Reggio\u2013Ventoso, frazione comunale di Scandiano, della linea per Sassuolo. Seguirono la Reggio\u2013Guastalla con diramazione Bagnolo\u2013Carpi e il prolungamento da Scandiano a Sassuolo. Tali linee furono gestite dalla Societ\u00e0 Anonima per le Ferrovie di Reggio Emilia (SAFRE), azienda a capitale privato che ne ottenne la concessione.\nNel 1900 l'Amministrazione Provinciale propose la costruzione della Reggio\u2013Ciano cercando di affidarne costruzione ed esercizio alla SAFRE, ma con la partecipazione delle cooperative ai lavori di costruzione.\nLa SAFRE rifiut\u00f2 l'accordo cos\u00ec nel 1904 la costruzione e l'esercizio della Reggio\u2013Ciano vennero affidati al \"Consorzio Cooperativo di Produzione e Lavoro\", costituitosi con l'unione di ventisette cooperative. La Reggio - Ciano venne terminata nel 1910.\nNel 1936, il Consorzio, con la nuova denominazione di Consorzio Cooperativo Ferrovie Reggiane (CCFR), ottenne anche la gestione delle due linee della \"SAFRE\", che frattanto era stata messa in liquidazione perch\u00e9 dissestata finanziariamente.\nNel 1955, vennero soppresse le linee Bagnolo in Piano\u2013Carpi, Barco\u2013Montecchio Emilia e Reggio Emilia\u2013Boretto.\nNel 1975, Il Consorzio conflu\u00ec infine nell'Azienda Consorziale Trasporti Reggio Emilia (ACT).\nFra il 1977 ed il 2000 prestarono servizio sulle linee sociali sei automotrici termiche acquistate usate dalle OHE - Osthannoversche Eisenbahnen (Ferrovia dell'est di Hannover). Classificate dall'ACT come ALn 2457-2462, esse furono tolte dal servizio in occasione dell'arrivo delle ALn 067-082 FIAT e cedute alla societ\u00e0 tedesca Arbeitsgemeinschaft Verkehrsfreunde (\"associazione amici dei trasporti\") AVL di L\u00fcneburg, che ne cur\u00f2 il rientro in Germania.\nNegli anni 2000 sul tratto Reggio\u2013Bagnolo della linea Reggio\u2013Guastalla furono compiuti ampi interventi di trasformazione in vista dell'istituzione di un servizio ferroviario metropolitano. L'attivazione dei servizi \u00e8 subordinata al termine dei lavori relativi al nodo mediopadano dell'Alta Velocit\u00e0, nonch\u00e9 ai risultati che usciranno del processo di progettazione partecipata del Piano della Mobilit\u00e0.\nDal 1\u00ba gennaio 2009 l'ACT cedette a FER, di cui \u00e8 diventata azionista, la rete ferroviaria e la gestione del servizio.\nDal 1\u00ba febbraio 2012, l'esercizio \u00e8 passato in capo a TPER e, dal 1\u00ba gennaio 2020, a Trenitalia Tper. FER, invece, \u00e8 tuttora il gestore dell'infrastruttura ferroviaria.\nAttualmente sono in corso i lavori di elettrificazione sulle linee Reggio-Guastalla e Reggio-Sassuolo. La Regione Emilia-Romagna ha inoltre stanziato le risorse per l'elettrificazione della linea ferroviaria Reggio-Ciano."}
{"id": "509483", "revid": "287204", "url": "https://it.wikipedia.org/wiki?curid=509483", "title": "Owrocz", "text": ""}
{"id": "509484", "revid": "237256", "url": "https://it.wikipedia.org/wiki?curid=509484", "title": "Ovruch", "text": ""}
{"id": "509485", "revid": "22828", "url": "https://it.wikipedia.org/wiki?curid=509485", "title": "Elicoidi", "text": ""}
{"id": "509486", "revid": "1745361", "url": "https://it.wikipedia.org/wiki?curid=509486", "title": "Soap opera", "text": "Una soap opera, o anche pi\u00f9 brevemente soap (plurale invariato), \u00e8 un dramma nato per la radio e diventato anche un programma televisivo con la nascita successiva della televisione. La soap opera per la televisione rappresenta un genere della fiction televisiva e in quanto strutturata in un numero molto ampio di puntate viene definita \"fiction televisiva a lunga serialit\u00e0\". In particolare rappresenta un genere del serial televisivo essendo strutturata da un punto di vista narrativo come un'unica storia suddivisa in un numero ampio di puntate.\nLa soap opera stabilisce una forte fidelizzazione con il telespettatore, frutto della sua cadenza giornaliera.\nEtimologia del termine.\nIl termine soap opera deriva dal tipo di prodotti pubblicizzati nelle prime produzioni statunitensi, detersivi e saponi di aziende che si rivolgevano al pubblico femminile quale destinatario principale della soap opera.\nMolte di queste aziende, invece di finanziare solamente le produzioni di soap opera attraverso la pubblicit\u00e0, si sono impiegate direttamente nella loro produzione. Una rinomata produzione della P&amp;G \u00e8 la soap opera statunitense \"Sentieri\", andata in onda dal 1937 al 2009 (in Italia dal 1982 al 2012 su Canale 5 prima e su Rete 4 poi) e conta 18262 puntate.\nAltra possibile etimologia del termine deriva dalla fascia oraria in cui venivano trasmesse le soap, ovvero nel primo pomeriggio, mentre le casalinghe d'America (a cui erano destinate) erano solite lavare i piatti guardando la TV. Da ci\u00f2 deriverebbe il cosiddetto \"soap time\" (orario del sapone) della messa in onda.\nCaratteristiche.\nLa soap opera in origine era prodotta quasi esclusivamente per il pubblico femminile, per diventare poi nel corso del tempo quasi sempre un prodotto per famiglie. \u00c8 caratterizzata da un forte intreccio sentimentale tra i vari personaggi ed \u00e8 ricca di risvolti drammatici. Le soap televisive sono girate soprattutto in interni; sono ricche di primi piani e basate sui dialoghi come le soap radiofoniche. Spesso un riassunto all'inizio della puntata aiuta a ricordare le vicende delle puntate precedenti.\nOrigine.\nI Paesi d'origine della soap opera sono quelli dell'America settentrionale, in particolare gli Stati Uniti. La prima soap opera \u00e8 stata infatti \"Painted Dreams\", produzione statunitense per la radio.\nStruttura narrativa.\nLa struttura narrativa della soap opera \u00e8 quella del serial, cio\u00e8 un'unica storia suddivisa in un numero ampio di puntate. \nDi norma non giunge ad una conclusione narrativa, per questo viene anche definita \"serial aperto\", elemento che la distingue dalla telenovela che pur avendo molte caratteristiche simili, giunge invece ad una conclusione narrativa nelle ultime puntate ed \u00e8 per questo definita \"serial chiuso\". Per via della produzione che quasi sempre si dilunga per molti anni, spesso si assiste a uscite di scena degli attori facendo in modo di dare al personaggio e a tutte le storie che lo riguardano una conclusione narrativa pi\u00f9 o meno aperta.\nIl ricambio dei personaggi fa inoltre s\u00ec che spesso le vicende che si seguono hanno poco a che vedere con quelle riguardanti i primi anni della soap, come avveniva ad esempio in Italia per \"CentoVetrine\", il cui ricambio dei protagonisti era notevole rispetto a produzioni americane come \"Beautiful\", in cui un personaggio viene interpretato nel corso del tempo, da attori diversi, tramite i vari recasting.\nDurata.\nLa durata delle singole puntate varia tra i 22 e i 44 minuti, in passato negli Stati Uniti alcune soap raggiunsero anche la durata di 90 minuti a episodio. Per quanto riguarda invece la longevit\u00e0 complessiva, la soap opera pu\u00f2 durare anni o anche decenni a seconda del riscontro del pubblico.\nProgrammazione.\nLa soap opera \u00e8 un prodotto a cadenza giornaliera infrasettimanale (escluso il week end) per la fascia oraria diurna (mattina pi\u00f9 pomeriggio), il cosiddetto \"daytime\". In Italia e nel Regno Unito viene programmata in alcuni casi anche nella fascia preserale.\nOltre a quelle giornaliere esistono anche altre soap opera che vanno in onda in prima serata. La differenza \u00e8 che vanno in onda una sola volta alla settimana e hanno una durata inferiore rispetto alle giornaliere, ma non rispetto alle altre serie televisive, alcune infatti hanno stabilito dei record giungendo sino alla quattordicesima stagione. Tra le serali pi\u00f9 famose, \"Dallas\", \"Dynasty\", \"Falcon Crest\", \"California\", \"Melrose Place\", la datata \"Peyton Place\" o la giovane \"Empire\".\nProduzione.\nLa soap opera per la sua cadenza giornaliera necessita di una lavorazione tipicamente industriale. In passato si trattava comunque di produzioni a basso budget, nel ventunesimo secolo invece la qualit\u00e0 e il budget sono saliti notevolmente. Anche se ha origini americane viene prodotta in molti Paesi. Per la televisione viene prodotta anche in Italia con buoni risultati di critica e d'ascolto.\nCritica.\nIn passato la soap opera \u00e8 sempre stata considerata un prodotto di bassa qualit\u00e0. Ci\u00f2 \u00e8 dovuto alla scarsa originalit\u00e0 e dall'ossessiva ripetitivit\u00e0 delle storie che contengono.\nA parziale attenuante della critica negativa, va comunque detto che il target delle soap era rappresentato da casalinghe intente alle faccende domestiche, quindi non completamente attente ai dialoghi (semplici) proposti, la soap inoltre doveva rappresentare lo svago, il sogno, l'immaginario positivo di una donna che passava come detto ore da sola in casa.\nStoria.\nLa soap opera nasce negli anni trenta negli Stati Uniti come prodotto per la radio e con la successiva nascita della televisione diventa negli anni quaranta, sempre inizialmente negli Stati Uniti, anche un prodotto televisivo.\nLa pi\u00f9 lunga soap opera del mondo \u00e8 \"Sentieri\", iniziata in radio nel 1937, approdata in TV nel 1952 e conclusasi nel 2009. In Italia questa soap opera \u00e8 andata in onda dal 1982 al 2012, prima su Canale 5 e poi su Rete 4. Nel 1996, inoltre, l'Italia \u00e8 stata anche uno degli ultimi Paesi ad avviare una produzione propria di soap opera. I Paesi che vantano una maggiore tradizione sono gli Stati Uniti e il Regno Unito, dove la soap opera \"Coronation Street\" rappresenta per quest'ultimo una vera e propria istituzione nazionale in onda fin dal 1960.\nLa prima soap opera italiana \u00e8 \"Un posto al sole\", prodotta per la televisione. Nata nel 1996 in sordina e con qualche titubanza da un format australiano (\"Neighbours\", soap di grande successo in Australia e Gran Bretagna), \u00e8 diventata ben presto un prodotto di successo ancora in produzione anche se negli ultimi dieci anni l'ascolto si \u00e8 abbassato notevolmente arrivando sino a meno di 900.000 telespettatori. In Italia la soap pi\u00f9 vista \u00e8 \"Beautiful\", grande successo nell'ora di pranzo con circa 2.800.000 telespettatori a puntata. Inoltre, dal 2015 va in onda con grande successo la spagnola \"Una vita\" che registra 2.500.000 telespettatori. Le soap opera, in Italia, quindi, riscuotono ancora molto successo, fino a qualche anno fa l'unica rete italiana che trasmetteva ancora le soap era Canale 5, successivamente anche Rai 1 si \u00e8 adattata e per recuperare un po' d'ascolto che aveva perduto, ha cominciato a produrre una soap opera che sta riscuotendo molto successo: \"Il paradiso delle signore\"che dal 2019 \u00e8 arrivata a registrare 2.250.000 telespettatori.\nNegli Stati Uniti il genere sta per\u00f2 attraversando un periodo di forte crisi d'ascolto e di popolarit\u00e0: le soap opera ancora trasmesse dalle principali emittenti televisive statunitensi sono solamente quattro: \"Il tempo della nostra vita\" sulla NBC, \"Febbre d'amore\" e \"Beautiful\" sulla CBS e \"General Hospital\" sulla ABC mentre erano ben sedici le soap opera trasmesse negli USA nel 1980; inoltre gli ascolti delle soap opera sono molto pi\u00f9 bassi rispetto a quelli dell'epoca d'oro del genere, cio\u00e8 gli anni settanta, ottanta e novanta.\nTale crisi \u00e8 dovuta a vari motivi: innanzitutto al cambio di pubblico del daytime, infatti la maggior parte delle donne negli Stati Uniti lavora e dunque il pubblico del daytime americano \u00e8 ora composto prevalentemente da teenager che prediligono altri generi rispetto alle soap opera come ad esempio i reality show; altro motivo sta nei forti costi che una soap opera richiede (assai maggiori rispetto a quello di un talkshow o degli programmi tipici del daytime) che ha portato dunque i vertici delle reti principali a cancellare soap ultradecennali i cui ascolti erano ormai in calo da molto tempo (come ad esempio \"Sentieri\" nel 2009, \"Cos\u00ec gira il mondo\" nel 2010, \"La valle dei pini\" nel 2011 e \"Una vita da vivere\" nel 2012) e a sostituirle non con nuove soap opera ma con talk show o repliche di altri programmi, in quanto tale scelta garantisce maggiori ascolti e maggiori risparmi; altro motivo sta poi nella forte frammentazione degli ascolti della tv americana per via della presenza dei numerosi canali televisivi via cavo accanto a quelli tradizionali e dalla presenza dei nuovi media primo tra tutti Internet. Proprio su Internet nel 2013 sono state trasferite due soap della ABC appena cancellate: \"La valle dei pini\" e \"Una vita da vivere\" trasmesse in streaming a partire dal 29 aprile ma, a causa dei bassi riscontri ottenuti, entrambe hanno cessato la propria programmazione sul web il 5 settembre successivo.\nDifferenze con le telenovelas.\nMolto spesso in Italia, erroneamente, le soap opera vengono chiamate telenovelas, a causa del boom delle telenovelas che si ebbe in Italia negli anni ottanta e novanta (lo stesso periodo in cui vi fu anche il boom delle soap opera), ma in realt\u00e0 questi due generi sono differenti fra loro.\nAltro particolare che porta molti a confondere i due generi sta nella comune origine radiofonica: anche le telenovelas infatti nacquero come prodotti per la radio (radionovelas) per poi passare alla televisione dagli anni sessanta.\nSoap opera nei vari paesi.\nFrancia.\nIn Francia si producono soap dal 1984. In questo Paese ebbero grande successo le soap statunitensi \"Febbre d'amore\" (trasmessa col titolo \"Les feux de l'amour\") e \"Santa Barbara\". \nLa prima soap francese \u00e8 \"Rue Carnot\", realizzata nel 1984-85 per un totale di 180 episodi e due stagioni. Particolarit\u00e0 degli ultimi 40 era di avere un titolo, cosa insolita per le soap quotidiane. \"Rue Carnot\" venne trasmessa dal canale criptato Canal+ a partire dal 17 dicembre 1984 e il successo fu piuttosto modesto, considerando che solo gli spettatori abbonati potevano seguirla. In seguito, nel febbraio 1987 verr\u00e0 riproposta in chiaro da Antenne 2 che la mander\u00e0 in onda tutti i pomeriggi intorno alle 15.35. Sebbene doppiata in italiano, la soap rimane inedita in Italia, ma \u00e8 stata trasmessa dal canale svizzero RTSI negli anni '90. La storia verte sugli amori, le fortune e le sfortune degli inquilini dell'immobile di Armelle Vaudreuil (Corinne Marchand) in Rue Carnot, strada di una fittizia cittadina.\nNel 1985 Antenne 2 decide di co-produrre con reti televisive svizzere e italiane \"La Vall\u00e9e des Peupliers\", da mandare in onda alle 13.30, subito dopo il telegiornale. La storia, in 52 puntate da 26 minuti l'una, si ispira al successo di Dallas, sostituendo il petrolio con l'industria del legno. L'azione si svolge in Lombardia, dove i destini della ricca famiglia De Lorenzi si intrecciano con quelli dei Dubois. Nel cast alcuni attori italiani come Rossano Brazzi nei panni del patriarca Umberto De Lorenzi, Mario Cordova, Gerardo Amanto. La serie andr\u00e0 in onda in Francia dal 6 gennaio 1986, mentre in Italia arriva su Rai 1 dove viene trasmessa quotidianamente poco prima dell'ora di pranzo con il titolo \"La Valle dei Pioppi\".\nNel 1986 France 3 si cimenta nella produzione di \"Demain l'Amour\", soap di ambientazione ospedaliera, trasmessa alle 13 per un totale di 135 puntate. Ogni giorno i telespettatori assistono alla vita e ai complicati amori di infermieri e medici della clinica Bruy\u00e8res.\nTerminate le vicende di \"Demain l'Amour\", France 3 decide di prendere proprio la televisione come spunto per una nuova soap: \"Studio Folies\". L'idea era narrare la vita di una rete televisiva, il dietro le quinte, con numerosi personaggi e varie guest. Trasmessa tra la fine del 1987 e l'inizio del 1988 al pomeriggio, non ebbe successo e dovette fermarsi ad appena 60 puntate.\nDebutta il 19 settembre 1988 su La Cinq la soap \"Voisin, Voisine\", in onda alle nove del mattino. Un totale di 385 puntate, di 60 minuti l'una, per raccontare le vicende di due famiglie vicine, i Dumanoir e i Tulipe. Pi\u00f9 che per le trame, la soap viene ricordata per la povert\u00e0 qualitativa, la semplicit\u00e0 estrema delle scenografie, i dialoghi in parte improvvisati, pieni di esitazioni, errori, lapsus. Nonostante questo, \"Voisin, Voisine\" andr\u00e0 avanti per tre anni e mezzo, concludendosi nell'aprile 1992. La sigla \u00e8 il celebre \u201cMinuetto\u201d di Luigi Boccherini.\nBasandosi sull'idea di Rue Carnot, TF1 ambienta la sua nuova produzione \"En Cas de Bonheur\" in un condominio, seguendo le storie degli inquilini alle prese con difficolt\u00e0 sentimentali e lavorative. Trasmessa dal 5 giugno 1989, prima di Santa Barbara, la soap non incontr\u00f2 i favori del pubblico e venne spostata al mattino dove chiuse nel 1990 dopo 250 puntate da 26 minuti l'una.\nLa Cinq trasmette dal 27 febbraio 1989 il primo dei 300 episodi di \"Tendresse &amp; Passion\" ambientata nella Clinica delle Dame Bianche diretta da Alain (Jean-Fran\u00e7ois Poron) e Madeleine d'Harcourt (Pascale Roberts). Trasmessa in orario notturno, verr\u00e0 chiusa nel 1991.\nSeduzioni, minacce e ricatti anche nella clinica Saint Charles dove si svolgono le vicende de \"Le Destin du Docteur Calvet\" di TF1. La serie, che inizialmente si doveva chiamare \"La Passion du Dr Calvet\", ha per protagonista il dottore del titolo, un uomo intrigante e machiavellico, sposato con Isabelle, una sua ex paziente. La serie dura solo 42 puntate ma tre anni dopo TF1 decide di produrne un seguito di 150 puntate, rinnovando gran parte del cast a cominciare proprio dal dottor Calvet che passa da Nicolas Mari\u00e9 a Fran\u00e7ois Bourcier.\nAntenne 2 cambia nome in France 2 e nel settembre 1992 lancia \"Beaumanoir\", soap pomeridiana trasmessa alle 16.50. Racconta la faida tra due famiglie tra amori e rancori: i Montclar, proprietari del castello \"Beaumanoir\" e i Moretti. La serie soccombe contro il programma per ragazzi \"Club Doroth\u00e9e\" de TF1, ma la rete decide di mandarlo in onda per un'intera stagione, fino al 1993, per poi replicarlo alle 6 del mattino.\nNota anche in Italia \u00e8 \"Riviera\", trasmessa da TF1 a partire dal 1\u00ba luglio 1991. Si trattava della prima vera e propria fiction giornaliera basata sul modello delle soap americane, a met\u00e0 strada tra Santa Barbara e Febbre d'Amore. Lusso, denaro, amore e potere per la famiglia Courcey, proprietaria di un impero di profumi e cosmetici. Nonostante lo sforzo per confezionare un prodotto di qualit\u00e0 e la presenza di volti noti nel cast, la soap deluder\u00e0 le aspettative e verr\u00e0 spostata dal tardo pomeriggio al mattino prima di essere definitivamente archiviata. Non ottenne maggior fortuna in Italia, dove arriv\u00f2, annunciata come la \"Beautiful europea\", nell'estate del 1991 su Rete 4 intorno all'ora di pranzo. Alla fine dell'estate, per\u00f2, a causa dei bassi ascolti, \u00e8 stata cancellata. In tutto sono state girate 260 puntate.\nEbbe maggior fortuna in patria \"Cap des Pins\", trasmessa dal 14 settembre 1998 alle 18.45 su France 2. Ambientata in una piccola citt\u00e0 costiera della Bretagna, racconta le vite di quattro famiglie e svariati personaggi: Gerard Chantreuil (Paul Barge), un manager cinico e senza scrupoli, sposato con Anna (Claude Jade); la giovane Alice Moliano (Agathe Bergman), afflitta per non riuscire ad avere un figlio, e suo marito Jacques (Jean-Christophe Lebert), alcolizzato e vulnerabile; Nadine (Catherine Gandois), una quarantenne che acquista il ristorante sulla spiaggia \u201cBateau Ivre\u201d. La produzione prosegue fino al marzo 2000 quando, a causa del calo degli ascolti, viene chiusa dopo 281 puntate. In Italia arriva ribattezzata Venti del Nord su Rai 3 nel luglio del 2000 alle 20.30, sostituendo la soap \u201cUn Posto al Sole\u201d durante la pausa estiva. Gli ascolti per\u00f2 sono cos\u00ec bassi che la rete la sospende subito, dopo appena cinque episodi trasmessi (su 150 doppiati).\nNel 2004 France 3 trasmette alle 20.20 \"Plus Belle la Vie\". Ambientato nel quartiere di Mistral di Marsiglia, la soap racconta la quotidianit\u00e0 degli abitanti, tra amori segreti, scandali, omosessualit\u00e0 e ricatti. Il debutto \u00e8 catastrofico, un misero 5% che mette a rischio i 260 episodi ordinati, tanto che si pensa di ridurli alla met\u00e0. La rete per\u00f2 apporta delle modifiche alle trame e arricchisce il cast, trasformando Plus Belle la Vie nella soap pi\u00f9 famosa e vista in Francia, con punte superiori ai sette milioni. Forte di tale successo vengono realizzati anche numerosi film per la tv da prima serata, mentre le puntate sono state raccolte in una serie di box DVD. Il clamore ottenuto in Francia fa s\u00ec che anche l'Italia si interessi al titolo. Sar\u00e0 Rete 4 a comprarlo e a mandarlo in onda con il titolo \"Bella \u00e8 la vita\". Dopo essere stata annunciata pi\u00f9 volte e sempre rimandata, viene trasmessa il 7 luglio 2008 in tarda mattinata, saltando fin da subito le prime 50 puntate. Gli ascolti sono bassi e quindi viene retrocessa alle 7.40 per un mese, prima di essere cancellata a fine agosto.\nLa \"Baie des Flamboyants\" \u00e8 destinata invece al canale d'oltremare France \u00d4 ed \u00e8 un adattamento della telenovela messicana Codigo Postal. La storia, trasmessa dal 24 settembre 2007, racconta le vicissitudini di sei famiglie nelle Antille. Il successo \u00e8 immediato ma molto pi\u00f9 ridotto in patria dove non ottiene grandi risultati e viene sospesa. La Baie des Flamboyants, che ha suscitato qualche polemica per il ridotto numero di attori di colore presenti nel cast, chiuder\u00e0 nel 2010 dopo 300 puntate, ma dar\u00e0 vita a uno spin-off \"Les Flamboyants\", nella stagione 2011-12, in 100 puntate.\nFrance 2 produsse \"Cinq S\u0153urs\" dal 28 gennaio 2008 alle 18.10. La famiglia Mattei \u00e8 composta pap\u00e0 Pierre, le sue cinque figlie e la sua nuova compagna. L'accoglienza del pubblico per\u00f2 \u00e8 tiepida, fermandosi a poco pi\u00f9 di un milione e mezzo che andr\u00e0 calando nel corso dei mesi. Il 4 luglio del 2008, dopo 108 puntate delle 260 previste, la rete decide di interromperne la trasmissione, registrando meno della met\u00e0 degli ascolti iniziali.\nAnche peggio \u00e8 andata \"Pas de secrets entre nous\" di M6, trasmessa da giugno a ottobre 2008. La soap racconta di un gruppo di trentenni che condividono un appartamento, ognuno con un segreto inconfessabile, oltre ai classici dilemmi amorosi e problemi con la carriera. Il pubblico non sembra attratto da questa nuova produzione in onda alle 20.05 e gli ascolti sono catastrofici. Spostata alle 13, chiuder\u00e0 dopo 80 puntate.\nAltra produzione giunta in Italia \u00e8 Seconde Chance di TF1, trasmessa dal 29 settembre 2008 al 17 aprile 2009. La rete cerca di evitare un altro flop e arruola 15 autori, 30 attori, investendo un budget di 30 milioni di euro. Il 29 settembre, dopo una forte campagna pubblicitaria, alle 17.25 vanno in onda i primi due episodi delle avventure di Alice (Caroline Veyt), una casalinga di 35 anni abbandonata dal marito e con due figli a carico che deve ricominciare una vita da sola e trova lavoro in un'agenzia pubblicitaria. Il debutto non \u00e8 soddisfacente e con un ascolto intorno al milione e mezzo. Una vera delusione considerando che la tedesca \"Le Destin de Lisa\" (Verliebt in Berlin, adattamento della telenovela colombiana Betty la Fea) trasmessa fino all'anno prima sempre su TF1 fece molto di pi\u00f9. Dall'episodio 100 la serie cambia protagonista: Alice parte per il Giappone (e la Veyt incinta lascia il set) e arriva \u00c9milie (Pascal Michaud). Il cambiamento non giova alla produzione che gi\u00e0 faticava ad andare avanti e dopo 180 puntate TF1 ne interrompe la produzione. In Italia viene trasmessa da Rai 3 dal 10 giugno 2010 al 7 marzo 2011 alle 20.10, prima di \u201cUn Posto al Sole\u201d. Gli ascolti non sono esaltanti ma neppure pessimi, attestandosi attorno al milione e duecentomila. In seguito \u00e8 stata replicata da Rai Premium.\nDopo l'insuccesso di \"Pas de secret entre nous\", M6 ci riprova chiedendo alla casa di produzione CALT, a cui si deve \u201cCam\u00e9ra Caf\u00e9\u201d, la realizzazione di una nuova soap giovanile. Nasce cos\u00ec \"Paris 16e\" che comincia il 9 marzo 2009 alle 17. La protagonista Lor\u00e8ne (Alexandra Naoum) \u00e8 una giovane orfana che arriva a Parigi alla ricerca di suo padre. Qui viene a contatto con tre ricche famiglie e con la giovent\u00f9 dorata della capitale, ritrovandosi invischiata in un mondo di apparenza e lusso, dietro al quale si nascondono vendette e rancori. Gli ascolti sono bassissimi, intorno ai 600.000 che andranno sempre pi\u00f9 calando. Spostata alle 13.10, concluder\u00e0 la sua corsa dopo 80 puntate il 22 maggio 2009.\nDiverso infine il caso di \"Sous Le Soleil\" (da noi Saint Tropez su Rete4), durato 14 stagioni sugli schermi di TF1, dal 13 marzo 1996 al 20 dicembre 2008 per un totale di 480 puntate. Un misto tra serial, telefilm e soap, Sous le Soleil in patria comincia con una messa in onda settimanale (il mercoled\u00ec pomeriggio, poi spostato alla domenica). Dalla seconda stagione va in onda tutti i giorni, per poi tornare settimanale, al sabato, dalla terza stagione in poi. La serie racconta la vita, i sogni e le illusioni di tre ragazze: Jessica, Caroline e Laura. A differenza delle soap ma pi\u00f9 vicino ai serial, ogni episodio ha un titolo. Tra le guest star anche Amanda Lear, nel ruolo di Sonia Rio, doppiata in Italia da Flavia Fantozzi. Dopo la chiusura, nel 2013 nasce lo spin-off \"Sous le Soleil de Saint Tropez\", attualmente ancora in onda.\nGermania.\nNel caso della Germania, bisogna distinguere tra soap e soap-novela. Una soap-novela \u00e8 caratterizzata, come la telenovela, da una storia d'amore con un lieto fine, ma, come le soap, ha un numero infinito di puntate e numerose stagioni, infatti ogni stagione di una soap- novela \u00e8 incentrata su una storia d'amore che vede alla fine della stagione il lieto fine e il cambio di storie e di protagonisti nella prossima stagione.\nSebbene sia trasmessa una volta a settimana, \"Lindenstra\u00dfe\" \u00e8 la capostipite delle soap tedesche, ancora in onda e che alla fine 2016 compir\u00e0 30 anni di vita (e oltre 1.600 puntate trasmesse). Quando \u00e8 partita nel dicembre 1985, gli ascolti furono cos\u00ec bassi che molti temevano di vederla cancellata da un momento all'altro. Invece, con il tempo e i dovuti aggiustamenti, Lindenstra\u00dfe ha conquistato sempre pi\u00f9 il pubblico diventando di fatto se non la soap pi\u00f9 seguita, di certo la pi\u00f9 amata dai telespettatori tedeschi. \nIspirata alla soap inglese Coronation Street, la storia si concentra sugli abitanti della strada (fittizia) in un sobborgo di Monaco che d\u00e0 il nome alla serie: persone comuni che raccontano i loro trionfi e i loro drammi, esperienze di vita reale, l'infedelt\u00e0, il divorzio, il primo amore, i litigi con i genitori, le violenze giovanili. I personaggi sono individui normali, persone della porta accanto in cui lo spettatore di identifica, niente petrolieri o ricchi industriali della cosmetica o della moda, quanto tassisti, casalinghe, parrucchiere, agenti di viaggio. Di solito non vengono portate in scena situazioni stravaganti o eccessive tipiche delle soap, mentre si preferisce puntare su preoccupazioni concrete, dalle tasse da pagare alla disoccupazione, dal marito che lascia la moglie per una donna pi\u00f9 giovane, ai matrimoni misti. Lindenstra\u00dfe ha affrontato anche questioni pi\u00f9 controverse e temi sociali, dalla bulimia alla sindrome di Down; non sono mancate storie lesbiche, baci gay e una coppia di omosessuali si \u00e8 preso cura del figlio di una donna sieropositiva dopo la sua morte. Larry Hagman, il popolare JR di \u201cDallas\u201d, vi partecipa con un cameo nel 2006. Ogni puntata dura circa 30 minuti e viene trasmessa da Das Erste la domenica alle 18.50.\n\u00c8 nata nel maggio 1992 \"Gute Zeiten, Schlechte Zeiten\" (\u201cTempi buoni, tempi cattivi\u201d) da RTL e ancora in onda con pi\u00f9 di 5600 puntate all'attivo. Come per Lindenstra\u00dfe, il debutto non \u00e8 dei migliori e la vita di un gruppo di giovani ragazzi ognuno alla ricerca della propria strada, non sembra attrarre pi\u00f9 di tanto. Con una serie di miglioramenti, qualche cambio nel cast e la storia di un serial killer, la soap finalmente ingrana e oggi \u00e8 quella pi\u00f9 seguita, con una media di oltre tre milioni di telespettatori, con punte di sei. Gute Zeiten, Schlechte Zeiten si basa su una soap australiana, \"The Restless Years\", da cui era gi\u00e0 stata tratta l'olandese \"Goede Tijden, Slechte Tijden\" (dal 1990 e ancora in onda). Durante il primo anno entrambi gli adattamenti seguono i copioni e i personaggi della versione australiana, per poi proseguire in maniera del tutto autonoma.\nAmbientata a Berlino, ha mantenuto l'impronta giovanile iniziale dando molta importanza alla colonna sonora, con brani amati dai ragazzi, una fotografia limpida, numerose scene in esterna, un ritmo pi\u00f9 dinamico del solito e parecchia azione. Anche per i temi trattati Gute Zeiten, Schlechte Zeiten si \u00e8 imposta per la maniera schietta nel trattarli, dal bullismo alla dipendenza dagli alcolici, dallo stupro al tumore, dalla depressione fino all'omosessualit\u00e0, presentando con una certa frequenza coppie di gay e lesbiche pi\u00f9 o meno serene, pi\u00f9 o meno inserite nell'ambiente che le circonda. Quella tra Lenny e Carsten rimane una delle pi\u00f9 apprezzate perch\u00e9 prima e durante la loro storia d'amore ha inserito tutta una serie di problematiche: la non accettazione di s\u00e9, la frustrazione e rabbia, l'omofobia, il parere dei genitori. Non mancano riferimenti all'attualit\u00e0, dalla crisi economica di altri Paesi al rischio di pandemie. Sulla scia dell'enorme popolarit\u00e0 della soap e dei suoi protagonisti sono stati messi in commercio tutta una serie di cd con le musiche e le canzoni ascoltate durante le puntate, libri e DVD contenenti vari episodi e alcuni extra. Gute Zeiten, Schlechte Zeiten va in onda dal luned\u00ec al venerd\u00ec alle 19.40.\nIl successo port\u00f2 inoltre alla nascita di uno spin-off settimanale, \"Gro\u00dfstadttr\u00e4ume\". Proposto dall'8 maggio 2000 in prima serata, doveva contare di 26 episodi ma a causa degli ascolti disastrosi ne andarono in onda solo sette, lasciando inediti gli altri nove gi\u00e0 girati.\nSempre nel 1992, il 1\u00ba ottobre \u00e8 iniziata sugli schermi di Das Erste \"Marienhof\", dal nome dell'immaginario quartiere di Colonia dove \u00e8 ambientata la soap. Per i primi tre anni Marienhof va in onda due volte a settimana con puntate da un'ora, poi nel 1995 l'appuntamento diventa quotidiano ma la durata delle puntate si dimezza. Incentrato su un centro commerciale di medie dimensioni ma anche su tutta una serie di attivit\u00e0 presenti nei dintorni, laboratori, negozi di frutta, ambulatori, ristoranti, Marienhof mostra uno stile pi\u00f9 realistico e serio. Niente scenari lussuosi e intriganti, quanto la vita di tutti i giorni raccontata mantenendo sempre i piedi per terra. Oltre ad amori e tradimenti, si affrontano temi come l'AIDS, il servizio militare, la xenofobia, la cleptomania, la droga, la disabilit\u00e0, la campagna antifumo. Molte scene sono state registrate a Berlino ma anche in Francia e Italia. La soap \u00e8 durata 18 anni, andando in onda fino al giugno 2011 per un totale di 4053 puntate. La cancellazione fu dovuta, come immaginabile, al lento calo degli ascolti che ha cominciato a colpire in quegli anni un po' tutte le soap. Marienhof \u00e8 passata dai quasi 3 milioni iniziali pari al 24% al 15% fino a un misero 8% nel finale. A nulla valsero i tentativi di salvarla, rinnovando i set (il centro commerciale esplose) e stravolgendo le vite degli abitanti. Gli enormi studios sono stati in seguito utilizzati per Tempesta d\u2019Amore. Come per Gute Zeiten, Schlechte Zeiten sono usciti tutta una serie di DVD e cd, libri, riviste e calendari.\nL'Italia, durante il boom di Tempesta d\u2019Amore, si era dimostrata interessata all'acquisto della soap ma probabilmente il fatto di avere troppe stagioni arretrate alle spalle ha fatto desistere i dirigenti Mediaset. Marienhof \u00e8 servita comunque d'ispirazione per la soap italiana Sottocasa, andata in onda per un'unica stagione sulla Rai.\nLa prima puntata di \"Unter Uns\" (\u201cTra noi\u201d) \u00e8 stata trasmessa il 28 novembre 1994 su RTL. Si tratta della seconda soap pi\u00f9 vista del canale dopo Gute Zeiten, ma a differenza di questa e di Verbotene Liebe, non \u00e8 un adattamento, ma una produzione originale. Le vicende sono ambientate a Colonia e ruotano attorno agli abitanti di uno stabile situato al 10 di Schillerallee, una via immaginaria, dove la famiglia di panettieri Weigel ne \u00e8 da sempre il centro. Per la tipologia degli appartamenti e degli amori tra inquilini, la serie ammicca al serial \"Melrose Place\" e nel corso degli anni diverse famiglie hanno preso alloggio nella palazzina. La serie cerca di mantenere sempre un impatto reale, pur non mancando gli ingredienti tipici del genere tra relazioni sentimentali, complotti di potere e inganni. \u00c8 stata per anni l'unica soap a non avere una coppia gay, fino all'arrivo di quella di Ringo e Yannick che per\u00f2 non \u00e8 durata a lungo, non facendo particolare presa sul pubblico. Di Unter Uns, in onda alle 17.30, sono al momento andate in onda quasi 5000 puntate.\nIl 2 gennaio 1995 Das Erste fa partire Verbotene Liebe (\u201cAmore Proibito\u201d), la soap tedesca forse pi\u00f9 celebre all'estero. Adattamento dell'australiana Sons &amp; Daughters da cui comunque ben presto si distacca, si differenzia dalle altre per un'importanza maggiore data al lusso, al potere, con trame sempre in bilico tra il fiabesco e il peccaminoso. Gli intrighi nelle famiglie nobili ricorda i grandi serial americani, come \u201cDallas\u201d o \u201cDynasty\u201d, svolgendo una consapevole differenza sociale tra l'alta societ\u00e0 di D\u00fcsseldorf e la classe media.\nLa storia comincia con l'incontro tra Jan e Julia, due ragazzi che si innamorano non sapendo di essere fratelli, ma il concetto di amore proibito verr\u00e0 continuamente ripreso nel corso degli anni, con gay che amano etero, il ragazzo che ama la fidanzata del suo miglior amico, la moglie che ama il figlio del marito, lesbiche che amano signore pi\u00f9 grandi. L'azione si svolge tra D\u00fcsseldorf e Colonia, tra castelli aristocratici e locali alla moda, loft e mansarde. L'incesto sar\u00e0 un tema piuttosto ricorrente, insieme a bisessualit\u00e0, omosessualit\u00e0, omofobia, AIDS, uso di droghe, violenze, omicidi e suicidi, con l'intento costante di scandalizzare (e attirare) il pubblico. La presenza di personaggi gay, sempre con storie interessanti e mai macchiettistici, ha reso Verbotene Liebe molto popolare nella comunit\u00e0 LGBT. I personaggi di Christian e Oliver \u201cOlli\u201d sono stati tra i pi\u00f9 amati tanto che la loro controversa love story \u00e8 stata raccolta e sottotitolata in varie lingue su YouTube. I due hanno affrontato mille difficolt\u00e0, a cominciare dai problemi di Christian all'omofobia della palestra dove il ragazzo si allenava e che ha colpito Olli, senza contare litigi, incomprensioni, equivoci, fino al romantico matrimonio. Ma anche dopo i due non hanno fatto altro che prendersi e lasciarsi fino all'addio definitivo di Christian che lascia la citt\u00e0 (e il suo interprete la soap). Molto risalto alle figure femminili, soprattutto negative: tra queste Clarissa von Anstetten (Isa Jank, Annabelle in \u201cLa strada per la felicit\u00e0\u201d), personaggio palesemente ispirato ad Alexis Colby (Joan Collins) di \u201cDynasty\u201d. \u00c8 curioso che nel 2010 la Collins ha partecipato come guest in alcune puntate, interpretando Lady Joan e recitando in inglese (con i sottotitoli). Altro personaggio sinistro \u00e8 la bionda e algida Tanja von Anstetten, la classica cattiva che cade sempre in piedi, o quasi.\nVerbotene Liebe ha visto calare i suoi ascolti nel corso del tempo tanto che gi\u00e0 nel 2010 si parlava di cancellazione. Il timore si \u00e8 ripresentato nell'estate 2014 quando venne annunciata la chiusura nel gennaio 2015, in concomitanza con il ventennale della soap. La produzione sembrava irremovibile, spiegando che in oltre 4500 puntate si era raccontato un po' tutto. Le proteste dei fans, disperati e arrabbiati all'idea di perdere i loro beniamini, hanno portato alla fine a un compromesso: da gennaio la soap lascer\u00e0 il consueto spazio quotidiano delle 18 per andare in onda una volta a settimana, il venerd\u00ec alle 18.50 con puntate da 50 minuti anzich\u00e9 35 e un cast ridimensionato. La sigla \u00e8 Forbidden Love, cantata fino al 2011 The Wanderer e poi da altri interpreti. Anche per Verbotene Liebe si era parlato di un possibile acquisto da parte di Rete 4, ma in questo caso le trame troppo audaci avranno fatto cambiare idea all'emittente.\n\"So ist das Leben! Die Wagenfelds\" (Cos\u00ec \u00e8 la vita! I Wagenfeld) \u00e8 stata invece una soap di Sat 1 incentrata sulla figura di Charlotte Wagenfeld che si trasferisce in Baviera con i tre figli dove ricomincia una nuova vita gestendo una vecchia locanda. La serie non ottenne successo: iniziata nell'ottobre 1995, fu interrotta quattro mesi dopo, nel febbraio 1996. Dei 169 episodi girati ne vengono trasmessi 126, lasciando gli altri inediti. Qualche anno dopo la rete prova a riproporla ma entrambe le repliche, del 1999 e del 2006, vengono sospese per ascolti insoddisfacenti.\nDel 2006 \u00e8 \"Alles was z\u00e4hlt\" (\u201cTutto ci\u00f2 che conta\u201d), in onda su RTL dal luned\u00ec al venerdi alle 19.05. Protagonista della soap opera, ambientata ad Essen, \u00e8 la famiglia Steinkamp, una famiglia di sportivi dedita al pattinaggio su ghiaccio di figura e che fa parte di una squadra che si allena presso lo Steinkampzentrum. All'interno della squadra, sorgono per\u00f2 varie rivalit\u00e0, tra cui quella tra Jenny Steinkamp e Tanja Sommer. Della soap sono state prodotte oltre 3000 puntate.\nRegno Unito.\nLe soap inglesi si differenziano molto da quelle statunitensi. A differenza di queste ultime, che puntano per la maggior parte su glamour, ricchezza e ambientazioni lussuose, quelle inglesi raccontano pi\u00f9 la vita di tutti i giorni, le piccole comunit\u00e0, le classi della popolazione meno abbienti e pi\u00f9 vicine allo spettatore medio. Altra differenza con gli USA, ma anche con quasi tutti i Paesi produttori di soap, le serie inglesi non nascono per andare in onda tutti i giorni ma solo due volte a settimana. Le cose sono andate cambiando alla fine degli anni '80 quando gli episodi trasmessi a settimana salirono a tre-quattro, mentre pochi titoli arrivano al tradizionale numero di cinque.\n\"The Grove Family\" \u00e8 considerata la prima soap per la televisione, prodotta dalla BBC dal 1954 al 1957, in diretta e in bianco e nero. Le puntate duravano tra i 15 e i 20 minuti e si incentravano sulla famiglia Grove, composta da Bob, sua moglie Gladys, i loro quattro figli e la nonna. Per 220 puntate i personaggi portavano in scena vita reale, tra bisticci e problemi quotidiani, dal mutuo alle diete, conquistando fino a nove milioni di spettatori, compresa la Regina Madre. Lo show venne cancellato tra lo stupore di tutti, attori, troupe e pubblico quando gli sceneggiatori chiesero una pausa, sentendo il bisogno di un periodo di vacanza dopo tre anni di scrittura continua. La BBC decise cos\u00ec di sospendere The Grove Family per qualche tempo, salvo poi non riprenderla pi\u00f9.\nBen pi\u00f9 lunga e fortunata, con picchi di 24 milioni di spettatori, \u00e8 stata \"Emergency \u2013 Ward 10\" in onda sulla BBC dal 1957 al 1967 per un totale di 1016 puntate. Ambientato nel fittizio ospedale Oxbridge General, si incentra sulla vita, gli amori e la pressione sul lavoro del personale medico. L'eroismo di medici e infermieri nella lotta per salvare le vite dei pazienti si mescola con la loro vita normale. Nel 1964 caus\u00f2 numerose polemiche la prima relazione interrazziale e una scena d'amore tra i due protagonisti venne tagliata. La serie chiuse nel 1967 a causa di un vistoso calo degli ascolti sebbene qualche tempo dopo il produttore esecutivo Lew Grade ammise che cancellare Emergency \u2013 Ward 10 fu uno degli sbagli pi\u00f9 grandi commessi nella sua carriera. Nel 2008 una serie di cofanetti DVD contenenti vari episodi \u00e8 stata messa in vendita. La soap ha avuto anche un breve spin-off, \"Call Oxbridge 2000\", trasmesso tra il 1961 e 1962.\n\"Coronation Street\" della ITV \u00e8 una delle pi\u00f9 famose produzioni del daytime inglese, conosciuta anche all'estero. Le sue trasmissioni cominciano nel 1960 e continuano tutt'oggi. Inizialmente andava in onda due, poi tre volte a settimana a ma oggi \u00e8 uno dei titoli ad andare in onda cinque sere su sette. Il titolo richiama la strada principale dell'immaginaria cittadina di Weatherfield, con le sue case, i negozi, la fabbrica tessile e il Rovers Return Pub, punto di incontro di molti personaggi della storia. Coronation Street, che prende il nome dall'incoronazione di Edoardo VII nel 1900, racconta la vita di protagonisti della classe operaia, con una leggera dose di umorismo di sottofondo. Dopo la conclusione delle americane \"Sentieri\" nel 2009 e di \"Cos\u00ec gira il mondo\" l'anno seguente, \"Corrie\", come viene chiamata in maniera informale, \u00e8 la soap televisiva attualmente in onda pi\u00f9 longeva al mondo e, come \u00e8 naturale, ha affrontato nel corso dei suoi cinquanta e passa anni tutta una serie di evoluzioni stilistiche e narrative, oltre ad aver subito qualche critica per trame troppo audaci o, negli anni '90, per lo scarso rilievo dato alle minoranze etniche nel cast. Al suo debutto fu definitiva troppo \u201cvecchio stile\u201d: la produzione corse ai ripari introducendo tutte trame scottanti come la dipendenza dai farmaci e l'omosessualit\u00e0 che per\u00f2 vennero ritirate in fretta per timore di sconvolgere il pubblico a casa. Oggi la soap \u00e8 in linea con i tempi, inserendo tutta quella serie di problematiche, dallo stupro agli incidenti, le malattie, la depressione, l'alcolismo, la prostituzione. Nel 2003 viene introdotto il primo personaggio gay nel cast regolare che verr\u00e0 coinvolto in un triangolo bisessuale. Visto il successo della serie sono stati messi in commercio vari DVD con episodi classici, cd, riviste e libri. L'attrice Stephanie Beacham (\u201cDynasty\u201d) vi prende parte come guest per alcune puntate nel 2009.\nNel 1985 viene prodotta una serie gemella, \"Albion Market\", ambientata in un mercato coperto di Salford. Lanciata in occasione delle 25\u00ba anniversario di Coronation Street, nelle speranze della produzione c'era quella di festeggiarne il 25\u00b0 quando l'altra sarebbe arrivata al 50\u00ba. Albion Market fu stroncata da pubblico e critica e si ferm\u00f2 alla puntata 100 dopo un anno esatto di vita. La serie Lindenstra\u00dfe \u00e8 nata come la risposta tedesca di Coronation Street.\n\"Compact\" della BBC, trasmessa dal 1962 al 1965 in 373 puntate, voleva allontanarsi dallo stile realistico e operaio di Coronation Street, presentando una storia di taglio borghese, con personaggi alle prese con il mondo dell'editoria. Il titolo richiama quello della rivista femminile, raccontando la vita di chi vi lavorava. Nonostante la buona accoglienza da parte del pubblico grazie anche al romanticismo di alcune coppie, la rete decise lo stesso di chiudere la soap dopo tre anni e mezzo.\nLa ITV produce nel 1964 una soap destinata poi a essere ripresa per un breve periodo a quindici anni dalla sua cancellazione: \"Crossroads\". Si tratta della seconda soap ad andare in onda cinque giorni alla settimana, con episodi registrati come se fossero in diretta, quindi senza avere la possibilit\u00e0 di ripetere la scena. La storia si svolge in un motel nel Midlands presentandosi fin da subito di bassa qualit\u00e0, con set poveri e copioni poco attraenti. Per questo nel corso degli anni la rete chiese alla produzione di ridurre prima di uno poi di due giorni la messa in onda. Si pens\u00f2 inizialmente di sostituire uno degli appuntamenti persi con uno spin-off, ma il progetto non and\u00f2 in porto. Nonostante i vistosi difetti Crossroads si guadagna la sua fetta di pubblico che le permette di continuare fino al 1981 quando la ITV decise di non volerla pi\u00f9 mandare in onda. La soap passa quindi su Central Indipendent Television dai primi giorni del 1982. Si introducono nuovi personaggi, nuovi set e la colonna sonora viene migliorata. Nel corso degli anni vengono raccontate tutta una serie di tematiche scottanti per quegli anni: dall'invalidit\u00e0 alle tensioni razziali alla sindrome di Down. La soap continua per\u00f2 a perdere terreno e nel 1988 se ne decide la fine dopo quasi 5000 episodi. Nel 2001 la Carlton Television rimette mano al progetto riportando in scena persino quattro personaggi della serie originale. Per allontanare la reputazione di produzione povera, si investe notevolmente nelle scenografie e nella struttura del nuovo motel. Tuttavia, dopo un debutto seguito da nove milioni di spettatori, il pubblico ha cominciato ben presto a disaffezionarsi alle trame, causando un brusco calo degli ascolti. La rete apporta modifiche sostanziali che fermano lo show essere per diversi mesi, lasciando cadere diverse storylines e perdendo molti personaggi popolari. Ci\u00f2 ha determinato un ulteriore calo di spettatori fino alla cancellazione definitiva avvenuta nel 2003 dopo 320 puntate.\nBBC1 trasmette nel 1965 una soap di brevissima durata: \"199 Park Lane\". In onda due volte a settimana, racconta la vita dei residenti di un lussuoso complesso di appartamenti a Londra. A causa dei pessimi ascolti, dopo circa due mesi e 18 puntate, la serie chiude i battenti.\n\"The Newcomers\" della BBC, \u00e8 andata in onda tra il 1965 e il 1969, due volte a settimana con puntate da trenta minuti. La storia si incentra sulla famiglia londinese dei Cooper che si trasferisce ad Angletown, una fittizia cittadina di campagna, facendosi coinvolgere nei problemi di una societ\u00e0 rurale che deve fare i conti con i cambiamenti dell'industria e del progresso.\nLa ITV nel 1972 torna a narrare amori e drammi in corsia con \"General Hospital\". La serie si rif\u00e0 all'omonima soap americana ma anche all'indimenticato \"Emergency \u2013 Ward 10\". Nel 1975, dopo 283 puntate da trenta minuti, la soap viene promossa in prime time e la durata si allunga a cinquanta minuti, insistendo pi\u00f9 sull'aspetto ospedaliero che su quello sentimentale. Nel 1979 per\u00f2 lo stile della soap viene considerato troppo antico rispetto alle nuove produzioni e, dopo 60 puntate, General Hospital chiude.\nEmmerdale, conosciuta inizialmente come \"Emmerdale Farm\", e in Italia nota come Valle di luna, una soap di grande successo di ITV, iniziata nel 1972 e ancora oggi in onda con successo. Fino al 1978 occupa lo spazio del primo pomeriggio, per poi trasferirsi alle 19. Con oltre 7000 puntate prodotte \u00e8 la seconda soap pi\u00f9 longeva del Regno Unito, seguita da circa cinque milioni di spettatori. L'idea alla base della storia richiama il radiodramma \"The Archers\", focalizzandosi su una famiglia e la vita in una fattoria. Con il passare degli anni, i Sudgen non sono pi\u00f9 l'unico centro delle trame e la soap si arricchisce di nuovi vicini e nuove famiglie destinate a interagire tra loro. Episodi pi\u00f9 emozionanti e drammatici, tra cui la sconvolgente tragedia di un aereo che precipita sul villaggio, non fanno che aumentare la popolarit\u00e0 della serie che nel 2012 ha festeggiato i suoi 40 anni. Dall'inizio degli anni '90 porta in scena storie catastrofiche: oltre all'aereo, gli spettatori hanno assistito a una tempesta, l'incidente di un autobus, il crollo della casa di una delle famiglie protagoniste. L'attore Maxwell Caulfield (I Colby) vi lavora nel 2009-2010. La soap \u00e8 trasmessa anche fuori dai confini nazionali: in Finlandia, Svezia, Nuova Zelanda e Australia. Anche di Emmerdale sono disponibili vari DVD e libri che riprendono le vicende principali narrate nel corso degli anni.\n\"Pobol y Cwm\" (\u201cLa Gente della Valle\u201d) \u00e8 una soap in lingua gallese prodotta dalla BBC dal 1974. Nel 1982 si trasferisce sul canale S4C diventandone ben presto il programma pi\u00f9 visto. Da gennaio 2015 la serie va in onda quattro volte a settimana anzich\u00e9 cinque per motivi di tagli al budget. Ogni puntata dura 20 minuti e viene trasmessa alle 20, con replica il giorno successivo alle 18.30 (con i sottotitoli in inglese). Le vicende si svolgono nell'immaginaria Cwmderi e pi\u00f9 precisamente nel pub Y Deri e nelle case e negozi adiacenti. Si racconta la quotidianit\u00e0 degli abitanti, tra preoccupazioni nella gestione della casa e i tradimenti amorosi, il lavoro, l'omosessualit\u00e0, l'educazione dei figli. L'attore Ioan Gruffudd (\u201cHornblower\u201d, \u201cRinger\u201d in tv; \u201cI Fantastici 4\u201d al cinema) vi prende parte dal 1987 al 1994.\nHa avuto vita breve invece \"Garnock Way\", prodotta dalla Scottish Television per la ITV dal 1976 al 1979. In 173 puntate sono state raccontate le vite di una comunit\u00e0 di minatori in una citt\u00e0 vicino a Edimburgo e Glasgow. Il pubblico inglese per\u00f2 sembra non interessato a personaggi sporchi di fuliggine e i toni troppo duri non convincono nemmeno molte stazioni a trasmettere la soap.\nIl suo posto viene allora preso da \"Take the High Road\", in seguito semplicemente \"High Road\", dal 1980 al 2003. La nuova produzione riprende alcuni attori della precedente con personaggi simili, per venire incontro a chi era rimasto deluso dalla cancellazione di Garnock Way. Al centro della storia gli abitanti della cittadina di Glendarroch e i loro drammi, le aziende agricole, la religione protestante. In seguito si aggiungono tematiche pi\u00f9 moderne come l'omosessualit\u00e0 femminile, la droga, il suicidio. Quando, dopo 1500 puntate, la soap venne cancellata, in Scozia era un programma ancora molto amato tanto da suscitare numerose proteste e l'immediata replica delle puntate.\n\"Brookside\" \u00e8 una lunga soap di Channel 4, andata in onda dal novembre 1983 al 2003 e 2915 puntate. Ambientata a Liverpool, si contraddistingue per le trame realistiche ma anche spinose, destinate a far schizzare gli ascolti inizialmente deboli, fino a raggiungere gli otto milioni. \u00c8 il primo show inglese ad aver mostrato un bacio lesbico; ha trattato tematiche forti come gli abusi domestici, l'incesto, la tossicodipendenza; ha introdotto il primo personaggio apertamente gay. Per accentuare il realismo, le storie si svolgevano in vere case, in un vero cul-de-sac, comprate dalla stessa produzione. Gli inizi non sono dei migliori: ascolti bassi e critiche per i problemi tecnici e per certa volgarit\u00e0 nei dialoghi. Per correre ai ripari si modifica qualcosa, si introducono nuovi personaggi che servono ad infoltire il cast e a portare una dose di ironia nei copioni. Alla fine degli anni '90 si raggiunge il picco di ascolti che spinge Channel 4 ad aumentare a tre le puntate settimanali. Dopo il festeggiamento delle 1000 puntate la soap comincia a calcare troppo la mano, con storie sempre pi\u00f9 enfatiche e sensazionalistiche che prendono il posto del realismo, anche crudo, iniziale. Si introduce la vicenda di un pedofilo e il suo successivo omicidio, con tanto di occultamento di cadavere, che sconvolge gli spettatori. Si passa poi a parlare di culti religiosi, lavaggi del cervello, virus assassini. La trama dell'incesto tra due fratelli suscita numerose proteste. Nel 1995 la soap comincia a perdere terreno, pur mantenendosi a livelli buoni. Ma \u00e8 solo l'inizio del declino che far\u00e0 poco alla volta precipitare gli ascolti, passando da 8-9 milioni a due. L'episodio finale andr\u00e0 in onda due giorni dopo il 21\u00ba anniversario della soap concludendosi con la frase \u201cla fine di un'epoca\u2026\u201d .\n\"The Practice\" \u00e8 una serie ospedaliera trasmessa dalla ITV tra il 1985 e il 1986. Le vicende si dipanano in un ambulatorio medico nel sobborgo dell'immaginaria Castlehume e vanno in onda due volte a settimana. L'accoglienza \u00e8 tiepida e dopo 34 puntate la soap viene sospesa per poi riprendere l'anno dopo con ulteriori 13 puntate trasmesse solo una volta a settimana. Anche in questa occasione il pubblico snobba la soap che finisce per essere cancellata.\nEastEnders condivide con Coronation Street il titolo di soap pi\u00f9 popolare nel Regno Unito e nota anche all'estero, pure nei Paesi in cui non \u00e8 mai arrivata. Debutta il 19 febbraio 1985, festeggiando perci\u00f2 nel 2015 i suoi 30 anni di vita. EastEnders racconta la vita familiare e lavorativa degli abitanti dell'immaginario quartiere di Walford a sud di Londra. Centro focale delle vicende \u00e8 la Albert Square, con le sue case, i negozi, i pub, i caff\u00e8 e il parco. Vengono trasmesse tre puntate a settimana, salite poi a quattro dal 2001. La soap \u00e8 fin da subito un successo e un fenomeno mediatico, con gli ascolti pi\u00f9 alti non solo tra le produzioni del daytime, ma anche tra quelli del palinsesto della BBC One che la manda in onda. Le famiglie Watts e Mitchell sono al centro delle trame anche se nel corso degli anni sono arrivati nuovi clan a condividere con loro le scene. Maggior risalto viene dato ai personaggi femminili, da quella forte alla vittima, e ai personaggi anziani cui spetta, spesso, il compito di alleggerire l'atmosfera o portare dei risvolti nostalgici. Il cast si dimostra eterogeneo, includendo personaggi neri, turchi, polacchi, asiatici, ognuno con le proprie abitudini e credenze. Si racconta l'amore omosessuale tra un musulmano e un inglese che arrivano al matrimonio. Ma la soap affronta tutti i drammi possibili e immaginabili, dallo stupro all'omofobia, la disoccupazione, il razzismo, la droga, le violenze domestiche, il disturbo bipolare, l'HIV, l'eutanasia, i tumori, il tutto con un linguaggio schietto e reale. Per questo talvolta la soap \u00e8 accusata di essere troppo violenta, ma \u00e8 innegabile l'apporto che quotidianamente d\u00e0 a questioni sociali di un certo rilievo, elogiato dagli esperti nel settore. Eastenders ha da poco superato le 5000 puntate.\nInsolita \u00e8 senza dubbio \"Park Avenue\", soap del televideo inglese. Dal 1\u00ba dicembre 1988 ogni giorno, weekend compresi, alle 17.00 veniva pubblicato un nuovo episodio delle vite degli abitanti di Parkfield. Ogni puntata durava dalle sei alle dieci pagine, mentre a pagina 126 era possibile leggere riassunti e profili dei personaggi. Dal 1991 la soap passa dal televideo di ITV a quello di Channel 4 dove andr\u00e0 avanti fino al 31 dicembre 1992. Di Park Avenue sono state realizzate 1445 puntate.\nParticolare \u00e8 \"Jupiter Moon\", soap fantascientifica della rete Galaxy Channel. La serie si svolge nel 2050 a bordo di un'astronave di nome Ilea, sede di un'Universit\u00e0. Molte delle storie si concentrano sulla vita degli studenti e sui progetti spaziali da portare a termine. Jupiter Moon debutta nel marzo 1990 e sono ordinati 150 episodi. Ne vanno in onda solo 108 a causa della chiusura del canale. Nel 1996 le rimanenti puntate sono riprese dall'emittente Sci Fi Channel.\n\"Families\" \u00e8 prodotta per la ITV dall'aprile 1990 all'agosto 1993, due volte a settimana alle 15:20. La soap segue le vicende di due famiglie, una in Inghilterra e una in Australia, partendo da quando il capofamiglia di quella inglese decide di andarsene di casa per volare da una sua vecchia fiamma che ora vive a Sydney con il figlio. Il ragazzo si innamora della figlia dell'uomo, non sapendo che \u00e8 il suo vero padre. Il plot iniziale \u00e8 molto simile a quello dell'australiana Sons and Daughters, ma qualche tempo dopo si decide di eliminare tutta la parte ambientata all'estero, trasferendo i pochi personaggi sopravvissuti in Inghilterra. Nuove famiglie entrano in gioco con i loro intrighi e si affrontano temi come l'omicidio, suicidio, incesto, droga, adulterio, prostituzione, problemi di salute mentale e omosessualit\u00e0. Nonostante l'ora pomeridiana, vengono mostrate scene di sesso. La produzione viene interrotta dopo 320 puntate.\n\"Family Pride\" fu una breve soap di Channel 4 in onda nella stagione 1991-92. Le storie si focalizzavano sulle vite di tre famiglie asiatiche a Birmingham. Dopo 51 puntate venne eliminata per scarsi ascolti.\nDura solo un anno \"Eldorado\" della BBC, in onda tre volte a settimana dal luglio 1992 al 1993. La soap \u00e8 ambientata nell'immaginaria Los Barcos, sulla Costa del Sol, in Spagna, e racconta la vita di alcuni personaggi che hanno lasciato l'Inghilterra e altri Paesi europei. Nell'intenzione della produzione, si voleva offrire al pubblico scenari balneari e glamour tipici delle soap d'importazione australiane. Tuttavia non si riesce a ottenere molta popolarit\u00e0 e la serie non \u00e8 esente da critiche come l'inesperienza di molti attori e numerosi problemi tecnici di audio, che portano alla chiusura dopo 156 puntate.\n\"Machair\" \u00e8 scozzese, in onda dal 1993 al 1998 in 151 puntate. La storia si svolge all'interno di un prestigioso college specializzato in studi commerciali. Numerose le scene in esterne per sfruttare il pi\u00f9 possibile i paesaggi della zona dell'Isola di Lewis. Dopo una partenza felice, tanto da farla diventare uno dei programmi pi\u00f9 visti in Scozia con uno share del 30%, Machair comincia a perdere spettatori intorno al centesimo episodio, causandone cos\u00ec di l\u00ec a poco la definitiva cancellazione.\nAltra serie in lingua gallese del canale S4C \u00e8 \"Rownd a Rownd\" (Round and Round), di impostazione giovanile, raccontando la vita di alcuni ragazzi alle prese con la vita scolastica e i problemi familiari. Partita nel 1995, continua ad andare in onda, festeggiando nel 2015 il suo ventesimo anniversario.\n\"Hollyoaks\" \u00e8 una delle produzioni recenti pi\u00f9 longeve che il prossimo ottobre festegger\u00e0 20 anni. La soap, trasmessa da Channel 4 tutti i giorni alle 19, si svolge nel fittizio sobborgo di Chester, Hollyoaks, e ha un cast formato perlopi\u00f9 da personaggi tra i 15 e i 35 anni, anche se non mancano volti pi\u00f9 adulti. Lo stile giovanile si avverte nell'uso di una colonna sonora affidata a cantanti e a gruppi popolari, con brani trascinanti e forti; dalla sigla colorata e piena di ritmo; nei temi affrontati in maniera scabrosa. Hollyoaks sembra che tenda continuamente a sconvolgere il proprio pubblico, un po' come la tedesca Verbotene Liebe ma senza alcun tipo di elemento fiabesco. Al contrario: qui si va sul concreto con trame inerenti alla tossicodipendenza, all'omosessualit\u00e0, all'omofobia, alla violenza, al sesso occasionale, allo stupro maschile, agli abusi sui minori, all'anoressia, l'AIDS, le malattie sessuali, il suicidio. Non sono ovviamente mancate le critiche per le scene troppo dure, la cattiva influenza tra i giovani, l'aggressivit\u00e0 e le imprecazioni oltre all'eccessivo consumo di alcol da parte di molti personaggi. E ancora: l'eccessiva violenza di un ragazzo che non accetta di essere gay sfogandosi fisicamente sul suo amante; un giovane insegnante che viene violentato da uno studente; la somiglianza di alcune storie con fatti di cronaca nera realmente accaduti. Nonostante tematiche tanto forti affrontate nella versione quotidiana, la produzione riserva quelle considerate davvero pi\u00f9 controverse ed eccessive ai suoi spin-off, mandati in onda occasionalmente in orario notturno, il pi\u00f9 famoso dei quali \u00e8 forse \"Hollyoak Later\", trasmesso tra il 2008 e il 2012, l'ultimo dei quali dedicato alla morte di una delle eroine principali, uccisa da un serial killer che stava terrorizzando la zona. Numerosi anche gli special dedicati alla soap, oltre a libri, cd, profumi e calendari. Al momento di Hollyoaks sono state prodotte pi\u00f9 di 4000 puntate.\n\"Springhill\" di Channel 4 \u00e8 durata solo due anni, 1996-97, per un totale di 52 puntate. Dramma familiare che mescola ai consueti temi scottanti, dalla bigamia alla maternit\u00e0 surrogata, dall'omicidio all'infertilit\u00e0, con aspetti sovrannaturali legati alla religione, agli angeli, stregoneria, viaggi nel tempo. L'intera soap \u00e8 stata poi raccolta in un box DVD.\nInizia come drama settimanale per poi diventare una soap bisettimanale London Bridges della ITV, dal febbraio 1996 al marzo 1999. L'azione ruota attorno a un ristorante, il SE1, e agli appartamenti vicini. La serie chiude dopo 237 puntate.\n\"Quayside\" voleva essere una soap per attrarre i giovani del canale Tyne Tees Television. Partita nel gennaio 1997 con uno share molto alto, ha visto quasi subito crollare gli ascolti anche per la terribile concorrenza di EastEnders. Dopo sei mesi, nel maggio 1997, e sole 17 puntate, la produzione viene cancellata.\n\"Family Affairs\" \u00e8 stata una soap di Channel 5 dal marzo 1997 all'agosto 2005, in onda dal luned\u00ec al venerd\u00ec con puntate da 30 minuti. Le storie si basano sui problemi familiari, i turbamenti sentimentali oltre a tutte quelle trame pi\u00f9 estreme tipiche del genere come l'omicidio, la prostituzione, le droghe. Family Affairs si distingue per l'alto numero di personaggi gay e lesbiche nel cast ma anche per l'integrazione e il trattamento riservato alle minoranze etniche. Le vicende si svolgono in un sobborgo di Londra, ma nel corso degli anni l'ambientazione cambier\u00e0 pi\u00f9 volte. I personaggi appartengono alla classe media e la soap comincia presentandoci due famiglie, gli Hart e i Gates, e i loro drammi. Considerando gli ascolti bassi, si decide di rinnovare completamente la struttura della soap, inserendo continuamente nuovi personaggi ed eliminando la maggior parte dei vecchi. L'intera famiglia Hart viene sterminata, mentre altri nuclei cominciano a farsi conoscere dal pubblico. La soap per\u00f2 stenta sempre a decollare e dopo 2285 puntate si decide di non proseguirla ulteriormente.\nA marzo 2015 \"Doctors\" della BBC One ha festeggiato i 15 anni. La soap \u00e8 nata nel 2000, \u00e8 ambientata nella fittizia Midlands e segue le vicende di una serie di medici e dei loro parenti. Accanto a trame mediche, tra operazioni e visite a domicilio, si sviluppano anche quelle personali e sentimentali, tra tradimenti, aborti, incidenti e relazioni scabrose. Doctors si dimostra fin da subito un titolo molto amato tanto che, nonostante i vari cambi di orario, continua a essere una delle pi\u00f9 seguite. Non solo: se all'inizio si producevano blocchi di puntate con lunghe pause durante il periodo estivo, in seguito, proprio in virt\u00f9 del successo ottenuto, si decide di produrla a getto continuo, sospendendola solo durante il Natale, la Pasqua e in occasioni particolari. Attualmente sono state trasmesse quasi 2900 puntate.\nDal 2001 al 2003 ITV propone \"Night and Day\", soap in 320 puntate, che voleva avere qualche punto in comune con la serie Twin Peaks. Il giorno prima del compleanno di due sedicenni, una scompare senza pi\u00f9 lasciare traccia. Tale avvenimento ha un effetto devastante su numerose persone e sulle famiglie coinvolte, tra segreti e bugie che vengono a galla. Dopo una buona partenza, la soap comincia a perdere terreno a causa di trame bizzarre e complicate. Quando la ragazza viene ritrovata senza memoria, le tensioni aumentano ulteriormente ma la produzione chiude per ascolti insoddisfacenti. Nel finale avviene un salto temporale di quattro anni per mostrare com'\u00e8 cambiata la vita dei protagonisti fino a scoprire una terribile verit\u00e0 sulla ragazza ricercata. La sigla era Always &amp; Forever di Kylie Minogue.\n\"The Royal Today\" \u00e8 lo spin-off, o meglio la versione quotidiana e in formato soap del serial \"The Royal\", trasmesso dal 2003 per otto stagioni da ITV. La produzione si svolge nello stesso ospedale della precedente ma con un nuovo gruppo di personaggi. Ogni episodio racconta gli eventi di un singolo giorno, dando l'impressione che avvengono in tempo reale. Trasmesso dal luned\u00ec al venerd\u00ec, ottiene per\u00f2 ascolti bassi e nel marzo 2008, a tre mesi dal debutto, la soap si conclude in 50 puntate.\nIrlanda.\n\"Tolka Row\" comincia la sua programmazione il 3 gennaio 1964 e continuer\u00e0 per cinque stagioni, fino al 31 maggio 1968. Basato su un'omonima opera teatrale, \u00e8 ambientato in un complesso residenziale di Dublino. La soap racconta la quotidianit\u00e0 e le tragedie di un certo numero di vicini, concentrandosi sulle famiglie di classe operaia, i Nolans e i Feeneys. Tolka Row non nasconde l'influenza subita dall'inglese Coronation Street, cominciata quattro anni prima e con la quale condivide il racconto delle gioie e dolori di un gruppo di persone che abitano nella stessa zona. Le registrazioni avvengono totalmente in studio, tranne alcune scene girate all'aeroporto. La programmazione \u00e8 settimanale: la soap va in onda alle 19.20 del venerd\u00ec. Dal terzo anno si sposta alla domenica alle 19.45, salvo poi tornare, per la quarta e quinta stagione al venerd\u00ec ma alle 20. Ogni episodio era in bianco e nero. La popolarit\u00e0 della serie fa s\u00ec che la RT\u00c9 decida di mettere in cantiere un'altra soap.\n\"The Riordans\" \u00e8 considerata una delle produzioni giornaliere irlandesi pi\u00f9 famose e innovative per quel periodo. Trasmessa dal 1965 al 1979, racconta la vita rurale degli abitanti dell'immaginaria Leestown e in particolare della famiglia Riordan che da il titolo alla serie. La rete, conscia del fatto che l'Irlanda era ancora un Paese agricolo, nonch\u00e9 del successo del radiodramma The Kennedys of Castleross, decide di puntare su personaggi pi\u00f9 vicini ai telespettatori e al loro ambiente. Come tutte le soap, anche The Riordans affronta conflitti generazionali, di classe, intrighi. Si inseriscono i mutamenti sociali, religiosi e culturali che la Nazione sta affrontando verso la fine degli anni '60, con un contrasto netto tra liberali e conservatori, i cambiamenti politici, il ruolo della donna nella societ\u00e0. Si parla di figli illegittimi, di povert\u00e0, di sessualit\u00e0, di separazioni, dell'uso dei contraccettivi. La decisione di una coppia di ricorrere alla pillola per evitare gravidanze che avrebbero causato rischi alla salute della donna, ha provocato parecchie polemiche.\nA differenza di Tolka Row ma anche di altre soap come Coronation Street, The Riordans non viene registrato del tutto in teatri di posa, ma varie scene si svolgono all'aperto, in campagna, aumentando in questo modo i costi di produzione. Dalla met\u00e0 degli anni '70 la soap affronta due importanti novit\u00e0: si passa dal bianco e nero al colore e la durata di ogni episodio passa da 30 a 60 minuti. Verso la fine degli anni '70 gli ascolti cominciano a calare, ma \u00e8 soprattutto per motivi economici che si decide la cancellazione della serie. Con il lancio di RT\u00c9 2, nel 1978, e il bisogno di produrre pi\u00f9 programmi, non si poteva destinare la maggior parte del budget a una soap quotidiana. Nonostante le proteste del pubblico e della stampa, The Riordans chiude i battenti il 28 maggio 1979 dopo circa 600 puntate. La soap \u00e8 servita come spunto per l'inglese Emmerdale Farm (1972).\n\"Bracken\" \u00e8 un tentativo che RT\u00c9 fa per mantenere ancora vivo il successo di The Riordans, con una storia ancora una volta rurale, considerata uno spin-off dell'altra per la condivisione di un personaggio. Incentrato sulla rivalit\u00e0 tra due uomini, mette in scena complotti e cattiverie. Nata nel gennaio 1979, chiuder\u00e0 dopo tre stagioni.\n\"Glenroe\" \u00e8, a sua volta, lo spin-off di Bracken ma durato molti pi\u00f9 anni: dal 1983 al 2001, per un totale di 18 stagioni, trasmesse dalla RTE' ogni domenica alle 20.30. Di nuovo una produzione rurale, ambientata nell'immaginaria Glenroe dove abitano le famiglie Byrne e Dermott, oltre ad altri personaggi di contorno. Come per The Riordans, la soap punta al realismo delle trame, impregnandole di temi fortemente attuali e legati alla vita degli spettatori, in particolare l'importanza della religione. Non mancano altri argomenti come l'infedelt\u00e0 e la xenofobia. Il sei maggio 2001 la soap viene cancellata: la motivazione ufficiale \u00e8 che aveva fatto il suo corso, ma in realt\u00e0 il calo degli ascolti e la decisione di alcuni attori di non rinnovare il contratto, hanno spinto la rete a non proseguire con la produzione. Glenroe \u00e8 stata trasmessa anche nel Regno Unito, negli Stati Uniti e in Australia.\nCon \"Fair City\" si torna alla soap urbana, al passo coi tempi e in linea con la programmazione tradizionale di questo tipo di prodotti. Nata nel 1989, va ancora in onda ed \u00e8 la pi\u00f9 vista dal pubblico irlandese di oggi. La trama segue le vite private e lavorative dei residenti di Carrigstown, un immaginario sobborgo a nord di Dublino. L'azione si svolge tra ristoranti, pub, centri sociali, ospedale e negozi. Trasmesso inizialmente una volta a settimana, grazie al successo ottenuto passa a due per 35 settimane di messa in onda, quindi a tre e infine a quattro per tutto l'anno. La serie inizialmente si concentra su quattro famiglie, gli O'Hanlon, i Kelly, i Clarke e i Doyle, ma nel corso degli anni nuovi nuclei li affiancano o sostituiscono, come gli Halpin nei primi anni 2000 o i Dillon dal 2012. Negli ultimi tempi, per\u00f2, si \u00e8 preferito concentrarsi su singoli personaggi piuttosto che su clan familiari. L'ambientazione cittadina, voluta per contrastare la popolarit\u00e0 delle soap inglesi come Eastenders e Coronation Street, ha permesso l'introduzione di tutta una serie di questioni scottanti, molte delle quali affrontate per la prima volta da una fiction irlandese. Nel 1996 viene presentata la prima coppia gay e da allora non sono mai mancate storie legate al mondo LGBT. Si \u00e8 parlato di anfetamine, di violenza sessuale, di suicidio, affido, aborto, tossicodipendenza, prostituzione, disturbi del comportamento alimentare, pedofilia, tumori, bullismo, la donazione degli organi, lo stalking. Tutto quello che non era stato trattato a fondo (o per niente) dalle altre soap, esplode con Fair City. Il debutto non \u00e8 dei migliori, tanto che si rischia la cancellazione dopo un solo anno di vita. La rete decide comunque di rinnovarla per una seconda stagione e, proprio grazie all'introduzione di temi forti, gli ascolti cominciano a impennarsi. Oggi la soap, che ha superato le 3000 puntate, \u00e8 seguita da circa 600.000 spettatori.\n\"Ros na R\u00fan\" \u00e8 una soap del canale TG4, iniziata nel 1989 e ancora in onda. Il titolo fa riferimento all'immaginario paese vicino a Galway, raccontando la vita dei suoi abitanti. La serie \u00e8 stata lodata per il modo realistico e socialmente impegnato con cui vengono affrontati i numerosi problemi dei personaggi: anche qui vanno in scena tradimenti, violenze domestiche, omosessualit\u00e0, incendi, gravidanze adolescenziali, adozioni, pedofilia. A differenza di Fair City e delle altre soap, per\u00f2, Ros Na R\u00fan adotta anche registri pi\u00f9 leggeri, tra scene di liti domestiche, scherzi e competizioni esagerate tra alcuni personaggi per regalare al pubblico momenti divertenti tra tante tragedie. La storia parte con Jack Padraic che muore senza lasciare testamento. Da l\u00ec, scoppia la guerra tra i parenti per ottenere il controllo dei suoi beni. La soap va in onda due volte a settimana da settembre a maggio e vanta pi\u00f9 di mille puntate prodotte. Durante l'estate la rete manda in onda repliche degli episodi. Il titolo pu\u00f2 essere tradotto come \u201cIl Promontorio dei Segreti\u201d o \u201cIl Promontorio degli Innamorati\u201d.\n\u00c8 nata il 7 gennaio 2015, Red Rock, la soap di TV3. Ambientata in una citt\u00e0 di mare vicino a Dublino, \u00e8 la prima produzione quotidiana del canale e si rif\u00e0 a Coronation Street per la tipologia di storie narrate. Due famiglie rivali, i Keily e i Hennessy, un amore proibito, un cadavere al molo su cui indagare e le giornate di una stazione di polizia sono gli spunti iniziali. La soap ha molte scene in esterna e va in onda due volte la settimana, il mercoled\u00ec e il gioved\u00ec alle 20.30. La prima stagione dovrebbe durare 40 settimane; sono state commissionate gi\u00e0 160 puntate da 25 minuti. Il debutto \u00e8 stato seguito da circa 300.000 spettatori.\nFamosi delle soap.\nAlcuni tra gli attori che hanno usato la recitazione in una soap opera come base di partenza per una carriera nel mondo del cinema o della musica sono, tra gli altri, Shakira, Jennifer Lopez, Ricky Martin, Kylie Minogue, Holly Valance, Natalie Imbruglia, Guy Pearce."}
{"id": "509497", "revid": "1543377", "url": "https://it.wikipedia.org/wiki?curid=509497", "title": "Distretto di P\u00ebrmet", "text": "Il distretto di P\u00ebrmet (in albanese: \"Rrethi i P\u00ebrmetit\") era uno dei 36 distretti amministrativi dell'Albania. \nIl distretto era situato a sudest dell'Albania e aveva una superficie di 929 km\u00b2.\nLa riforma amministrativa del 2015 ha suddiviso il territorio dell'ex-distretto in 2 comuni: K\u00eblcyr\u00eb e P\u00ebrmet.\nLa regione di P\u00ebrmet comprende la vallata del fiume Voiussa che si estende dal confine con la Grecia fino alla gola di K\u00eblcyra ed \u00e8 circondata da montagne elevate. Ad ovest una catena che si eleva parallela al corso del fiume raggiunge i 2484 m s.l.m. con il monte N\u00ebm\u00ebr\u00e7k\u00eb e i 2090 m s.l.m. con il \"Mali i Dh\u00ebmbel\", ad est i rilievi superano raramente i 1500 m s.l.m., il territorio \u00e8 piuttosto isolato e difficilmente raggiungibile, una vasta parte della zona orientale dell'area fa parte del Parco nazionale di Hotova-Dangell.\nGeografia antropica.\nSuddivisioni amministrative.\nIl distretto comprendeva 2 comuni urbani e 7 comuni rurali.\nCollegamenti esterni.\nSito turistico di P\u00ebrmet"}
{"id": "509498", "revid": "119298322", "url": "https://it.wikipedia.org/wiki?curid=509498", "title": "Enrico Teodoro Pigozzi", "text": "Biografia.\nL'attivit\u00e0 imprenditoriale di Pigozzi inizi\u00f2 quand'egli era ancora ragazzo, trovandosi a dover gestire l'azienda di trasporti del padre, scomparso prematuramente. Durante il servizio militare venne assegnato all'arma aeronautica, dove ebbe occasione di fare esperienza sui motori a scoppio, comprendendo che il futuro avrebbe rapidamente escluso la trazione animale dalla vita industriale del Paese. Decise, quindi, di cedere la ditta di famiglia ed iniziare la vendita di motociclette inglesi e statunitensi. \nColoro che operavano in campo motoristico nella Torino del primo novecento, inevitabilmente venivano a contatto con la FIAT e cos\u00ec capit\u00f2 al ventiseienne Pigozzi, cui venne offerto di trasferirsi a Parigi per coordinare la raccolta di rottami ferrosi, necessari a rifornire le fonderie della casa torinese. \nPigozzi accett\u00f2 e dopo un paio d'anni la sua attivit\u00e0 fu talmente apprezzata da ottenere la direzione della neonata \"Soci\u00e9t\u00e9 Anonyme Fran\u00e7aise des Automobiles Fiat\", azienda importatrice e distributrice delle autovetture FIAT sul mercato francese. Quando la FIAT, per aggirare l'ostacolo delle tariffe doganali, decise di inviare in Francia parti staccate di automobili da assemblare e carrozzare in loco, Pigozzi affitt\u00f2 un vecchio capannone e coordinando abilmente l'officina di montaggio e le carrozzerie francesi, in soli venti mesi riusc\u00ec a sfornare 29.000 vetture, vendute con il marchio \"Fiat-France\". \nPigozzi non era per\u00f2 contento del successo e riteneva che la vendita delle auto fosse limitata dal noto nazionalismo francese, poco disposto nei confronti delle marche estere. La crisi economica che scoppi\u00f2 in Francia nei primi anni trenta, consent\u00ec a Pigozzi di acquistare a buon prezzo, nel 1935, lo stabilimento Donnet, una piccola casa automobilistica di Nanterre che aveva chiuso i battenti l'anno precedente. I lavori di aggiornamento furono brevi, dato che lo stabilimento era stato costruito appena dieci anni prima. Una rinfrescata alle pareti, pochi macchinari ed una diligente organizzazione di acquisizione e vendita (che ora si chiama \"just in time\"), costituirono le basi del nuovo marchio francese, denominato SIMCA, acronimo di \"Soci\u00e9t\u00e9 Industrielle de M\u00e9canique et Carosserie Automobile\". \nNell'aprile del 1936 venne proposta al mercato francese la Simca 5, copia fedele della Fiat 500 \"Topolino\", al costo di soli 9.900 franchi. Fu un successo, bissato dalla Simca 8, clone della \"Balilla 508\", che verr\u00e0 venduta in pi\u00f9 di duemila esemplari al mese. La produzione venne sospesa durante il periodo bellico e, nel 1946, riprese con i medesimi modelli. \nMa Pigozzi, ormai, accarezzava l'idea di un'auto tutta sua. Il che si verifica nella primavera del 1951, quando appare la Simca 9 Aronde, una autovettura di linea tondeggiante, spinta da un motore quattro cilindri di 1.221 cc con 45 CV. Pigozzi ormai sapeva che nel nuovo mercato la sostanza \u00e8 importante, ma meno dell'immagine. Cos\u00ec organizz\u00f2 una dimostrazione di affidabilit\u00e0, facendo percorrere alla sua \"Aronde\" 100.000 Km in quaranta giorni e quaranta notti di moto ininterrotto, ad oltre 100 Km/h sulla pista di Montlh\u00e9ry. Gli ordinativi cominciarono a fioccare e Pigozzi cap\u00ec d'essere sulla strada giusta. Esegu\u00ec un secondo tentativo sulla stessa pista, facendo salire la media a 112\u00a0km/h e, per destare maggiore impressione, fece compiere alla \"Aronde\" un terzo exploit sulle strade urbane di Parigi. La stampa segu\u00ec con interesse le imprese della Simca e del suo fondatore che venne immediatamente ribattezzato \"Henry Th\u00e9odore\", aggiungendo pure l'accento sull'ultima vocale del cognome; com'era gi\u00e0 o sarebbe capitato a Gordin\u00ec, Bugatt\u00ec, Figon\u00ec, Falasch\u00ec e Berton\u00ec. In ogni caso, \"monsieur Pigozz\u00ec\" divenne l'uomo del momento e, nel 1952, la SIMCA vendette 70.000 esemplari di \"Aronde 9\". \nIl passo successivo sembrava dover essere quello di completare la gamma con un modello di lusso. Venne presa in considerazione la possibilit\u00e0 di rilevare \"Ford-France\" e, per meglio valutare la convenienza dell'operazione, Pigozzi chiese la consulenza di alcuni alti dirigenti della Fiat, quali Montabone e Dante Giacosa. La storia dell'automobile insegna come sia sostanzialmente impossibile avere successo di mercato con un modello costoso che non abbia un grande prestigio sportivo o una solida tradizione tecnologica; tuttavia, la fortuna che lo ha sempre assistito e le rassicurazioni dei consulenti convinsero Pigozzi ad iniziare la produzione della \"Vedette\", una berlina di scuola americana spinta da un motore V8 di 2.300\u00a0cm\u00b3, che venne presentato alla stampa nel 1954. L'investimento fu notevole e si riveler\u00e0 un fiasco colossale, ma le sostanziose vendite della \"Aronde 9\" e l'ingresso minoritario (15%) della Chrysler nel capitale sociale appianarono la situazione. \nImparata la lezione, Pigozzi torn\u00f2 al vecchio metodo e si rimise all'opera per progettare un nuovo modello: la Simca 1000, una berlina di piccola cilindrata dalle modeste caratteristiche tecniche, poi migliorate, ma dal prezzo molto conveniente. Presentata nel 1961, in pochi mesi otterr\u00e0 un enorme e duraturo successo commerciale, anche in Italia. \nNell'autunno del 1964, Pigozzi venne a mancare. La Chrysler inizi\u00f2 la scalata al pacchetto azionario fino ad assumere il pieno controllo della Simca nel 1970."}
{"id": "509500", "revid": "1543377", "url": "https://it.wikipedia.org/wiki?curid=509500", "title": "Distretto di Pogradec", "text": " \nIl distretto di Pogradec (in albanese: \"Rrethi i Pogradecit\") era uno dei 36 distretti amministrativi dell'Albania. \nLa riforma amministrativa del 2015 ha ricompreso il territorio dell'ex distretto nel comune di Pogradec, accorpando a questo 7 comuni.\nGeografia antropica.\nSuddivisioni amministrative.\nIl distretto comprendeva un comune urbano e 7 comuni rurali."}
{"id": "509505", "revid": "2455", "url": "https://it.wikipedia.org/wiki?curid=509505", "title": "Calvinisti", "text": ""}
{"id": "509506", "revid": "6923", "url": "https://it.wikipedia.org/wiki?curid=509506", "title": "Icon Composer", "text": "Icon Composer \u00e8 un editor di icone per il sistema operativo macOS facente parte dell'Apple Developer Tools. Il programma in realt\u00e0 non \u00e8 dotato di funzioni di modifica delle immagini ma \u00e8 in grado unicamente di generare le icone riconosciute dal sistema operativo (icns). Gli utilizzatori del programma devono realizzare esternamente le icone con un qualsiasi programma di grafica, poi le immagini vanno importate nel programma che generer\u00e0 l'icona."}
{"id": "509507", "revid": "1543377", "url": "https://it.wikipedia.org/wiki?curid=509507", "title": "Distretto di Puk\u00eb", "text": " \nIl distretto di Puk\u00eb (in albanese: \"Rrethi i Puk\u00ebs\") era uno dei 36 distretti amministrativi dell'Albania. \nLa riforma amministrativa del 2015 ha suddiviso il territorio dell'ex-distretto in 2 comuni: Fush\u00eb Arr\u00ebz e Puk\u00eb.\nGeografia antropica.\nSuddivisioni amministrative.\nIl distretto comprendeva 2 comuni urbani e 8 comuni rurali."}
{"id": "509512", "revid": "1543377", "url": "https://it.wikipedia.org/wiki?curid=509512", "title": "Distretto di Skrapar", "text": " \nIl distretto di Skrapar (in albanese: \"Rrethi i Skraparit\") era uno dei 36 distretti amministrativi dell'Albania. \nEra il pi\u00f9 settentrionale della regione storica e geografica dell'Epiro. Un importante luogo turistico \u00e8 il monte Morava vicino a Polican.\nLa riforma amministrativa del 2015 ha suddiviso il territorio dell'ex-distretto in 2 comuni: Poli\u00e7an e Skrapar.\nGeografia antropica.\nSuddivisioni amministrative.\nIl distretto comprendeva 2 comuni urbani e 8 comuni rurali."}
{"id": "509513", "revid": "466539", "url": "https://it.wikipedia.org/wiki?curid=509513", "title": "Sauvignon", "text": "Il Sauvignon (chiamato anche Sauvignon blanc) \u00e8 un vitigno a bacca bianca, proveniente dalla zona francese di Bordeaux. Il nome deriva dalla parola francese \"sauvage\" (\"selvaggio\"), aggettivo dovuto alle sue origini di pianta autoctona del sud-ovest francese.\nCaratteristiche generali.\nSi tratta di uno dei vitigni a bacca bianca pi\u00f9 diffusi nel mondo vitivinicolo, con il quale \u00e8 possibile produrre vini bianchi freschi con una marcata impronta varietale. Il vitigno Sauvignon blanc, grazie alla sua capacit\u00e0 di adattamento, \u00e8 coltivato estensivamente in Francia, Australia, Nuova Zelanda, Sudafrica, California e Sud America, con una piccola quota anche in Italia.\nA seconda del clima, le uve Sauvignon possono dare ai vini sentori erbacei o di frutta fresca. In ogni caso i vini risultanti sono destinati ad un veloce consumo, dato che l'invecchiamento superiore ad un anno non d\u00e0 effetti migliorativi sulle caratteristiche organolettiche nella maggior parte dei casi. Gli abbinamenti migliori lo vedono accompagnato a piatti di pesce e formaggi.\nCuriosit\u00e0.\nViene utilizzato nella vinoterapia per le sue propriet\u00e0 calmanti, particolarmente adatto per i massaggi."}
{"id": "509514", "revid": "6923", "url": "https://it.wikipedia.org/wiki?curid=509514", "title": "Property List Editor", "text": "Property List Editor \u00e8 un programma per il sistema operativo macOS facente parte dell'Apple Developer Tools utilizzati per modificare i file plist. Il programma si trova in /Developer/Applications/Utilities/Property List Editor.app.\nProperty List Editor pu\u00f2 essere usato per modificare file XML con una GUI, come quelli delle preferenze, oppure per validarli: se un file XML ha degli errori di sintassi, Property List Editor non lo aprir\u00e0."}
{"id": "509522", "revid": "2008079", "url": "https://it.wikipedia.org/wiki?curid=509522", "title": "Forseti", "text": "Forseti (in norreno \"colui che presidia\", attualmente \"presidente\" in islandese e faroese) \u00e8 un dio della mitologia norrena, figlio di Baldr e di Nanna. Dio della giustizia, della pace e della riconciliazione, apparteneva alla schiera degli \u00c6sir. \nLa sua casa era Glitnir, il cui nome significa \"brillante\", riferito al soffitto d'argento delle sale e ai pilastri d'oro, che rispecchiavano la luce e potevano essere visti da grande distanza.\nForseti era considerato come il pi\u00f9 saggio e il pi\u00f9 eloquente fra gli dei che dimoravano ad \u00c1sgar\u00f0r. Diversamente dal compagno T\u00fdr, che sovrintendeva le dispute risolte con uno scontro, Forseti presiedeva quelle risolvibili attraverso la mediazione. Sedeva nella sua sala, dispensando giustizia a coloro che lo vedevano, e si diceva che fosse capace di trovare sempre una soluzione che soddisfaceva entrambi i contendenti. \nCome suo padre Baldr, Forseti era un dio gentile che amava la pace e tutti coloro che giudicava, i quali potevano vivere in pace finch\u00e9 egli non avesse confermato la sentenza. Forseti era cos\u00ec rispettato che solo i giuramenti pi\u00f9 solenni potevano essere invocati nel suo nome.\nNon \u00e8 menzionato come combattente nel Ragnar\u01ebk, e per la sua natura pacifica, si presume che abbia deciso di non partecipare alla battaglia.\nSi narra che egli sia stato il capo degli dei o un antenato dei Frisoni.\nHeligoland.\nIl luogo di adorazione di Forseti era Heligoland. Secondo la leggenda, dodici \"Asegeir\" (\"anziani\") una volta vagarono per tutta la Scandinavia assimilando le leggi locali. Volevano prendere le migliori leggi da ogni trib\u00f9 e scriverne altre applicabili per tutti loro, per farli convivere in pace.\nSi dice che dopo aver raccolto le varie leggi da tutte le regioni, si imbarcarono via mare verso una posto lontano dove potevano discutere della scrittura con calma. Tuttavia si alz\u00f2 una pericolosa tempesta e rimasero cos\u00ec in balia delle onde. Allora invocarono il nome di Forseti per proteggerli dalla morte, e poi videro che una tredicesima persona apparve nella barca e la guid\u00f2 verso un'isola deserta. L\u00ec questa persona, presumibilmente Forseti stesso, divise la terra e cre\u00f2 una fonte. Dopo aver consacrato il posto, scrisse un codice di leggi che univa le migliori di quelle locali e improvvisamente scomparve.\nL'isola divenne un luogo di culto di Forseti e la fonte era il suo luogo sacro. L'integrit\u00e0 dell'isola fu rispettata da tutti i norreni e nessun guerriero comp\u00ec mai una razzia sull'isola per paura di essere trasportato nell'Hel anzich\u00e9 nel Valhalla. Tutte le maggiori assemblee si svolsero in quell'isola. Le dispute venivano risolte alla luce del giorno e mai d'inverno, perch\u00e9 si credeva che l'oscurit\u00e0 facesse una sorta di anatema alla verit\u00e0, impedendo alle dispute di essere risolte correttamente.\n\"Fositesland\" \u00e8 citata da Alcuino come \"in confinio Fresorum et Danorum\". Adamo di Brema identifica \"l'isola di Fosite\" con Heligoland."}
{"id": "509523", "revid": "287204", "url": "https://it.wikipedia.org/wiki?curid=509523", "title": "Starka\u00f0r", "text": "Starka\u00f0r (\"forte combattente\") \u00e8 uno degli eroi pi\u00f9 celebri di tutto il corpus mitologico norreno.\nNella sua figura, come \u00e8 accaduto in molti personaggi dei miti del passato, sono confluiti tratti leggendari, tanto che fu definito parente del gigante Starka\u00f0r \u00c1ludrengr.\nIl mito.\nLe origini e l'infanzia.\nLa nascita di questo eroe presenta molti tratti mitici: si ricollega infatti alla vicenda di Starka\u00f0r \u00c1ludrengr, che viveva presso Ulefoss, anticamente detta \"\u00c1luforsar\", una cascata in Norvegia. Il figlio di questo gigante, St\u00f3rverkr (\"Colui che compie grandi azioni\"), era un \"landvarnama\u00f0r\" del Re Araldo, ovvero uno dei difensori contro gli invasori, e dal sovrano ebbe in dono un'isola, dove dimorava e da dove partiva ogni tanto per le sue scorribande vichinghe. Durante uno di questi viaggi, St\u00f3rverkr rap\u00ec \"Unni\" (\"amata\"), la figlia di uno \"jarl\" e la prese in moglie: insieme ebbero un figlio, che fu chiamato Starka\u00f0r in onore del nonno paterno.\nPoich\u00e9 Unni era stata rapita, i suoi fratelli cercarono vendetta appiccando fuoco alla casa della sua nuova famiglia uccidendone tutti i componenti, tranne Starka\u00f0r, che riusc\u00ec a salvarsi. Il bambino fu allevato alla corte del Re Araldo insieme a V\u00edkarr (\"guerriero della baia\"), il figlio del sovrano, di poco pi\u00f9 grande di lui. Quando il re \"Her\u00fej\u00f3fr\" mosse guerra al Re Araldo e lo uccise impadronendosi del suo regno, V\u00edkarr fu risparmiato e condotto via come ostaggio. A Starka\u00f0r tocc\u00f2 una sorte simile, in quanto divenne il bottino di guerra di \"Grani\" (detto anche \"Hrossh\u00e1rs-Grani\"), che viveva nell'isola di \"Fenhring\", nella fattoria di \"Ask\u00f8y\": cos\u00ec Starka\u00f0r, che fu catturato quando aveva solo tre anni, rimase fino a dodici anni a \"Fenhring\" con \"Hrossh\u00e1rs-Grani\".\nPoich\u00e9 \"Her\u00fej\u00f3fr\" era molto bellicoso, anche il suo regno era spesso oggetto di scorrerie; cos\u00ec fece erigere delle cataste di legno sulla cima delle montagne da incendiare nel caso di un'invasione nemica e V\u00edkarr aveva il compito di stare a guardia di \"Fenhring\" insieme a tre soldati. Cos\u00ec, trovandosi vicino al luogo dove abitava il fratellastro, un giorno V\u00edkarr decise di andarlo a trovare e vide che Starka\u00f0r era gi\u00e0 un ragazzino piuttosto robusto per avere dodici anni: aveva la barba e si dimostrava piuttosto indolente, tanto che amava trastullarsi accanto al fuoco. Dopo aver visto che Starka\u00f0r era cos\u00ec in forze, V\u00edkarr decise di armarlo e partirono con una nave.\nL'inizio dell'attivit\u00e0 di guerriero.\nDopo aver radunato dodici uomini, i due andarono in cerca del re \"Her\u00fej\u00f3fr\" per vendicarsi del torto subito nove anni prima e lo scontro fra di loro fu durissimo: il re aveva molti soldati ma le truppe di V\u00edkarr erano meglio addestrate e pi\u00f9 agguerrite. Alla fine della battaglia, il re mor\u00ec con tutti i suoi seguaci mentre non vi fu nemmeno un caduto fra le schiere di V\u00edkarr. Cos\u00ec il giovane si impadron\u00ec di tutte le navi del defunto re e si rec\u00f2 ad Agder, dove una volta vi era il regno di Araldo, insieme a tutti coloro che una volta erano stati amici del padre.\nDopo aver stabilito il proprio dominio, V\u00edkarr comp\u00ec tante imprese gloriose sempre con Starka\u00f0r al suo fianco, e il giovane condottiero si distinse a tal punto che gli fu regalato un anello d'oro pesante 3 \"merkr\". Starka\u00f0r inoltre era cos\u00ec caro al re da essere \"\u00f6ndvegisma\u00f0r\", ovvero colui che alla tavola siede di fronte al re, il suo consigliere e infine il suo \"landvarnama\u00f0r\", e questo rapporto di amicizia era ricambiato dal condottiero, in quanto V\u00edkarr ricevette da lui in dono l'isola di Trom\u00f8y, che molti anni prima Re Araldo aveva dato a St\u00f3rverkr.\nIl sacrificio di V\u00edkarr.\nDopo quindici anni in cui la situazione era rimasta tranquillamente la medesima, Re V\u00edkarr fece vela da Agder verso nord, diretto a Hordaland insieme ad un grosso contingente di uomini. A causa del vento contrario, rimase per diverso tempo ancorato fra certe piccole isole e allora compirono un rito divinatorio per il vento favorevole. Il responso della divinazione fu che il dio Odino voleva che un soldato di quella truppa, estratto a sorte, fosse impiccato in suo onore. Tirarono quindi a sorte e risult\u00f2 che fosse proprio Re V\u00edkarr a dover essere sacrificato; dato il grande scalpore che fece tra gli uomini questa notizia, fu deciso che il giorno dopo i consiglieri si riunissero e deliberassero in materia.\nAll'incirca verso la mezzanotte, \"Hrossh\u00e1rs-Grani\" svegli\u00f2 Starka\u00f0r e lo invit\u00f2 ad andare con lui; presero un'imbarcazione e remarono fino ad un'isoletta interna. Poi salirono verso la foresta e, giunti nel bosco, trovarono una radura, dove si teneva un'assemblea. Sugli scranni sedevano undici uomini e il posto del dodicesimo era vuoto: \"Hrossh\u00e1rs-Grani\" si sedette in quel posto vuoto e tutti gli altri diedero il benvenuto a Odino. Il dio disse che i giudici dovevano decidere il destino di Starka\u00f0r.\nDopo questo dialogo, i giudici decisero che si sarebbe applicato a Starka\u00f0r tutto ci\u00f2 che era stato pronunciato e in seguito l'assemblea si concluse. Il giovane e \"Hrossh\u00e1rs-Grani\" tornarono all'imbarcazione. Il vecchio, sotto le cui spoglie si celava Odino, chiese a Starka\u00f0r una ricompensa per tutte le concessioni che gli aveva fatto; cos\u00ec facendo diede al giovane una lancia che aveva le sembianze di una canna e ritornarono insieme a tutti gli altri. Il mattino seguente il consiglio deliber\u00f2 che il sacrificio del Re V\u00edkarr dovesse essere solo simulato: poco distante infatti c'erano un abete e un tronco che sembravano adatti a questo scopo. Era ora di cena e quindi Starka\u00f0r not\u00f2 delle interiora di vitello che avrebbero formato un cappio poco insidioso per il re, e poi avrebbe dovuto trafiggerlo con la canna, in modo da simulare l'impiccagione di Odino.\nRe V\u00edkarr affront\u00f2 il suo destino e, una legato il cappio al collo, Starka\u00f0r sciolse il ramo e lo trafisse con la canna che nel frattempo era diventata una vera e propria lancia, il tronco cadde dai piedi del Re levandogli ogni tipo di appoggio, e gli intestini del vitello si trasformarono in un robusto vimini, mentre il ram\u00f2 si innalz\u00f2 sollevando fra le foglie dell'abete il re, che mor\u00ec di l\u00ec a poco. A causa di questa morte, quel luogo si chiama \"V\u00edkarsh\u00f3lmar\" (\"Isolotti di Vikarr\").\nLe avventure in terre lontane.\nPer aver quindi ucciso il Re, Starka\u00f0r fu disprezzato da tutti gli astanti e dovette fuggire da \"Hordaland\". Cos\u00ec and\u00f2 via dalla Norvegia e pare che non vi torn\u00f2 mai pi\u00f9; si rec\u00f2 invece in Svezia, rimanendo a lungo a Uppsala con i sovrani Alrekr (\"totalmente potente\") ed Eir\u00edkr (\"potente da solo\") e partecip\u00f2 alle loro scorribande.\nStarka\u00f0r, tuttavia, non era molto amato fra quella gente: infatti era accusato essere un infame e un gigante reincarnato, poich\u00e9 sul corpo del giovane stesso erano ancora visibili i segni lasciati dalle ferite che gli aveva provocato Thor quando, per ridurlo ad aspetto umano, gli aveva strappato le braccia in pi\u00f9 con le quali era nato, e il cui numero era un segno della parentela con i giganti. Una volta \"Alrekr\" ed \"Erik\" rimasero in patria mentre Starka\u00f0r part\u00ec con una nave che Re Erik gli aveva dato e il cui equipaggio era composto da danesi e norvegesi. Con quella nave egli gir\u00f2 per il mondo e ingaggi\u00f2 battaglie e duelli, sempre vincendo.\nIn seguito Starka\u00f0r combatt\u00e9 al fianco del re vichingo Haki (\"uncino\" ?), che aveva attaccato il re svedese Hugleikr (\"coraggioso nell'animo\"), nipote di \"Alrekr\", che non era un guerriero ma preferiva rimanere a casa: nella sua corte infatti aveva ogni genere di buffoni, arpisti, violinisti e suonatori in generale, insieme a maghi ed esperti in quest'arte.\nPer \"Hugleikr\" si batterono \"Svipdagr\" (un omonimo al protagonista dello \"Svipdagsm\u00e1l\") e \"Geiga\u00f0r\", due valorosissimi guerrieri che furono sopraffatti dagli uomini di Haki. In quella battaglia \"Geiga\u00f0r\" inferse a Starka\u00f0r una ferita al capo dalla quale non guar\u00ec mai. Cos\u00ec Re Haki sottomise i territori di \"Hugleikr\" e si proclam\u00f2 sovrano degli Svedesi e rimase con quella carica per tre anni, mentre i suoi guerrieri ne approfittarono per arricchirsi con le scorrerie.\nIn seguito Starka\u00f0r ebbe altre avventure: ottenne innanzitutto molte vittorie, sconfiggendo ad esempio il brigante russo \"V\u00edsinn\", un essere malvagio e con la fama di possedere abilit\u00e0 magiche. La sua capacit\u00e0 era quella di far perdere l'affilatura alle armi semplicemente con lo sguardo e, unendo questa sua capacit\u00e0 alla sua malvagit\u00e0, compiva scelleratezze inaudite. Incuriosito dalle notizie che viaggiavano sul suo conto, Starka\u00f0r decise di dirigersi in Russia per fronteggiarlo: lo sfid\u00f2 senza indugio e lo sconfisse, neutralizzando la sua capacit\u00e0 magica con l'astuto espediente di ricoprire la sua spada con un sottile strato di pelle.\nIn seguito Starka\u00f0r si diresse verso Bisanzio e l\u00ec sconfisse un gigante invincibile di nome \"Tanna\" (la cui etimologia \u00e8 legata a \"t\u00f6nn\" \"dente\", \"zanna\"), costringendolo all'esilio. Infine si addentr\u00f2 in territori polacchi e sconfisse un guerriero in duello.\nAlla corte di Fr\u00f3\u00f0i.\nDopo tutte queste imprese, Starka\u00f0r naufrag\u00f2 sulle coste danesi e in questo frangente perse tutti i suoi compagni. Giunse cos\u00ec da solo alla corte del re Fr\u00f3\u00f0i e fu accolto con grande onore. Per il re, Starka\u00f0r affront\u00f2 in duello un guerriero sassone, il quale, vedendo come il suo avversario fosse avanti negli anni, lo sfid\u00f2 in una gara di lotta che non facesse ricorso alle armi: dapprima riusc\u00ec a mettere in difficolt\u00e0 Starka\u00f0r facendogli perdere l'equilibrio, ma in seguito l'eroe riusc\u00ec a prendere la spada e a fendere in due il nemico. Per questa vittoria ottenne, come ricompensa, un vasto territorio e sessanta schiavi.\nIl Re Fr\u00f3\u00f0i fu tradito e ucciso da un sovrano tedesco. Gli successe il figlio Ingjaldr (\"Re potente\"), figlioccio di Starka\u00f0r. Questo, anzich\u00e9 essere un valoroso guerriero alla pari del padre, mostr\u00f2 subito un'indole lasciva e atta al vizio: amava le raffinatezze e il lusso, trascurando i doveri di un sovrano, e non si preoccupava minimamente di vendicare il padre.\nIl salvataggio di Helga.\nAmareggiato dal comportamento di Ingjaldr, Starka\u00f0r decise di lasciare la corte e giunse presso un re svedese di nome \"Halfd\u00e1n\" (\"Semi-danese\"). Presso di questo vi era un fabbro di bassa condizione sociale che aveva messo gli occhi su Helga, figlia del defunto Re Fr\u00f3\u00f0i e sorella di Ingjaldr, inducendola con regali e adulazione a ricambiare il suo amore. Questa fanciulla, dopo la morte del padre, era rimasta abbandonata e non c'era nessuno che si occupasse di lei. Quando Starka\u00f0r venne a sapere della condizione di questa ragazza secondo quanto riportato dai viandanti, decise che non si poteva permettere di lasciare impunita una simile arroganza e per questo motivo ritorn\u00f2 in Danimarca, entr\u00f2 nella casa del fabbro e, col cappello calato sul volto per celare la propria identit\u00e0, prese posto vicino all'uscio. Il padrone di casa lo tratt\u00f2 malamente intimandogli di andarsene se voleva che gli fosse dato qualche avanzo come cena e Starka\u00f0r, bench\u00e9 desideroso di sfogare la sua collera, si trattenne e decise di aspettare il momento propizio.\nIl fabbro si avvicin\u00f2 alla ragazza con atteggiamento lussurioso e cerc\u00f2 di indurla a concedersi a lui; Helga, tuttavia, avvertendo la presenza di quel vecchio che una volta aveva conosciuto, si vergognava e gli intim\u00f2 di cessare tale lascivia. In quell'istante, Starka\u00f0r non pot\u00e9 trattenere ulteriormente l'ira e, dopo aver gettato il travestimento, si scagli\u00f2 sull'uomo, dopo aver impugnato la spada. Il fabbro, non avvezzo al combattimento, cerc\u00f2 di darsi alla fuga ma Starka\u00f0r riusc\u00ec ugualmente a ferirlo assestandogli un colpo in mezzo alle natiche; tuttavia, anzich\u00e9 finirlo, prefer\u00ec recitare dei versi di scherno. In seguito a questo episodio, Helga divenne una pi\u00f9 saggia custode di se stessa.\nLa sfida di Angant\u00fdr e dei suoi fratelli.\nDopo questa \"avventura\", Starka\u00f0r torn\u00f2 nuovamente in Svezia. Helga, la sorella di Ingjaldr, venne chiesta in sposa dal re norvegese Helgi, che si rec\u00f2, apposta per questo scopo, in Danimarca con una nave adornata con grande fasto. Ingjaldr gli promise che avrebbe avuto la sorella in sposa solamente se avesse avuto il coraggio di affrontare in battaglia i campioni che gli fossero stati opposti. Helgi acconsent\u00ec e fu stipulato quindi il contratto per le nozze. Il pretendente fu quindi sfidato da un guerriero di nome \"Angant\u00fdr\" (\"Dio adirato\") e dai suoi fratelli. Anche questo guerriero aspirava alla mano della ragazza e, essendosi visto superare da Helgi, lo aveva sfidato a duello. Venne quindi fissata la data dello scontro, dato che Helgi aveva accettato, anche se non avrebbe potuto realmente rifiutare il combattimento senza disonorarsi; tuttavia era comunque molto spaventato dall'idea di combattere contro quell'avversario, anche perch\u00e9 non era stato formalmente specificato contro quante persone si sarebbe dovuto battere. Per questo, su consiglio della promessa sposa Helga, si rivolse a Starka\u00f0r per ottenere il suo aiuto e, per questo motivo, si rec\u00f2 in Svezia da lui. Starka\u00f0r fu all'inizio semplicemente invitato a partecipare alla festa nuziale e il guerriero rifiut\u00f2, ma non appena seppe il vero motivo per cui Helgi si era recato da lui non esit\u00f2 ad accettare.\nHelgi ritorn\u00f2 quindi in Danimarca seguito da Starka\u00f0r, che era partito alcuni giorni dopo ma era cos\u00ec elettrizzato dall'idea dello scontro che era riuscito a percorrere in un giorno la distanza che altri avevano fatto in dodici, giungendo cos\u00ec contemporaneamente a Helgi. Non appena egli entr\u00f2 nella sala di Ingjaldr, \"Angant\u00fdr\" e i fratelli non lo accolsero con onore, ma con insulti e gesti di disprezzo.\nIn seguito fu celebrato il matrimonio fra Helgi ed Helga e, non appena i due sposi raggiunsero la camera nuziale, Starka\u00f0r si assunse il compito di stare di guardia, sbarrando addirittura l'ingresso con una spada al posto di una trave. Il duello era programmato per il giorno seguente. Helgi si svegli\u00f2 troppo presto e si rimise a dormire; Starka\u00f0r, alle prime luci dell'alba, entr\u00f2 nella stanza e vide il re che dormiva ancora, e decise allora di affrontare gli avversari da solo. Per questo motivo, usc\u00ec senza farsi sentire e si rec\u00f2 su un pianoro; in seguito si sedette sotto un pendio di una montagna e rimase cos\u00ec, esponendo il proprio corpo al vento e alla neve. Come se non fosse altro che una lieve brezza, si tolse la tunica e cominci\u00f2 a cacciare le pulci; in seguito si tolse anche il mantello di porpora che aveva avuto recentemente in dono da Helga, gettandolo sopra un rovo perch\u00e9 non si pensasse che lo aveva usato come riparo dalla grandine.\nArrivarono quindi i nove fratelli, avvicinandosi alla montagna da una direzione differente, si cercarono un posto al riparo dal vento e accesero un fuoco per vincere il freddo. Non videro Starka\u00f0r, perci\u00f2 mandarono un uomo in ricognizione sulla vetta della montagna. Questi, non appena arriv\u00f2, vide il vecchio seduto sul pendio e ricoperto di neve fino alle spalle. Quando gli chiese se fosse lui il guerriero che avrebbe dovuto affrontarli, questi rispose affermativamente e cos\u00ec l'altro and\u00f2 a chiamare i fratelli. Quando arrivarono, gli domandarono se per caso volesse affrontarli uno per volta o tutti insieme: Starka\u00f0r decise di combatterli tutti contemporaneamente e non appena lo scontro inizi\u00f2 ne uccise sei senza aver subito una minima ferita. Gli altri tre fratelli, invece, gli provocarono 17 ferite cos\u00ec profonde che gran parte delle interiora gli usc\u00ec fuori dall'addome; nonostante questo, riusc\u00ec a vincere anche i 3 fratelli.\nPoi, ferito molto gravemente, debole e assetato, si trascin\u00f2 vicino ad un ruscello poco distante, ma non bevve poich\u00e9 l'acqua era contaminata dal sangue di \"Angant\u00fdr\" che era caduto nella corrente. Starka\u00f0r, allo stremo delle forze, si appoggi\u00f2 ad una roccia e il segno lasciato dal suo corpo \u00e8, secondo le leggende, visibile ancora oggi. Mentre l'eroe ferito giaceva in quel luogo passarono diverse persone che si offrirono di aiutarlo, ma lui rifiut\u00f2 per vari motivi: il primo passante era un amministratore e viveva rovinando economicamente i meno abbienti, il secondo aveva preso in moglie una serva e stava lavorando dal padrone di lei per riscattarla, la terza era una donna che sarebbe dovuta stare a casa a prendersi cura della figlia.\nArriv\u00f2, infine, un giovane che guidava un carro. Quando Starka\u00f0r gli chiese chi fosse, disse di essere il figlio di un contadino: questa volta il moribondo accett\u00f2 l'aiuto di questo e lo ricompens\u00f2 con il mantello di porpora che aveva gettato in precedenza sul rovo. Il giovane, cos\u00ec, gli fasci\u00f2 tutte le ferite e lo trasport\u00f2 sul proprio carro fino al palazzo del re. Starka\u00f0r and\u00f2 nella camera nuziale di Helgi facendovi irruzione. Ma Helgi, avvertito dalla moglie che il vecchio guerriero avrebbe voluto una degna ricompensa per quell'impresa, non ebbe ritegno per le ferite di chi lo aveva aiutato e, impugnata la spada, vibr\u00f2 un fendente su di lui. Quando prov\u00f2 a ripetere il colpo, la moglie Helga lo par\u00f2 con lo scudo, in modo da salvare il vecchio e da avvisare il marito. Starka\u00f0r non s'incoller\u00ec con Helgi, ma anzi apprezz\u00f2 il suo gesto, ritenendolo forte espressione di valore.\nPresso la corte di Ingjaldr.\nDopo questa impresa, Starka\u00f0r torn\u00f2 nuovamente in Svezia, ma si trattenne poco in quanto part\u00ec quasi immediatamente per una nuova avventura: gli erano giunte voci, infatti, che Ingjaldr, il figlio di Fr\u00f3\u00f0i, anzich\u00e9 punire gli assassini del padre aveva stretto patti di amicizia con loro. Starka\u00f0r si rec\u00f2 dunque alla corte del re travestito e con un grosso sacco di carbone sulla schiena. Quando i passanti gli chiedevano a cosa servisse ci\u00f2 che trasportava, egli rispondeva che con quei carboni avrebbe forgiato una lama tanto acuminata da tagliare in due l'ottuso Ingjaldr. Giunto alla reggia del re, ricevette la dovuta ospitalit\u00e0 andando a sedersi insieme agli anziani. Ma la regina, figlia dell'uomo che aveva ucciso Fr\u00f3\u00f0i, lo tratt\u00f2 con disprezzo, intimandogli di lasciare la reggia, a causa degli abiti che portava. Sebbene provasse dolore per quel trattamento, il vecchio ubbid\u00ec e si alz\u00f2 per allontanarsi: bench\u00e9 frenasse la propria colera, uscendo and\u00f2 ad urtare contro una delle pareti del palazzo e le fece tremare a tal punto che esso cadde quasi in rovina.\nQuando Ingjaldr torn\u00f2 dalla battuta di caccia, venne a sapere com'era stato trattato l'uomo a cui era stata affidata la sua educazione tanti anni prima e rimprover\u00f2 la regina, che da quel momento prese a trattarlo con la pi\u00f9 servile adulazione. Nonostante questo cambiamento nel trattamento ricevuto, Starka\u00f0r, disgustato dal lusso della corte, dall'eccessiva cura che si aveva nei confronti del cibo e dalla dissolutezza e corruzione in cui si era trasformata la moderazione di un tempo, non nascondeva il suo fastidio. La regina, credendo di riuscire a scacciare la collera con doni, gli offr\u00ec una coroncina e gliela pose sul grembo durante la cena; Starka\u00f0r consider\u00f2 questo gesto un'offesa piuttosto che un omaggio e reag\u00ec male, scagliandogliela in faccia. Infine, non sopportando i suoi tentativi di cattivarsi l'approvazione e non potendo pi\u00f9 trattenersi, sfog\u00f2 tutta la sua indignazione recitando versi di rimprovero e incitando Ingjaldr a vendicarsi di suo padre.\nIn seguito si narra che Starka\u00f0r abbia combattuto di fianco ad un re di nome \"R\u00f6gnvaldr\" (\"potente [come gli] d\u00e8i\") nella battaglia in Sj\u00e6lland: questa battaglia fu importante perch\u00e9 per la prima volta si diede alla fuga.\nIn seguito divenne guerriero del re vichingo \"Haki\", ma lo abbandon\u00f2 quando questi, con l'intenzione di vendicare il fratello \"Hagbar\u00f0r\", si scagli\u00f2 contro Re Sigarr suo uccisore; Starka\u00f0r, infatti, un tempo aveva ricevuto ospitalit\u00e0 da quest'ultimo.\nLa battaglia del Br\u00e1vellir.\nInfine, Starka\u00f0r \u00e8 ricordato come condottiero del re norvegese \"\u00c1li il Prode\", alleato di Sigur\u00f0r Hringr. \u00c8 noto che questi combatt\u00e9 contro Araldo Dente di battaglia nella famosa Battaglia del Br\u00e1vellir (\"campi luminosi\"), alla quale parteciparono moltissimi fra i pi\u00f9 celebri re e campioni norreni e per la quale i due eserciti si prepararono per un periodo di sette anni. Starka\u00f0r era nell'esercito di Sigur\u00f0r Hringr: incitato da questi, l'eroe norreno combatt\u00e9 audacemente, venendo anche gravemente ferito. Si narra che una skjaldm\u00f6 di nome \"V\u00e9bj\u00f6rg\" (\"protettrice del luogo sacro\") gli avesse inferto un colpo al mento cos\u00ec che esso penzolasse; Starka\u00f0r allora lo sorresse stringendo la barba fra i denti. Starka\u00f0r, in quella battaglia, uccise molti guerrieri danesi, poi incontr\u00f2 la donna guerriera Visina (\"saggia\") che portava lo stendardo, alla quale mozz\u00f2 la mano.\nIn seguito, l'eroe affront\u00f2 altri guerrieri e li uccise tutti, tuttavia non senza aver ricevuto molte ferite gravi: una al collo, tanto profonda che vi si poteva vedere attraverso; una al petto, sicch\u00e9 i polmoni fuoriuscivano; inoltre un dito della mano destra era stato amputato. Alla fine, l'esercito di Sigur\u00f0r Hringr ebbe la meglio sui danesi e in seguito il sovrano si incontr\u00f2 con i \"Gj\u00fakungar\" (\"i discendenti di Gj\u00faki\"); fu in questo frangente che Starka\u00f0r ebbe modo di affrontare Sigur\u00f0r, l'uccisore di F\u00e1fnir, che gli assest\u00f2 un colpo con l'impugnatura della spada cos\u00ec forte da fargli perdere due denti e costringerlo alla fuga.\nL'omicidio di \u00c1li.\nContro il Re \u00c1li il Prode Starka\u00f0r comp\u00ec l'ultimo dei suoi crimini: infatti, poich\u00e9 il sovrano si era distinto per crudelt\u00e0 e tirannia, dodici capi danesi complottarono alle sue spalle e corruppero l'eroe perch\u00e9 si unisse a loro. Per questo Starka\u00f0r ricevette circa 120 marchi d'argento\nStarka\u00f0r decise di compiere quel delitto mentre il re stava facendo il bagno: dapprima fu gelato dallo sguardo del re, che lo impaur\u00ec e lo trattenne, il re, allora, non sospettando alcunch\u00e9 a causa dell'amicizia di lunga data che li legava, lo invit\u00f2 ad avvicinarsi. Starka\u00f0r avanz\u00f2 con la lama sguainata e la affond\u00f2 nella gola del re mentre questi cercava di alzarsi. \u00c1li mor\u00ec ridendo, poich\u00e9 disse di aver compreso chi era il vero mandante di quel delitto. Starka\u00f0r, dopo aver commesso quell'omicidio, fu assalito dal rimorso e dalla vergogna e pianse per il dolore di quello che aveva fatto. Allora si volle vendicare di coloro che l'avevano spinto a tale gesto e ne uccise diversi.\nLa morte.\nStarka\u00f0r aveva ormai passato una vita troppo lunga e cos\u00ec, ritiratosi dai combattimento e dalle campagne militari, decise di andare incontro volontariamente alla fine volontaria, affrettando quindi la morte. Non voleva, tuttavia, morire per una causa diversa dalla spada, altrimenti il suo onore di guerriero ne avrebbe decisamente risentito, e solo con una fine gloriosa le sue imprese avrebbero brillato maggiormente. Desideroso a tal punto di morire, cominci\u00f2 a girare con al collo l'oro che gli era stato dato per l'uccisione di \u00c1li: in questo modo avrebbe potuto pagare un uccisore, ritenendo che la compensa per la sua morte dovesse essere la medesima che egli aveva avuto per l'omicidio del sovrano.\nL'uccisore di Starka\u00f0r fu \"H\u00f6\u00f0r\", figlio di uno di quelli che l'avevano spinto al delitto di \u00c1li e che quindi aveva in seguito ucciso. Avvenne infatti che, mentre Starka\u00f0r colpiva con una delle due spade che portava con s\u00e9 un contadino che aveva osato chiederla in dono, H\u00f6\u00f0r lo vide. Egli volle dapprima intimorire il vecchio, ma quando vide che quello voleva ripagare il loro affronto con la morte, gli si avvicin\u00f2 e lo riconobbe. Allora Starka\u00f0r gli offr\u00ec l'oro e allo stesso tempo la possibilit\u00e0 di vendicare il padre. Prima di morire Starka\u00f0r recit\u00f2 dei versi nei quali lasciava memoria dei suoi sentimenti e delle sue imprese.\nCos\u00ec H\u00f6\u00f0r accetto e diede un colpo sulla nuca a Starka\u00f0r con la stessa spada che questi gli aveva dato. \u00c8 ricordato che quando la testa dell'eroe fu mozzata e cadde a terra, morse furiosamente l'erba. In seguito H\u00f6\u00f0r lo fece seppellire nella piana vicina, non volendo che un eroe cos\u00ec glorioso rimanesse insepolto."}
{"id": "509524", "revid": "1543377", "url": "https://it.wikipedia.org/wiki?curid=509524", "title": "Distretto di Tirana", "text": " \nIl distretto di Tirana (in albanese: \"Rrethi i Tiran\u00ebs\") era uno dei 36 distretti amministrativi dell'Albania.\nLa riforma amministrativa del 2015 ha suddiviso il territorio dell'ex-distretto in 3 comuni: Kam\u00ebz, Tirana e Vor\u00eb.\nGeografia antropica.\nSuddivisioni amministrative.\nIl distretto comprendeva 3 comuni urbani e 16 comuni rurali."}
{"id": "509525", "revid": "111433", "url": "https://it.wikipedia.org/wiki?curid=509525", "title": "D\u00edsir", "text": " \nNella mitologia norrena le D\u00edsir (al singolare \"d\u00eds\") sono delle divinit\u00e0 femminili minori delle quali si sa molto poco eccetto che sono menzionate in occorrenza della morte.\nSpesso il termine \"D\u00eds\" \u00e8 creduto essere strettamente correlato a \"idisi\" menzionato negli \"Incantesimi di Merseburgo\" come si pensa sia collegato a \"ides\", un sinonimo anglo-sassone per \"\"donna\". Probabilmente, \u00e8 etimologicamente correlato alle \"dh\u00edsanas\", un gruppo di divinit\u00e0 femminili nello \"Yajurveda\".\n\"D\u00eds\" forse era usato come titolo di \"signora\" o \"dea\". Freyja \u00e8 chiamata \"Vanad\u00eds\" (d\u00eds dei vanir) e \u00c1lfhildr \u00e8 chiamata d\u00eds del sole.\nAlcuni luoghi scandinavi hanno un nome con qualche riferimento alla parola d\u00edsir, come \"Diseberg\" e \"Disevi\" in Svezia o \"Disen\" in Norvegia.\nLe d\u00edsir nelle fonti.\nLe d\u00edsir appaiono brevemente nell'Edda poetica, in alcuni poemi scaldici e in numerosi kenning.\nNel \"Gr\u00edmnism\u00e1l\", il saggio Gr\u00edmnir (Odino) profetizza la morte del re Geirr\u00f8\u00f0r e cita le d\u00edsir.\nNell\"'Ham\u00f0ism\u00e1l\", l'eroe Ham\u00f0ir dopo aver ucciso il suo amico Erpr, d\u00e0 la colpa della sua improvvisa rabbia al \"hv\u00f6ttumk at d\u00edsir\" (l'incitamento delle d\u00edsir).\nIl poema scalidco \"Kr\u00e1kum\u00e1l\" costituito da un monologo in cui Ragnarr Lo\u00f0br\u00f3k, morente nel pozzo dei serpenti dove fu gettato da re \u00c6lla, ricordava la sua vita piena di gesta eroiche, presenta questa riga: \"Heim bj\u00f3\u00f0a m\u00e9r d\u00edsir\"\" (le d\u00edsir mi invitano a casa), come rappresentazione poetica delle circostanze in cui si trova.\nEsiste anche la descrizione nella \"Hei\u00f0reks\" di come una donna diventa cos\u00ec infuriata per la morte del padre dovuta a Hei\u00f0rekr, suo marito, che si impicca nel \"d\u00edsarsal\" (sacrario delle d\u00edsir).\nIn altri casi le d\u00edsir erano viste come le dee della protezione, giacch\u00e9 proteggevano e guidavano le anime dei morti fino all'aldil\u00e0.\nD\u00edsir, valchirie e norne.\nLe d\u00edsir sono direttamente citate solo in versi in norreno. Diversamente da valkyrja, la parola non appare mai nell\"Edda in prosa\" di Snorri Sturluson. Queste e altre fonti in cui vi sono le parole \"d\u00eds\" e \"d\u00edsir\" hanno fatto credere a molti studiosi che \"d\u00edsir\" sia la parola originale per le valchirie (letteralmente \"coloro che scelgono i morti\"), e che sarebbe stato un kenning per \"d\u00eds\".\n\"Nordisk familjebok\" sottolinea che d\u00edsir era anche un sinonimo di norna. Considerando il fatto che Skuld era sia una valchiria che una norna, l'accomunare le valchirie e le norne come nomi delle d\u00edsir assume ancora pi\u00f9 verosimiglianza.\nD\u00edsabl\u00f3t e d\u00edsa\u00feing.\nUn \"d\u00edsabl\u00f3t\" era una festa sacrificale (bl\u00f3t) in onore delle d\u00edsir. Se ne parla nella \"saga di V\u00edga-Gl\u00fams\", nella \"saga di Egils\" e nella \"saga degli Ynglingar\". I posteriori riferiscono che il re A\u00f0ils mor\u00ec quando amministr\u00f2 il d\u00edsabl\u00f3t e cavalc\u00f2 attorno al sacrario. Secondo la antica legge svedese, il d\u00edsabl\u00f3t era celebrato al tempio di Uppsala tra la fine di febbraio e l'inizio di marzo, e i sacrifici alle d\u00edsir erano seguiti dalla \"thing di tutti gli svedesi\" e una fiera annuale. Quando arriv\u00f2 il Cristianesimo il mercato fu spostato all'inizio di febbraio e ridenominato \"kyndelsting\". Il nome \"disting\" rimase in uso, tuttavia, e la fiera si tiene ancora ogni anno a Gamla Uppsala, il primo marted\u00ec di febbraio. \u00c8 una delle pi\u00f9 antiche fiere tradizionali svedesi."}
{"id": "509526", "revid": "1372005", "url": "https://it.wikipedia.org/wiki?curid=509526", "title": "Landv\u00e6ttir", "text": "I landv\u00e6ttir (norreno: \"spiriti del paese\") sono creature mitiche della mitologia norrena che si pensava proteggessero un paese. Sebbene gran parte delle fonti sui \"landv\u00e6ttir\" provengano dall'Islanda, dove esistevano vere e proprie legislazioni a difesa di questi spiriti, erano presenti anche nella Scandinavia continentale. Riferimenti a essi si trovano anche in Saxo Grammaticus.\nI \"landv\u00e6ttir\" potevano avere carattere sia benevolo sia ostile nei confronti dell'uomo. Nel \"Landnamab\u00f3k\" si fa riferimento pi\u00f9 volte a queste creature, che popolavano l'Islanda prima dell'arrivo dei coloni. Una legislazione islandese proibiva alle navi che approdavano sulla costa di mostrare le polene a forma di drago dalle navi per non spaventare i \"landv\u00e6ttir\". Altri nomi per riferirsi a questi spiriti erano \"sp\u00e1ma\u00f0r\", \"bergb\u00fai\", e \"\u00e1rma\u00f0r\".\nNella \"Egils saga\" si riferisce che Egill Skallagrimsson innalz\u00f2 un \"palo d'infamia\" (\"n\u00ed\u00f0st\u00f6ng\") affinch\u00e9 i \"landv\u00e6ttir\" norvegesi non si placassero fino a quando re Erik Ascia di sangue e sua moglie Gunnhild fossero stati sul trono di Norvegia.\nIl concetto di \"landv\u00e6ttir\" \u00e8 analogo a quello antico romano di genius loci.\nI quattro \"Landv\u00e6ttir\" dell'Islanda.\nL'Islanda ha tradizionalmente quattro \"landv\u00e6ttir\" protettori, rappresentati nello stemma del paese nelle loro rispettive posizioni. Si tratta di creature reali e mitologiche che simboleggiano i quattro punti cardinali:\nUn semplice ed elegante parallelismo pu\u00f2 essere fatto con le quattro stazioni di monitoraggio dello spazio aereo del paese, posizionate nei quattro punti intercardinali:"}
{"id": "509527", "revid": "742538", "url": "https://it.wikipedia.org/wiki?curid=509527", "title": "Helgi", "text": "Helgi \u00e8 il nome di tre eroi della mitologia norrena, o meglio di un eroe nato tre volte. Il primo dei tre \u00e8 Helgi Hj\u00f6rvar\u00f0sson, figlio di Hj\u00f6rvar\u00f0r, il secondo Helgi Hundingsbani (letteralmente \"uccisore di Hundingr\"), figlio di Sigmund e fratellastro di Sigfrido. Del terzo Helgi, che non ha ulteriori epiteti, non si sa nulla.\nHelgi Hj\u00f6rvar\u00f0sson.\nFiglio di re Hj\u00f6rvar\u00f0r, uno dei primi re di Norvegia e della sua quarta consorte Sigrlinn, figlia del re della Svezia Sv\u00e1fnir, ricevette il suo nome dalla valchiria Sv\u00e1va, che protesse spesso l'eroe in battaglia.\nSi narra che il giovane, ancora senza nome, assorto in contemplazione nei pressi di una collina, incontr\u00f2 la valchiria che lo battezz\u00f2 Helgi e gli preannunci\u00f2 il suo destino di condottiero. Prima di realizzare i suoi sogni di gloria, doveva necessariamente vendicare il nonno materno e soprattutto recarsi a Sigarsholm per recuperare una spada magica che lo avrebbe reso forte e vittorioso.\nLe imprese del giovane condottiero divennero leggendarie, e dopo aver ucciso giganti e sgominato eserciti, coron\u00f2 quello che era un suo sogno: sposare Sv\u00e1va.\nNel poema eddico \"Helgakvi\u00f0a Hj\u00f6rvar\u00f0ssonar\", si narra di come Helgi uccise il gigante Hati e, usando le rune di morte, riusc\u00ec a trattenere Hr\u00edmger\u00f0r, la figlia del gigante, fino all'alba quando la luce del Sole la tramut\u00f2 in pietra.\nHelgi mor\u00ec trafitto dalla spada di Alf, suo eterno nemico, nonostante tre giorni prima fosse stato preallertato da un messaggio ermetico, pronunciato inconsapevolmente dal fratello.\nA nulla valse l'assistenza della fedele valchiria, che prefer\u00ec togliersi la vita, subito dopo la morte del suo amato."}
{"id": "509528", "revid": "6923", "url": "https://it.wikipedia.org/wiki?curid=509528", "title": "Pixie (software)", "text": "Pixie \u00e8 un programma per il sistema operativo macOS. Il programma fa parte del kit di sviluppo Apple Developer Tools.\nIl programma serve a realizzare una lente di ingrandimento virtuale che ingrandisce una piccola sezione dello schermo puntata dal puntare del mouse. Il programma mostra anche le coordinate del puntatore. Pixie gestisce sette livelli di ingrandimento e pu\u00f2 bloccare l'immagine ingrandita in modo da poterla salvare.\nIl programma risulta molto utile se si vuole esaminare in dettaglio l'interfaccia grafica dei programmi e dei singoli elementi della GUI in modo da poterli allineare con precisione."}
{"id": "509529", "revid": "1745361", "url": "https://it.wikipedia.org/wiki?curid=509529", "title": "Ullr", "text": "Ullr \u00e8 una divinit\u00e0 della mitologia norrena. Poco si sa di lui poich\u00e9 \u00e8 raramente nominato nelle fonti scritte.\nFonti principali.\nDi lui ci parla Saxo Grammaticus in una breve storia del \"Gesta Danorum\" (libro III, pp. 78-79) in cui viene narrato come un certo \"Ollerus\" (versione latinizzata di Ullr) prese il posto di Odino per dieci anni sul trono degli \u00c6sir, allorquando lo stesso Odino venne cacciato dagli altri d\u00e8i. Maggiori informazioni riceviamo da Snorri Sturluson nella sua \"Edda in prosa\".\nSi sa che \u00e8 un dio della famiglia degli \"\u00c6sir\", e secondo la tradizione \u00e8 figlio di primo letto di Sif, che poi sar\u00e0 moglie di Thor. Secondo le teorie pi\u00f9 accreditate, il nome Ullr \u00e8 connesso al gotico \"wul\u00feus\" \"splendore\", all'anglosassone \"wul\u00f0or\" \"gloria\" e al latino \"vultus\". Ci\u00f2 porta ad una caratterizzazione della divinit\u00e0 come luminosa, benevola ed ordinatrice, che si contrappone al carattere cosmico, oscuro, magico e a volte terribile di Odino, la divinit\u00e0 suprema del pantheon norreno. Per quanto riguarda il culto di Ullr si possono dare poche notizie certe - poich\u00e9 scarsamente documentate. Di sicuro il culto \u00e8 tra i pi\u00f9 antichi in area norrena, ci\u00f2 si pu\u00f2 dedurre dalla frequenza nei toponimi del nome \"Ullr/*Ullinn\", attestati fin dall'era pre-vichinga, cio\u00e8 anteriori all'800 d.C. Questi toponimi ci fanno dunque risalire ad un'epoca di cui si sa poco o nulla riguardo alla societ\u00e0, essendo le fonti letterarie tutte posteriori - del XII secolo almeno - anche se inerenti ad eventi risalenti all'epoca vichinga (800-1000 d.C.).\nGli appellativi e il rapporto con l'inverno.\nSi pu\u00f2 per\u00f2 dedurre che fosse una divinit\u00e0 importante, venerata in diversi luoghi. Secondo le fonti scritte, troviamo legati ad Ullr alcuni appellativi, come \"Bog\u00e1ss\" \"dio dell'arco\", \"Ve\u00f0i\u00e1ss\" \"dio cacciatore\" e \"\u01ean\u00f0ur\u00e1ss\" \"dio sciatore\", che ci danno chiare indicazioni sulle sue caratteristiche. Era dunque un abilissimo arciere nonch\u00e9 provetto sciatore, quindi strettamente correlato al mondo invernale. \nL'importanza dell'inverno nella societ\u00e0 scandinava \u00e8 ovvia, essendo nelle lande nordiche tale parte dell'anno particolarmente lunga e difficile da affrontare. Si narra anche, sempre nelle fonti, che nessuno era in grado di competere vittoriosamente con Ullr sugli sci (che, detto per inciso, erano sci da fondo, di cui la Norvegia rappresenta la patria a livello mondiale). I suoi sci erano costruiti con delle ossa e ci\u00f2 rafforza la teoria che il culto sia molto antico, essendo tale materiale molto diffuso in epoca pre-vichinga, secondo le fonti archeologiche. Altra importante caratteristica era la sua forza ed abilit\u00e0 in battaglia, motivo per cui veniva spesso invocato prima dei combattimenti (da tener presente che comunque moltissime divinit\u00e0 pagane avevano questa caratteristica). \nPossedeva poi un anello sotto cui si poteva prestare giuramento (\"Gr\u00edmnism\u00e1l\", 42: \"Ullar hylli...ok allra go\u00f0a\" \"L'amicizia di Ullr...e gli altri d\u00e8i\"), caratteristica anche questa comune a varie divinit\u00e0. Secondo quanto scritto nel \"Gr\u00edmnism\u00e1l\" la sua dimora \u00e8 \"Ydalir\", \"valli del tasso\":\nEssendo i migliori archi fabbricati col tasso, ci\u00f2 non fa che sottolineare il fatto che fosse un abile arciere. Una pi\u00f9 pregnante allusione ad Ullr si ha nell\"'Atlakvi\u00f0a\" in cui Gudrun, nel maledire il marito traditore Attila, ricord\u00f2 lui come avesse fatto dei giuramenti al fratello, salvo poi averli in ultimo rinnegati. L'ultimo di questi giuramenti fu fatto proprio sull'anello di Ullr:\nIl nome ritorna anche in molte kenningar scaldiche (plurale di kenning, figura retorica usatissima nella tradizione letteraria scandinava. In pratica una kenning esprime un concetto in altri termini, \u00e8 una sorta di metafora), anche se esse non aggiungono nulla di nuovo alle caratteristiche della divinit\u00e0. Per esempio un guerriero pu\u00f2 essere chiamato \"Ullr della battaglia\" o \"\"Ullr delle divinit\u00e0 delle battaglie\", mentre un poeta poteva avere come appellativo \"Ullr della poesia\" (Egill Saga, LXXI). Thor viene a sua volta nominato come patrigno di Ullr da uno dei pi\u00f9 antichi scaldi. Altre kenning del tipo \"nave di Ullr\"\" per campo di battaglia sono di difficile interpretazione e rimandano con ogni probabilit\u00e0 ad un culto ancora pi\u00f9 antico e caduto in disuso ormai da tempo.\nInterpretazioni moderne.\nIl padre di Ullr sarebbe da identificare, secondo Viktor Rydberg nell'eroe Egil-Aurvandill. Ullr sarebbe inoltre fratellastro di Svipdagr-\u00d3\u00f0r, nipote di V\u00f6lundr e cugino di Ska\u00f0i. Rydberg postula anche che Ullr avrebbe governato sui Vanir quando essi tennero \u00c1sgar\u00f0r durante la guerra tra Vanir e \u00c6sir. Tuttavia Rudolf Simek afferma che \"ci\u00f2 non ha alcun fondamento nelle fonti\"."}
{"id": "509530", "revid": "729019", "url": "https://it.wikipedia.org/wiki?curid=509530", "title": "Anchilostomiasi", "text": "L'anchilostomiasi \u00e8 una parassitosi molto diffusa nei Paesi tropicali a clima caldo-umido, ma presente anche nelle regioni temperate, dovuta ad infestazione da \"Ancylostoma duodenale\", da \"Ancylostoma braziliense\" o da \"Necator americanus\".\nL'ancilostomiasi \u00e8 anche nota come anemia del minatore, malattia del tunnel, anemia del muratore e clorosi egizia. L'elmintiasi pu\u00f2 anche riferirsi ad ancilostomiasi, ma questo termine si riferisce anche a tutte le altre malattie parassitarie del verme. Nel Regno Unito, se acquisito nel contesto del lavoro in una miniera, la condizione \u00e8 ammissibile per l'indennit\u00e0 di invalidit\u00e0 per infortuni sul lavoro.\nSi caratterizza clinicamente da anemia ipocromica, disturbi gastroenterici, talvolta anche con manifestazioni cutanee e turbe nervose.\nEpidemiologia.\nGli agenti che possono causare l'anchilostomiasi sono \"Ancylostoma duodenale\" e \"Necator americanus\". Il primo \u00e8 diffuso soprattutto nell'area settentrionale dell'Africa, nel bacino del Mediterraneo, in Estremo Oriente e in Cina. Il \"Necator americanus\" si sviluppa soprattutto in America, in Africa centrale e meridionale, in Asia meridionale.\nL'anemia da anchilostoma fu descritta per la prima volta da Wilhelm Griesenger in Egitto, al Cairo nel 1852. Trov\u00f2 migliaia di ancilostomi adulti nell'intestino tenue di un soldato di 20 anni che soffriva di grave diarrea e anemia (etichettata all'epoca come clorosi egizia). Questa patologia \u00e8 stata ritrovata in Europa quando si \u00e8 verificato un focolaio di \"anemia da minatore\" in Italia. Durante la costruzione del tunnel del San Gottardo in Svizzera (1871-1881), un gran numero di minatori ha sofferto di una grave anemia di causa sconosciuta. Le indagini mediche hanno permesso di capire che era causato da Ancylostoma duodenale (favorito da alte temperature e umidit\u00e0).\nGli anchilostomi rappresentano ancora un'alta percentuale di malattia debilitante nei tropici e 50-60.000 morti all'anno possono essere attribuiti a questa malattia.\nIn Europa, Italia compresa, la parassitosi \u00e8 diminuita notevolmente grazie alle migliori condizioni igieniche generali, ma pu\u00f2 colpire ancora i minatori, i lavoratori in galleria, fornaciai, risaioli, i contadini.\nEziologia.\nL\"'Ancylostoma duodenale\" \u00e8 un nematode, parassita obbligato dell'uomo. Il maschio misura 10-12 x 0,4-0 mm, la femmina \u00e8 lunga 15\u201318\u00a0mm. L'estremit\u00e0 cefalica, fortemente ripiegata dorsalmente (il che fa assumere al parassita una forma ad uncino, e ne giustifica il nome del genere) \u00e8 dotata di una capsula buccale ampia in cui sono riconoscibili due piccoli fori, sbocco delle ghiandole cefaliche secernenti sostanze tossiche, con 4 denti aguzzi piegati ad uncino. La porzione cefalica \u00e8 inoltre dotata di altri apparati ghiandolari deputati alla secrezione di sostanze anticoagulanti;\nIl \"Necator americanus\" \u00e8 anch'esso un nematode, parassita obbligato dell'uomo, ma di dimensioni un po' inferiori rispetto all\"'A. duodenale\". \u00c8 dotato di una capsula buccale ampia con due lamine chitinose a forma di uncino.\nCiclo biologico.\nIl ciclo biologico si compie in un unico ospite, con stadi di vita libera nell'ambiente esterno. I parassiti adulti vivono nel duodeno adesi alla mucosa per mezzo delle strutture buccali. Il numero di vermi adulti presenti in unico ospite pu\u00f2 variare da 500 a 3000. Il verme ha una vita di circa 5 anni.\nAvvenuta la fecondazione, la femmina depone mediamente 9000 uova al giorno per il \"N. americanus\" e circa 25000 per l\"'A. duodenale\" aventi una tipica morfologia ellissoidale, delimitate da una membrana sottile di circa 60-40 micrometri, contenenti 4-8 blastomeri.\nSe le uova, eliminate con le feci, giungono in terreni favorevoli (elevata umidit\u00e0, temperatura tra 25 e 30\u00a0\u00b0C, protezione dai raggi solari diretti), continuano nell'ambiente la propria evoluzione formando l'embrione che fuoriesce dal guscio e si trasforma in larva.\nLe larve rabditoidi, una volta schiuse dall'uovo, si accrescono nel terreno nutrendosi di detriti organici; esse maturano nel tempo in larve strongiloidi, che attuando un fenomeno detto di \"elmintassi negativa\" risalgono attraverso il suolo verso la superficie, stimolate dalla temperatura e dalle concentrazioni di anidride carbonica. Larve strongiloidi a contatto con la cute dell'ospite definitivo attuano una penetrazione percutanea: la larva attraversa la cute, in genere a livello delle mani e dei piedi, e per via ematica giunge al cuore destro e al circolo polmonare, dove attua un meccanismo di escape dalla risposta immunitaria dell'ospite comune a molti elminti, ossia l'\"effrazione\" dei capillari polmonari: la larva, aumentata di volume, rompe la parete endoteliale passando negli alveoli, e da qui nell'albero bronchiale risalendolo sospinto anche dall'attivit\u00e0 delle ciglia vibratili dell'epitelio, nella faringe fino ad essere deglutita per passare nell'esofago, nello stomaco, e infine nel duodeno a livello del quale si fissa alla mucosa divenendo adulta dopo altri due stadi larvali. L'adulto si nutre del sangue che sgorga dalle recise arteriole dei villi intestinali.\nTra la penetrazione della larva e l'inizio della deposizione delle uova decorrono circa 5-6 settimane.\n\u00c8 stato osservato, in donne in allattamento, il fenomeno noto come \"ipobiosi\" ossia le larve di \"A. duodenale\" migrano alle ghiandole mammarie, passando nel latte e infettando il lattante.\nL'infezione pu\u00f2 essere agevolmente prevenuta osservando semplici accorgimenti igienici : adozione di latrine i cui liquami non inquinino il terreno, impiego di stivali e guanti di gomma .\nTrattamento.\nIl farmaco di scelta per il trattamento della malattia da anchilostoma \u00e8 il mebendazolo che \u00e8 efficace contro entrambe le specie e inoltre rimuover\u00e0 anche il verme intestinale Ascaris, se presente. Il farmaco \u00e8 molto efficace, richiede solo una singola dose ed \u00e8 economico. \u00c8 consigliato l'integrazione alimentare per migliorare il loro livello generale di salute, in particolare l'integrazione di ferro \u00e8 molto importante. Il ferro \u00e8 un componente importante di una moltitudine di sistemi enzimatici coinvolti nel metabolismo energetico, nella sintesi del DNA e nella disintossicazione da farmaci.\nUn'infezione da parassiti di N. americanus pu\u00f2 essere trattata usando benzimidazolo, albendazolo e mebendazolo. Una trasfusione di sangue pu\u00f2 essere necessaria in casi gravi di anemia. Le infezioni leggere di solito non vengono trattate nelle aree in cui \u00e8 comune la reinfezione. Gli integratori di ferro e una dieta ricca di proteine accelereranno il processo di recupero. In un caso di studio che ha coinvolto 56-60 uomini con infezione da Trichuris trichiura e / o N. americanus, sia l'albendazolo che il mebendazolo sono risultati efficaci al 90% nella cura di T. trichiura. Tuttavia, l'albendazolo aveva un tasso di guarigione del 95% per N. americanus, mentre il mebendazolo aveva solo un tasso di guarigione del 21%. Ci\u00f2 suggerisce che l'albendazolo \u00e8 pi\u00f9 efficace nel trattamento sia di T. trichiura che di N. americanus.\nAnchilostomi e malattie infiammatorie dell'intestino.\n\u00c8 stato rilevato che l'infestazione da anchilostomi affina la risposta immunitaria dell'organismo e pu\u00f2 causare quindi benefici nella cura di alcune malattie autoimmuni come asma, malattia di Crohn, celiachia."}
{"id": "509531", "revid": "1543377", "url": "https://it.wikipedia.org/wiki?curid=509531", "title": "Distretto di Tropoj\u00eb", "text": " \nIl distretto di Tropoj\u00eb (in albanese: \"Rrethi i Tropoj\u00ebs\") era uno dei 36 distretti amministrativi dell'Albania. \nLa riforma amministrativa del 2015 ha ricompreso il territorio dell'ex distretto nel comune di Tropoj\u00eb, accorpando a questo 7 comuni.\nSi trovava nel nord del paese e il capoluogo era Bajram Curri. \nLa zona \u00e8 conosciuta anche per le sue massicce foreste di castagni e il fiume Valbone, nonch\u00e9 una ricca cultura popolare. \nGeografia antropica.\nSuddivisioni amministrative.\nIl distretto comprendeva un comune urbano e 7 comuni rurali."}
{"id": "509532", "revid": "6923", "url": "https://it.wikipedia.org/wiki?curid=509532", "title": "PackageMaker", "text": "PackageMaker \u00e8 un programma per il sistema operativo macOS creato da Apple. Il programma fa parte degli Apple Developer Tools.\n\u00c8 un programma per sviluppatori che serve per generare i pacchetti di installazione singoli codice_1 e multiplicodice_2.\nQuesti pacchetti sono il metodo standard per installare programmi su Mac OS X e tutti gli applicativi Apple ne fanno uso. Le configurazioni del software da installare vengono salvati nei file codice_3. Di default il programma si trova in /Developer/Applications/Utilities/PackageMaker.app.\n\u00c8 da notare che moltissimi programmi per macOS non necessitano di configurazioni particolari o dell'installazione di particolari librerie e quindi non utilizzano il sistema dei pacchetti. I programmatori rilasciano semplicemente il programma dentro un'immagine disco o dentro un archivio compresso in modo che l'utente lo possa copiare ovunque preferisca."}
{"id": "509534", "revid": "6923", "url": "https://it.wikipedia.org/wiki?curid=509534", "title": "AU Lab", "text": "AU Lab \u00e8 un'applicazione funzionante sotto Mac OS X, sviluppata da Apple che dimostra il funzionamento degli Audio Units. Principalmente \u00e8 in grado di registrare Audio dal microfono interno o da dispositivi collegati al computer e applicarvi molti effetti utilizzando, appunto, gli Audio Units. Se si necessita di registrare messaggi, notifiche e suoni, AU Lab pu\u00f2 tranquillamente essere l'applicazione perfetta.\nFunzionamento.\nAU Lab, durante la registrazione, cattura l'audio e sfruttando la tecnologia Core Audio lo passa ad uno \"strato\" di effetti. L'utente pu\u00f2 scegliere quali effetti applicare: se, per esempio, si applica l'effetto di ritardo, il suono verr\u00e0 registrato in un certo momento, ma riprodotto dopo un ritardo definito. Ugual cosa avviene per altri effetti: il suono viene catturato, filtrato fra gli effetti e riprodotto.\nAudio Units.\nAll'installazione, AU Lab, comprende gi\u00e0 una serie di plugin o Audio Units che possono fornire all'utente una serie di effetti utili. Tuttavia \u00e8 possibile installare anche ulteriori effetti pubblicati da terze parti appositamente per CoreAudio.\nInterfaccia.\nAU Lab utilizza un'interfaccia grafica che non si integra completamente con l'Aqua di Mac OS X: infatti, la finestra principale si presenta scura e contiene men\u00f9 ed indicatori non nativi di Mac. Tuttavia, per il resto presenta normalissimi pannelli e dialoghi perfettamente stilizzati.\nRuolo negli XCode Tools.\nAU Lab entra nella categoria di software forniti da Apple insieme ai Developer Tools, ma non pubblicizzati sul sito internet. L'applicazione infatti non costituisce un ruolo importante nella creazione di Applicazioni per Mac OS X, ma \u00e8 solamente un esempio di cosa si pu\u00f2 costruire usando la tecnologia CoreAudio.\nDocumentazione.\nInsieme ad AU Lab \u00e8 disponibile la sua documentazione che spiega in tutti i particolari il funzionamento di questo strumento: sono disponibili anche schermate del programma e spiegazioni sui vari elementi che compongono la finestra principale del software."}
{"id": "509536", "revid": "274830", "url": "https://it.wikipedia.org/wiki?curid=509536", "title": "Trapeze", "text": "I Trapeze furono un gruppo rock inglese di Cannock, nello Staffordshire. Formata nel 1969, la band originariamente comprendeva ex membri dei Montanas John Jones (tromba, voce) e Terry Rowley (tastiere), ed ex membri dei Finders Keepers Glenn Hughes (basso, voce, pianoforte), Mel Galley (chitarra, voce) e Dave Holland (batteria). Jones e Rowley lasciarono la band dopo l'uscita del loro omonimo album di debutto nel 1970, con la formazione di Hughes, Galley e Holland che continu\u00f2 come trio. Dopo la pubblicazione di \"Medusa\" nel 1970 e \"You Are the Music... We\u2019re Just the Band\" nel 1972, Hughes lasci\u00f2 i Trapeze nel 1973 per unirsi ai Deep Purple.\nGalley e Holland riemersero con Trapeze un anno dopo, aggiungendo il secondo chitarrista Rob Kendrick e il bassista Pete Wright alla band. \"Hot Wire\" fu pubblicato alla fine del 1974 e un secondo album omonimo segu\u00ec nel 1975, dopo di che il trio classico si riun\u00ec brevemente per un tour nel 1976 quando Hughes torn\u00f2 dopo la rottura dei Deep Purple. Dopo che Hughes se ne and\u00f2 di nuovo, i Trapeze tornarono nel 1978 con il nuovo frontman Peter Goalby, che si esib\u00ec nell'album finale della band \"Hold On\". Negli anni successivi si verificarono altri cambi di formazione, in seguito all'abbandono di Holland per unirsi ai Judas Priest nel 1979. La band si sciolse nel 1982, quando Galley si un\u00ec ai Whitesnake.\nNel 1991, Hughes, Galley e Holland riunirono i Trapeze per una serie di date di tour l'anno successivo, aggiungendo il tastierista inglese Geoff Downes per gli spettacoli. Il tour ha prodotto un album dal vivo, \",\" pubblicato nel 1998. Nel 1994 il trio reclut\u00f2 il secondo chitarrista Craig Erickson e complet\u00f2 un breve tour all'inizio dell'anno, prima di sciogliersi di nuovo. Dopo lo scioglimento della band, sia Galley che Holland rimasero relativamente inattivi, mentre Hughes continu\u00f2 la sua carriera solista e collaborazioni con vari artisti. Galley in seguito mor\u00ec di cancro all'esofago il 1\u00ba luglio 2008 e Holland mor\u00ec il 16 gennaio 2018, lasciando Hughes l'unico membro sopravvissuto della classica formazione.\nLa band ha avuto molti ammiratori tra i colleghi musicisti, fra cui David Bowie, John Bonham dei Led Zeppelin, Jon Lord e Ian Paice dei Deep Purple, e i Red Hot Chili Peppers.\nStoria.\n1969 - 1973: Formazione e prime pubblicazioni.\nI Trapeze si formarono nel marzo 1969. La formazione originale vedeva gli ex membri dei Montanas John Jones (tromba, voce) e Terry Rowley (tastiere, chitarra, flauto) insieme agli ex membri dei Finders Keepers Glenn Hughes (basso, voce, pianoforte), Mel Galley (chitarra, voce) e Dave Holland (batteria). Una delle prime esibizioni della band fu filmata per un'apparizione allo show BBC2 Colour Me Pop, registrato il 5 luglio 1969 al Club Lafayette di Wolverhampton. In quell'occasione, i Trapeze eseguirono la canzone \"\"Send Me No More Letters\". Il promoter locale, Tony Perry, descrisse lo spettacolo come \"una delle serate pi\u00f9 eccezionali del [locale]\", e defin\u00ec la performance della band \"fantastica\"\". Pi\u00f9 tardi nel corso dell'anno, i Trapeze firmarono un primo contratto con la Threshold Records, un'etichetta discografica fondata dai Moody Blues e distribuita negli Stati Uniti dalla London Records ed altrove dalla Decca Records. Secondo quanto riferito, la band rifiut\u00f2 l'offerta di unirsi alla Apple Records, l'etichetta fondata dai Beatles, ritenendo che avrebbero avuto pi\u00f9 libert\u00e0 creativa con la Threshold.\nLavorando con il bassista dei Moody Blues John Lodge come produttore, i Trapeze registrarono il loro omonimo album di debutto ai Morgan Studios di Londra e ai Decca Studios. Nonostante Jones fosse il cantante ufficiale della band, tutte Hughes cant\u00f2 tutte le voci registrate su disco. Hughes ha rivelato di essere stato invitato a cantare nell'album dal management del gruppo, che lo considerava il migliore dei due cantanti. Prima della fine dell'anno, la composizione di Rowley \"\"Send Me No More Letters\", venne pubblicata come primo singolo della band, assieme a \"Another Day\"\" (scritta da Galley, Hughes e Jones). Trapeze venne rilasciato nel maggio 1970. L'album fu generalmente ben accolto dalla critica - la rivista Billboard lo descrisse come caratterizzato da \"una forte personalit\u00e0 rock\" e lo defin\u00ec \"un candidato per le grandi classifiche\", mentre il giornalista Nigel Williamson lo ha salutato come \"un classico esempio del periodo del prog inglese, che mescola fantasie pastorale, psichedelia vorticosa, chitarre rock e armonie pop\". Il disco ricevette anche un significativo airplay su BBC Radio 1 da DJ come Bob Harris e Pete Drummond, ed venne suonato per intero dalla stazione. Trapeze fu promosso da una serie di spettacoli nel Regno Unito tra gennaio e luglio.\nNell'agosto 1970, Jones e Rowley abbandonarono i Trapeze per tornare ai The Montanas. Invece di sostituire i fuoriusciti, Hughes, Galley e Holland continuarono come power trio, adottando uno stile pi\u00f9 vicino all'hard rock e al funk rock. Il 13 novembre 1970, la band pubblic\u00f2 il secondo album \"Medusa\" nel Regno Unito, che fu pubblicato in seguito negli Stati Uniti nel marzo 1971. Prodotto nuovamente da Lodge, l'album fu considerato da diversi critici la migliore pubblicazione della band ed uno degli album hard rock pi\u00f9 sottovalutati del decennio.. Nel libretto per una ristampa dell'album del 1994, l'autore John Tracy ha affermato che Medusa venne \"accolta con un'acclamazione istantanea e apparentemente universale\". Lo scrittore della \"Ultimate Classic Rock\" Eduardo Rivadavia ha accreditato l'album per aver contribuito ai primi sviluppi del genere heavy metal nel 1970. \"\"Black Cloud\", scritto da Galley con il fratello Tom, fu l'unico singolo tratto dall'album che venne pubblicato negli Stati Uniti, contenente come B-side \"Your Love Is Alright\"\", scritto dai tre membri della band.\nI Trapeze fecero un lungo tour in promozione di \"Medusa\", principalmente negli Stati Uniti, tra cui un periodo nel dicembre del 1970 di supporto nel dicembre ai The Moody Blues e numerosi tour in qualit\u00e0 di headliner durante il 1971. Il 1\u00ba dicembre 1972, la band pubblic\u00f2 il terzo album, intitolato \"You Are the Music... We're Just the Band\". L'album fu composto principalmente da Hughes (solo tre brani furono scritti dai fratelli Galley) e venne prodotto da Neil Slaven. Al suo interno erano presenti un certo numero di contributori ospiti, tra cui Rod Argent al pianoforte e B. J. Cole alla steel guitar. Rispetto a Medusa, l'album era caratterizzato da un generale ammorbidimento dei toni e da ballate melodiche che furono lodate da molti recensori come i momenti di punta del disco. Billboard soprannomin\u00f2 l'album un \"bel set\", mentre Tracy lo descrisse come \"un capolavoro\". \"You Are The Music... We\u2019re Just the Band\" fu il primo album dei Trapeze ad entrare in classifica, raggiungendo la nona posizione nella classifica statunitense Billboard Bubbling Under, che funse da estensione della Billboard 200. La band and\u00f2 in tour tra la fine del 1972 e l'inizio del 1973 per promuovere l'album, incluse date negli Stati Uniti e nel Regno Unito. Prima di uno spettacolo al Village East nel dicembre 1972, l'equipaggiamento della band fu rubato e furono costretti a suonare usando \"attrezzature noleggiate in fretta\".\nIl declino - 1973 - 1982.\nNell'aprile 1973, i membri dei Deep Purple Ritchie Blackmore, Jon Lord e Ian Paice assistettero ad uno show dei Trapeze al Whisky a Go Go di Los Angeles, in California, con l'obiettivo di chiedere a Hughes di sostituire il bassista Roger Glover nella band. Il mese successivo, quando venne approcciato ad un altro show, Hughes declin\u00f2 l'invito a rimanere con i Trapeze, affermando che era \"in uno stato d'animo molto, molto diverso come musicista\" all'epoca e bollando i Deep Purple come una formazione di un rock \"troppo basico\" per i suoi gusti. Tuttavia, considerando lo status di alto profilo del gruppo all'epoca, combinato con la prospettiva di lavorare con l'ex frontman dei Free Paul Rodgers, che era stato avvicinato per sostituire il cantante Ian Gillan, Hughes riconsider\u00f2 e accett\u00f2 di unirsi alla band come bassista e secondo cantante. Il cambio di formazione fu annunciato ufficialmente sulla rivista musicale Melody Maker il 14 luglio 1973. Rodgers all'ultimo rinunci\u00f2 alla possibilit\u00e0 di unirsi alla band per dedicarsi alla formazione di Bad Company. Al suo posto, il ruolo di sostituto di Gillan venne assunto da David Coverdale, il quale contatt\u00f2 il gruppo in risposta all'articolo di Melody Maker, che riportava che la band era ancora alla ricerca nuovo cantante. Hughes in seguito ha descritto la scelta di lasciare Trapeze come una scelta \"orribile\" da prendere, definendo i Trapeze come la sua \"famiglia\" e sostenendo in pi\u00f9 interviste di essersi in qualche modo pentito della sua scelta.\nNel 1974, i Trapeze ritornarono senza Hughes, con Mel Galley in sostituzione di Hughes ed un secondo chitarrista, Rob Kendrick. I riformati Trapeze pubblicarono Hot Wire nel 1974, che riusc\u00ec a confermare la fama del gruppo nonostante la dipartita di Hughes. In seguito, nel 1975, la band registr\u00f2 un altro album omonimo che non ottenne buone recensioni da parte della critica. Durante questo periodo, terminata l'esperienza coi Deep Purple, Hughes partecip\u00f2 alla registrazione di alcune canzoni presenti nell'album come cantante. La band si riun\u00ec per un breve tour, interrotto a causa della tossicodipendenza del bassista nei confronti della cocaina. Durante il tour la band suonava anche due nuove canzoni, \"L.A. Cut Off\" e \"Space High\", che furono ri-registrate nell'esordio solista di Hughes, Play Me Out.\nCon l'uscita di Kendrick dal gruppo venne assoldato un nuovo cantante e chitarrista, Peter Goalby. La nuova formazione vide anche il rientro di Wright al basso. L'album che venne pubblicato, \"Hold on\" nel 1979, ottenne delle buone recensioni e conferm\u00f2 la maturit\u00e0 della band. Tuttavia, poco dopo, Dave Holland accett\u00f2 l'offerta dei Judas Priest di sostituire Les Binks e cos\u00ec venne rimpiazzato da Steve Bray. La nuova formazione pubblic\u00f2 anche un live intitolato \"\" del 1980.\nLa corsa dei Trapeze stava per\u00f2 per arrivare al capolinea: nel 1982 Goalby lasci\u00f2 per accettare l'offerta degli Uriah Heep orfani di John Sloman, nei quali avrebbe avuto carta bianca a livello creativo, stravolgendone lo stile caratteristico.\nGalley mise in piedi una nuova formazione con s\u00e9 stesso alla voce, Bray, Mervyn 'Spam' Spence al basso e Richard Bailey alle tastiere, ma nel settembre dello stesso anno accett\u00f2 l'offerta di David Coverdale di unirsi agli Whitesnake per l'album Slide It In. Il gruppo si sciolse.\nLe ultime apparizioni.\nNel 1991 un Glenn Hughes artisticamente redivivo anim\u00f2 la riunione della Mark II dei Trapeze, con Geoff Downes in veste di tastierista aggiunto. Il gruppo si imbarc\u00f2 in un \"tour\" di tre mesi in USA e Regno Unito, per sciogliersi nuovamente l'anno seguente. A testimonianza della loro recente attivit\u00e0 usc\u00ec \"Welcome to the Real World - Live at the Borderline\" nel 1993. Nel 1994 la formazione si riun\u00ec nuovamente per un concerto commemorativo in onore di Ray Gillen dei Badlands, ma decise poi di estendere l'attivit\u00e0 anche ad una piccola serie di concerti.\nNonostante Hughes avesse espresso in varie interviste negli anni successivi il desiderio di riformare i Trapeze per un \"tour\" e un nuovo disco, le morti di Mel Galley nel 2008 e di Dave Holland nel 2018 fecero naufragare il progetto.\nFormazioni.\nCronologia delle formazioni.\n1969:\n1970-1973:\n1974-1976:\n1978-1979:\n1980-1981:\n1982:\n1992"}
{"id": "509537", "revid": "287204", "url": "https://it.wikipedia.org/wiki?curid=509537", "title": "Basil Hume", "text": "Biografia.\nGeorge Haliburton Hume nasce a Newcastle upon Tyne nel 1923, da padre dottore e madre francese cattolica. Ha avuto tre sorelle ed un fratello.\nA sedici anni consider\u00f2 l'ingresso nell'Ordine dei frati predicatori, ma nel settembre 1941 prefer\u00ec entrare nei benedettini come novizio nell'abbazia di Ampleforth, della Congregazione d'Inghilterra, scegliendo come nome quello di Basil.\nStudi\u00f2 ad Oxford ed all'Universit\u00e0 di Friburgo in Svizzera, venendo ordinato sacerdote nel 1950. Ritornato ad Ampleforth per insegnarvi lingue moderne, ne divenne abate nel 1963, carica che mantenne fino all'elezione ad arcivescovo.\nNel 1976 papa Paolo VI lo scelse come arcivescovo di Westminster, nonostante la mancanza di esperienza pastorale in diocesi. Fu ordinato vescovo nella cattedrale di Westminster il 25 marzo 1976.\nAppena due mesi dopo, il 24 maggio 1976, papa Paolo VI lo eleva al cardinalato col titolo di San Silvestro in Capite.\nL'arcivescovo di Westminster \u00e8 talvolta erroneamente indicato come primate dell'Inghilterra e del Galles, titolo che in realt\u00e0 spetta all'arcivescovo (anglicano) di York per la sola Inghilterra, mentre all'arcivescovo (anglicano) di Canterbury spetta il titolo di \"primate di tutta l'Inghilterra\" (l'ultima volta che c'\u00e8 stato un primate inglese \u00e8 stato perci\u00f2 prima della Riforma).\nRapporti con la societ\u00e0 inglese.\nAl cardinale Hume \u00e8 generalmente attribuito il merito di aver migliorato consistentemente per la prima volta in oltre 400 anni i rapporti tra il cattolicesimo romano e la societ\u00e0 inglese, poich\u00e9 di provenienza britannica e pertanto visto come pi\u00f9 leale e vicino di qualsiasi altro ecclesiastico di estrazione irlandese. Ci\u00f2 \u00e8 dovuto a eventi storici come la preghiera ad Enniskillen nell'Irlanda del Nord in memoria degli undici protestanti uccisi da una bomba dell'IRA un anno prima, e la visita della regina Elisabetta II alla cattedrale di Westminster nel 1995.\nNel 1998, per sopraggiunti limiti di et\u00e0, Hume chiede a papa Giovanni Paolo II di ritirarsi ad Ampleforth per vivere i suoi ultimi giorni nella pace e nella solitudine del monastero benedettino, ma la richiesta non viene accolta e Hume resta in carica come arcivescovo. Ad aprile 1999 gli viene diagnosticato un tumore maligno all'addome, incurabile.\nIl 2 giugno 1999 la regina Elisabetta lo onora con l\"Order of Merit\". Hume morir\u00e0 appena due settimane pi\u00f9 tardi, e il suo funerale sar\u00e0 trasmesso in diretta TV. \u00c8 sepolto nella Cattedrale di Westminster.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "509538", "revid": "990063", "url": "https://it.wikipedia.org/wiki?curid=509538", "title": "Grapher", "text": "Grapher \u00e8 un programma per il sistema operativo macOS, in grado di generare grafici bidimensionali e tridimensionali a partire da equazioni matematiche, di analizzare equazioni anche differenziali e di definire superfici come i toroidi o gli attrattori di Lorenz. Inoltre, il software \u00e8 in grado di tracciare grafici composti da pi\u00f9 funzioni matematiche. Quest'ultimi possono essere modificati agendo sul colore, sulla scala, sul numero di punti/poligoni che formano il grafico e sulla eventuale texture che copre la superficie. Possono essere aggiunti commenti con diversi caratteri e in diversi colori. Grapher \u00e8 in grado di generare grafici animati facendo variare alcuni parametri o variando il punto di vista del grafico.\nStoria.\nPrima di Grapher per macOS, quest'ultimo veniva fornito di un programma simile, chiamato Calcolatrice Grafica. Questo programma venne distribuito dalla versione 7 (1994) del sistema operativo e quindi venne fornito con 20 milioni di computer. Tutte le versioni di macOS precedenti alla 10.4 erano sprovviste di un programma di tracciamento dei grafici matematici. Il 22 luglio 2004, Apple acquis\u00ec dalla societ\u00e0 Arizona Software il programma \"Curvus Pro X\" e inizialmente lo rinomin\u00f2 \"Graphing Calculator\", per poi decidere di utilizzare il pi\u00f9 semplice Grapher. Il nuovo programma venne pubblicamente annunciato il 15 settembre 2004 da AppleInsider.\nCaratteristiche.\nGrapher \u00e8 un programma di tracciamento completo, in grado di realizzare grafici bidimensionali del tipo classico, polari, lin-log, log-log, polari-log ed \u00e8 in grado di gestire grafici tridimensionali con coordinate cilindriche, sferiche e polari. \u00c8 anche in grado di mostrare i gradienti delle funzioni. \u00c8 un programma totalmente Cocoa che si avvantaggia pesantemente della API dei macOS e dell'interfaccia Metal. Esso gestisce equazioni multiple in un singolo grafico, pu\u00f2 esportare in formato LaTeX e viene fornito con un nutrito gruppo di equazioni d'esempio."}
{"id": "509539", "revid": "767487", "url": "https://it.wikipedia.org/wiki?curid=509539", "title": "Distretto di Valona", "text": " \nIl distretto di Valona (in albanese: \"Rrethi i Vlor\u00ebs\") era uno dei 36 distretti amministrativi dell'Albania.\nLa riforma amministrativa del 2015 ha suddiviso il territorio dell'ex-distretto in 3 comuni: Himara, Selenizza e Valona.\nGeografia antropica.\nSuddivisioni amministrative.\nIl distretto comprendeva 4 comuni urbani e 9 comuni rurali."}
{"id": "509542", "revid": "6923", "url": "https://it.wikipedia.org/wiki?curid=509542", "title": "Core Data", "text": "In informatica Core Data sono delle API Cocoa incluse nel sistema operativo Mac OS X Tiger sviluppato da Apple Inc.\nDescrizione.\nScopo \u00e8 permettere lo sviluppo di applicazioni che trattano i dati secondo una organizzazione Model-View-Controller senza doversi occupare di tutti gli aspetti implementativi derivati da questa scelta progettuale.\nQuesti dati possono essere serializzati e salvati come XML, binario e SQLite. I dati vengono manipolati utilizzando degli oggetti ad alto livello che rappresentano le relazioni e gli attributi. Il framework gestisce la serializzazione, gestisce il ciclo di vita dei singoli oggetti garantendone la persistenza. Core Data si pu\u00f2 interfacciare direttamente con SQLite slegando il programmatore dalla gestione a basso livello del database e dell'SQL.\nInternamente si appoggia per la gestione degli oggetti al modello entit\u00e0 relazione. Core Data si occupa della gestione su disco, della gestione dei cambiamenti, della minimizzazione della memoria occupata e delle query su disco.\nIl framework \u00e8 molto utile per gestire strutture dati complesse, dove una buona organizzazione delle informazioni \u00e8 essenziale.\nCore Data offre un sistema radicalmente diverso di gestire i dati: invece di mantenere un puntatore ad ogni oggetto a cui si \u00e8 interessati, si esegue una query al database per ottenere tutti gli oggetti di una determinata classe, e si opera su di essi.\nInoltre Core Data fornisce anche i metodi accessori per modificare le variabili d'istanza di un'entit\u00e0 attraverso il Key Value Coding, cio\u00e8 basandosi sul nome della variabile.\nCore Data in Xcode.\nXcode, l'IDE fornito dalla Apple, fornisce un'interfaccia per la creazione di applicazioni e strutture dati. Esse si possono organizzare in modo grafico, utilizzando un diagramma ed aggiungendo entit\u00e0 e relazioni. Inoltre, trascinando la struttura dati in Interface Builder, si ottiene una GUI funzionante in grado di effettuare ricerche e modifiche all'interno della struttura dati."}
{"id": "509545", "revid": "110157", "url": "https://it.wikipedia.org/wiki?curid=509545", "title": "CHUD Tools", "text": "The Computer Hardware Understanding Developer Tools (CHUD Tools) \u00e8 un insieme di programmi inclusi negli Apple Developer Tools per il sistema operativo macOS. Questi programmi sono nati per analizzare i programmi scritti dagli sviluppatori al fine di individuare le sezioni da migliore/ottimizzare. Questi programma non fanno parte del pacchetto standard Xcode e vanno installati a parte.\nCHUD Tools includono Shark (un analizzatore di codice che genera avvertimenti sul codice da ottimizzare), MONster e PMC Index (programmi che lavorano con dei contatori interni che misurano le prestazioni dei programmi), Saturn (un altro ottimizzatore di codice), e un simulatore a riga di comando per i processori G4 G5."}
{"id": "509550", "revid": "6923", "url": "https://it.wikipedia.org/wiki?curid=509550", "title": "Audio Units", "text": "Gli Audio Units (AU) sono un'architettura a plug-in a livello di sistema forniti da Core Audio per il sistema operativo sviluppato dalla Apple Inc. macOS. Code Audio fornisce delle API che vengono utilizzate dagli Audio Units per ricevere i flussi audio che vengono ricevuti, elaborati e trasmessi.\nmacOS, utilizzando gli Audio Units, \u00e8 in grado di modificare la scala temporale del flusso audio, pu\u00f2 convertirlo in uno stream da inviare via rete locale per esempio o pu\u00f2 elaborarlo localmente con una serie di filtri che possono equalizzare il suono, applicare effetti come il riverbero, il ritardo o inserire strumenti audio sintetizzati.\nGli AU sono utilizzati da programmi Apple come GarageBand, Soundtrack, Logic Express, Logic Pro e Final Cut Pro oltre che da molti programmi di terze parti."}
{"id": "509552", "revid": "1031390", "url": "https://it.wikipedia.org/wiki?curid=509552", "title": "Fantapolitica", "text": "La fantapolitica \u00e8 un filone narrativo che si concentra nel descrivere un sistema politico o una situazione politica ipotetici, ambientati spesso in un futuro prossimo o un presente alternativo. Gli scrittori hanno frequentemente utilizzato la forma romanzata per commentare eventi, sistemi o teorie politiche, criticando direttamente la societ\u00e0 del loro tempo o mettendo in scena una realt\u00e0 alternativa, a volte fantastica.\nIl termine italiano \u00e8 una parola macedonia tra fantasia (o fantastico) e politica, con significato di \"politica fantastica\", analogamente alla parola fantascienza. Il termine e il relativo genere hanno avuto una notevole diffusione a partire dai primi anni sessanta. In ambito anglosassone \u00e8 usata l'espressione \"political fiction\".\nLa fantapolitica, nelle opere odierne di narrativa e cinema, \u00e8 spesso assimilata a un sottogenere della fantascienza. Tali opere possono utilizzare riferimenti a un'ipotetica societ\u00e0 del futuro o a fatti accaduti e persone esistenti, o descrivere l'evoluzione futura di una situazione politica presente. Non mancano tuttavia esempi, anche classici, di romanzi fantapolitici ambientati in un mondo immaginario, in cui si fa ampio ricorso all'allegoria o si attribuiscono a personaggi o popoli evidentemente inventati vizi e difetti che l'autore intende \"mettere alla berlina\", in genere a scopo satirico o moraleggiante.\nIl filone fantapolitico si incrocia con quello dell'utopia quando descrive situazioni sociali e politiche idealisticamente desiderabili, e della distopia quando indesiderabili. Quando le vicende sono ambientate in un ipotetico passato, \"alternativo\" a quello conosciuto dalla storia, si parla di ucron\u00eca.\nNell'Ottocento vi sono numerose opere che rientrano nei filoni della \"letteratura d'invasione\" e della \"guerra futura\", a partire dal romanzo \"La battaglia di Dorking\" (\"The Battle of Dorking\") del 1871 di George Tomkyns Chesney, la storia di un'invasione che pone fine all'Impero britannico.\nTra le opere fantapolitiche di rilievo vi sono le distopie antitotalitarie della prima met\u00e0 del Novecento, tra cui \"Il tallone di ferro\" (\"The Iron Heel\", 1908) di Jack London, \"Qui non \u00e8 possibile\" (\"It Can't Happen Here\", 1935) di Sinclair Lewis e \"1984\" di George Orwell del 1948. Di uguale, se non maggiore, influenza, tuttavia vi erano gi\u00e0 classici quali \"I viaggi di Gulliver\" (1726), \"Candido\" (1759) e \"La capanna dello zio Tom\" (1852).\nIn tempi pi\u00f9 recenti, non va dimenticato il romanzo di Philip K. Dick \"La svastica sul sole\", scritto nel 1961 e vincitore del Premio Hugo, in cui si immagina che Hitler abbia vinto la seconda guerra mondiale e gli Stati Uniti d'America siano divisi in due parti, l'una asservita ai giapponesi, l'altra ai nazisti. E neppure l'opera dello scrittore statunitense Cyril M. Kornbluth, vincitore del Premio Prometheus (Hall of Fame) nel 1986, che nel 1953 pubblic\u00f2 \"Non \u00e8 ver che sia la Mafia\" (\"The Syndic\"), nel quale immagina che negli Stati Uniti governati dalla Mafia tutti possano vivere un'esistenza pacifica e felice e che tutto funzioni benissimo, senza burocrazia, tasse e polizia.\nMolte opere di fantapolitica letteraria e cinematografica della seconda met\u00e0 del Novecento hanno invece per tema una terza guerra mondiale (come viene scatenata, oppure evitata, cosa succede subito dopo); tra queste il film \"Il dottor Stranamore\", un film del 1964 prodotto e diretto da Stanley Kubrick, liberamente tratto dal romanzo \"Red Alert\" (1958) di Peter George.\nPer estensione, nel linguaggio comune e mediatico, si usa il termine \"fantapolitica\" nel senso dispregiativo di \"politica non realistica\", per stigmatizzare un'ipotesi, una teoria o uno scenario politico che si ritiene irrealistico o utopico, illusorio o comunque frutto di un'interpretazione non rigorosa dei fatti.\nEsempi.\nClassici.\nTra i classici si citano, a puro titolo esemplificativo:"}
{"id": "509557", "revid": "124547876", "url": "https://it.wikipedia.org/wiki?curid=509557", "title": "Cosma Indicopleuste", "text": "Biografia.\nMercante siriaco vissuto nel VI secolo nonch\u00e9 navigatore dell'area indiana (da cui \"indicopleuste\": \"che viaggi\u00f2 in India\", sebbene sembri non si sia mai spinto oltre l'Etiopia, nell'antichit\u00e0 spesso confusa con l'India). Cristiano di dottrina duofisita nestoriana, fu allievo di Mar Aba I.\nOpere.\nCosma \u00e8 noto per un trattato di cosmologia, la \"Topografia cristiana di Cosma Indicopleuste\", di cui si conoscono tre manoscritti greci. Il pi\u00f9 antico \u00e8 quello conservato nella Biblioteca Vaticana, segnato ms. Vat. gr. 699 (copia costantinopolitana del IX secolo dell'originale alessandrino). La copia vaticana misura 33x41 centimetri, col testo in due colonne. Altri due esemplari sono conservati nella Biblioteca Laurenziana di Firenze ed al Monte Sinai, nel Monastero di Santa Caterina. Il committente della lussuosa copia vaticana del IX secolo appartiene probabilmente alla colta cerchia del patriarca Fozio I di Costantinopoli.\nIl trattato contiene 123 carte e 54 miniature, di cui 21 a pagina intera e 22 incorniciate, opera dello stesso Cosma; le ultime 5 appaiono pi\u00f9 tarde, con colori pi\u00f9 forti ed un panneggio differente, pi\u00f9 increspato. \nTra le principali miniature:\nNel IX secolo si decoravano salterii con disegni sui margini, e tra questi spesso compare la rappresentazione degli antipodi cos\u00ec come nelle diverse copie del Cosma. Nei salterii d'epoca apparirebbero altre soluzioni iconografiche presenti gi\u00e0 nel Cosma del VI secolo.\nIn Cosma la concezione del rapporto uomo-donna \u00e8 paritaria: la donna nasce dal costato, nel lato dell'uomo, e quindi si pone sullo stesso piano anzich\u00e9 indietro o innanzi."}
{"id": "509558", "revid": "1252691", "url": "https://it.wikipedia.org/wiki?curid=509558", "title": "Apple Keychain", "text": ""}
{"id": "509560", "revid": "6923", "url": "https://it.wikipedia.org/wiki?curid=509560", "title": "USB Prober", "text": "USB Prober \u00e8 un programma per il sistema operativo macOS. Il programma \u00e8 incluso negli Apple Developer Tools ed il suo scopo \u00e8 l'analisi dei dispositivi collegati alle prese USB del computer e di tutto il traffico generato dai dispositivi.\nIl programma \u00e8 indirizzato ai programmatori difatti permette l'installazione di una estensione del kernel per far un'analisi a basso livello del traffico sul bus USB. Questo permette agli sviluppatori di verificare se i driver sviluppati per i dispositivi USB generano i pacchetti correttamente e quindi questo programma permette una agevole operazione di debug dei driver.\nIl programma fornisce anche una serie di informazioni statistiche sui dispositivi collegati al bus e sui driver installati nel sistema."}
{"id": "509561", "revid": "599013", "url": "https://it.wikipedia.org/wiki?curid=509561", "title": "Pan (astronomia)", "text": "Pan \u00e8 il satellite naturale pi\u00f9 interno del pianeta Saturno; scoperto nel 1990 da Mark Showalter grazie all'analisi di immagini scattate nel precedente decennio nel corso del programma Voyager, deve il suo nome alla divinit\u00e0 Pan, presente nella mitologia greca. Il satellite era precedentemente noto con la designazione provvisoria S/1981 S 13.\nStoria.\nL'esistenza di un satellite all'interno della divisione di Encke era stata suggerita per la prima volta da Jeffrey Cuzzi e Jeffrey Scargle nel 1985, osservando la presenza di strutture dall'aspetto ondulatorio nell'anello A del pianeta chiaramente riconducibili alla presenza di un corpo perturbante; la sua orbita e la sua massa sono state calcolate in seguito da Showalter e da altri colleghi astronomi. I dati teorici indicavano un semiasse maggiore pari a ed una massa pari a volte quella di Saturno. Pan presenta effettivamente un semiasse maggiore pari a ed una massa equivalente a volte quella di Saturno.\nPan fu individuato entro un margine di 1\u00b0 dalla posizione prevista, grazie all'analisi di tutte le immagini catturate in precedenza dalla Voyager 2 e all'utilizzo di simulazioni al computer per verificare se in ciascuna di esse sarebbe stato effettivamente possibile individuare la presenza di un satellite naturale. Pan \u00e8 risultato chiaramente visibile in tutte le immagini dalla risoluzione superiore a ~50\u00a0km/pixel, ed appare complessivamente in undici fotografie.\nParametri orbitali.\nPan orbita all'interno della divisione di Encke, nell'anello A di Saturno; funge da satellite pastore per l'anello, e la sua presenza mantiene la divisione libera dalle particelle ghiacciate che compongono gli anelli. La sua attrazione gravitazionale forma inoltre strutture dall'aspetto ondulatorio all'interno dell'anello."}
{"id": "509562", "revid": "1013865", "url": "https://it.wikipedia.org/wiki?curid=509562", "title": "Xeuchia", "text": "Xeuchia (in maltese Ix-Xewkija, pronuncia \"Sceuch\u00eca\", in italiano storico anche \"Casal Xeuchia\" o \"Sceuchia\";) \u00e8 un villaggio maltese sull'isola di Gozo, situato tra Ghain Sielem e Rabat.\nUn elicottero di servizio collega la citt\u00e0 all'aeroporto internazionale di Malta.\nStoria.\nXeuchia \u00e8 il villaggio pi\u00f9 antico di Gozo. Il 27 novembre 1678 fu eretto come la prima parrocchia fuori della citt\u00e0 di Rabat. Xeuchia fu il primo distretto maltese che portava il nome di \"Casale\" (esattamente cos\u00ec, in italiano).\n\u00c8 rinomata per la maestosa chiesa, la \"Rotonda\" (\"Rotunda\"), dedicata a San Giovanni Battista. Questa doveva essere costruita attorno a quella pi\u00f9 antica, usata nel frattempo per i servizi religiosi. \u00c8 la terza chiesa pi\u00f9 alta d'Europa. Il progettista fu il maltese Giuseppe D'Amato.\nEsattamente all'entrata del villaggio di Xeuchia si possono vedere ancora i resti di un mulino a vento, costruito durante l'epoca del Gran Maestro Ramon Perellos y Roccaful dell'Ordine di San Giovanni. Questo mulino a vento \u00e8 unico nell'isola di Gozzo, in quanto di pianta ottagonale, disposto in base alle otto direzioni della rosa dei venti.\nSul luogo dove oggi si trova la chiesa parrocchiale si dice che si trovasse una grande pietra, chiamata \"la sedia dei vecchi\", e non molto lontano si trova una piccola cappella dedicata alla Madonna della Misericordia. Precedentemente questa stessa cappella era dedicata all'apostolo San Bartolomeo. La torre di Santa Cecilia, lungo la strada per il porto di M\u0121arr, faceva parte del villaggio di Xeuchia, assieme ad altre torri, costruite per difendere l'isola di Gozo nel 1613.\nFino a pochi anni prima della Seconda guerra mondiale Xeuchia poteva vantare la suggestiva \"Torre del Giorgione\" (\"\u0120or\u0121on\") che nel 1943 fu abbattuta per dare spazio ad una pista per gli aerei. La torre risaliva al XIV secolo e serviva come residenza estiva per i Gran Maestri dell'Ordine.\nUn po' pi\u00f9 lontano c'\u00e8 un grande spazio, chiamato \"Spianata dei Lamberti\", dove si vedono ancora i segni di antichi carri scavati nelle rocce, provenienti da Garbo, Mugiarro e dalle localit\u00e0 Cencio e Salvatore.\nLa \"Maimuna\".\nIl periodo durante il quale Malta era dominata dagli Arabi ha un valore storico particolare, strettamente legato a Xeuchia . Venne trovato un reperto di rilevante valore storico, una lapide chiamata \"Maimuna\" scritta in arabo nel 1173. La lapide ricorda la morte di una giovane araba, di nome Maimuna, seppellita a Xeuchia nella zona ancora oggi chiamata \"Ta' Majmuna\". La lapide \u00e8 scolpita in un pezzo di marmo, probabilmente recuperato da qualche tempio pagano distrutto che si trovava sull'isola. La lapide venne portata nella Biblioteca Nazionale a La Valletta e poi, dal 1960, al Museo Nazionale di Gozo."}
{"id": "509563", "revid": "6923", "url": "https://it.wikipedia.org/wiki?curid=509563", "title": "RAID Admin", "text": "RAID Admin \u00e8 un programma per il sistema operativo macOS Server.\nIl programma viene utilizzato per la configurazione e la manutenzione dei sistemi Xserve RAID. \nIl programma fornisce un'interfaccia basata su icone per la manutenzione del sistema.\nUtilizzo.\nIl programma \u00e8 basato sul linguaggio Java, in modo da poter essere eseguito su ogni sistema dotato di una macchina virtuale Java.\nIl programma analizza il traffico del sistema e, in caso di guasto di uno dei dischi, pu\u00f2 notificarlo all'amministratore tramite e-mail, pager o email per cellulari. Il programma pu\u00f2 essere utilizzato per analizzare le prestazioni del sistema in modo da ottimizzare l'accesso al sistema."}
{"id": "509564", "revid": "121775965", "url": "https://it.wikipedia.org/wiki?curid=509564", "title": "MacBook", "text": "MacBook \u00e8 una serie di Macintosh prodotti da Apple Inc. che hanno rimpiazzato la famiglia degli iBook G4 e il PowerBook G4 12\".\nLa prima versione del MacBook era basata su processori Intel Core Duo ed \u00e8 stata immessa sul mercato il 16 maggio 2006.\nL'8 novembre 2006 Apple ha aggiornato per la prima volta i MacBook, dotandoli di processori Intel Core 2 Duo e di una nuova versione della scheda AirPort Extreme con supporto alle reti wireless-N.\nIl 15 maggio 2007 Apple ha aggiornato per la seconda volta la famiglia MacBook, dotandola di processori Intel Core Duo pi\u00f9 veloci, maggiore memoria RAM e dischi rigidi pi\u00f9 capienti.\nIl 1\u00ba novembre 2007 una nuova versione con una maggior possibilit\u00e0 di espansione, e con Mac OS X Leopard gi\u00e0 installato di serie.\nIl 26 febbraio 2008 \u00e8 stata presentata una nuova generazione,il MacBook unibody nero, l'ultima a prevedere il modello di colore nero.\nIl 14 ottobre 2008 \u00e8 stato presentato il nuovo MacBook (Late 2008) realizzato con la stessa struttura in alluminio e guscio Unibody del nuovo MacBook Pro. In seguito viene rinominato MacBook Pro 13\" (apportando piccole modifiche).\nIl modello presentato il 21 gennaio 2009 invece adottava di nuovo la struttura in policarbonato e introduceva il Front Side Bus a e la scheda grafica NVIDIA GeForce 9400M, dotata di 256 MB di memoria RAM DDR2 condivisa.\nLa versione introdotta ad ottobre 2009 \u00e8 caratterizzata da una nuova scocca Unibody in policarbonato bianco, processore Core 2 Duo a 2. (con bus a ), disco rigido da 250GB, masterizzatore DVD+R DL/DVD\u00b1RW/CD-RW Double Layer 8x, detto Superdrive e dal trackpad multi-touch in vetro gi\u00e0 visto sul MacBook Pro. Come il modello che sostituisce ha 2 GB di memoria, espandibile fino a 4 GB (in questo caso per\u00f2 DDR3 a ) e scheda grafica NVIDIA GeForce 9400M, dotata di 256 MB di memoria RAM DDR3 condivisa. Viene venduto con OS X Snow Leopard preinstallato, l'ultima versione del sistema operativo di casa Apple. Da notare che rispetto al modello precedente sono state eliminate la porta FireWire 400 e il ricevitore IR.\nLa versione 2010 \u00e8 stata presentata il 18 maggio sull'Apple Store. Le modifiche apportate riguardano la scheda video (una NVidia GeForce 320M con 256 MB di memoria condivisa), il processore (un Intel Core 2 Duo da 2.) e la batteria che pu\u00f2 durare fino a 10 ore in produttivit\u00e0 wireless.\nIl 20 luglio 2011, Apple rilascia il nuovo OS X Lion e rimuove dalla vendita il MacBook.\nDal 2015, Apple ripropone la linea MacBook, con chassis in alluminio disponibile in tre colorazioni, processore Intel Core M senza ventola e schermo ridotto a 12\" ma con risoluzione Retina.\nIl 9 luglio 2019, Apple ha eliminato la linea MacBook.\nModelli.\nMacBook (fine 2008).\nNell'ottobre del 2008 la linea di portatili MacBook della Apple \u00e8 stata ridisegnata in modo piuttosto radicale (in contemporanea sono state aggiornate anche le linee MacBook Pro e anche il MacBook Air).\nIl nuovo MacBook \u00e8 equipaggiato con processori Intel Core 2 Duo (in due modelli, rispettivamente da 2 e ), schermi 13,3\" retroilluminati a LED (al pari dei MacBook Air presentati a gennaio 2008) con risoluzione nativa di 1280 x 800. La novit\u00e0 principale \u00e8 la nuova scheda grafica NVIDIA (che sostituiranno gradualmente i modelli ATI) GeForce 9400M con 256 MB di SDRAM DDR3 condivisa con la memoria principale. Inoltre, \u00e8 dotato di una porta mini DisplayPort per la connessione di monitor esterni con il supporto dell'estensione di scrivania.\nMacBook \u00e8 ora dotato di un nuovo guscio in alluminio e vetro interamente riciclabile, una webcam iSight, un sistema di chiusura magnetico, un TrackPad Multi-Touch (con un controllo preciso del cursore e consente di scorrere con due dita, pizzicare, ruotare con tre e quattro dita, toccare, toccare due volte e trascinare). \u00c8 venduto in due modelli, uno da e l'altro da .\nMacBook unibody 13\" (fine 2009).\nViene venduto inizialmente con Mac OS X Snow Leopard, mentre l'ultima versione del sistema compatibile e macOS High Sierra.\nMacBook (2015/2016).\nNei primi mesi del 2015, Apple ha introdotto sul mercato un nuovo modello di MacBook, commercializzato come \"Pi\u00f9 leggero della luce\". Rispetto ai precedenti modelli, \u00e8 stato totalmente ridisegnato: il computer \u00e8 infatti realizzato in alluminio in un'unica struttura Unibody simile a quella dei MacBook Air, \u00e8 dotato di display Retina ad alta densit\u00e0 di pixel con risoluzione pari a 2304 x 1440 e una dimensione di 12 pollici. Il sistema operativo preinstallato \u00e8 OS X Yosemite. Inoltre, \u00e8 dotato di un'unica porta USB-C versatile, in grado anche a ricaricare la batteria.\nLa grafica \u00e8 gestita dalla scheda video Intel HD Graphics 5300. Le caratteristiche audio del laptop comprendono due speaker stereofonici integrati e un doppio microfono.\nLa RAM non espandibile \u00e8 fissata a 8 GB LPDDR3 a .\nLa batteria ai polimeri di litio \u00e8 integrata, Apple dichiara fino a 9 ore di utilizzo in navigazione web e fino a 10 ore di riproduzione film su iTunes.\nA inizio 2016 \u00e8 stato commercializzato un nuovo modello di MacBook, aggiornamento della serie introdotta nel 2015.\nSpecifiche tecniche.\n\"Note\"\nAspetto.\nA differenza della precedente edizioni che era disponibile solo in bianco, con l'introduzione del nuovo modello i colori disponibili sono argento, oro e grigio siderale. Il materiale impiegato \u00e8 l'alluminio che Apple utilizza anche per i portatili della linea Air. Lo spessore del MacBook \u00e8 stato notevolmente ridotto e la struttura irrigidita, grazie all'utilizzo dei nuovi materiali.\nDisplay.\nIl MacBook \u00e8 stato il primo portatile Apple ad impiegare un display di tipo lucido (glossy). Le differenti propriet\u00e0 di riflessione di questa tipologia di schermo aumentano la saturazione del colore se rapportate ai display classici, ma hanno un angolo di visione minore rispetto ai display tradizionali e possono mostrare riflessioni indesiderate in presenza di luce fluorescente o molto luminosa. L'approccio di Apple con questi nuovi display \u00e8 del tutto simile a quello di altri produttori di PC, come Sony col suo XBRITE, il TrueLife di Dell o ancora il TruBrite di Toshiba. L'ultimo modello \u00e8 caratterizzato dall'introduzione anche per questa linea del display retina retroilluminato a LED che garantisce un'alta densit\u00e0 di pixel unitamente ad un ridotto consumo di energia.\nTastiera.\nIl MacBook include una tastiera di nuovo design. La tastiera non \u00e8 rimovibile e dall'ultimo modello \u00e8 stato introdotto un nuovo sistema meccanico che prevede una farfalla anzich\u00e9 la classica forbice per la gestione del leveraggio di ritorno dei tasti, il nuovo meccanismo \u00e8 costruito in un materiale pi\u00f9 rigido e assemblato in un unico pezzo, cos\u00ec ogni tasto \u00e8 pi\u00f9 saldo e reattivo, pur occupando meno spazio in verticale. Tale design migliora, a detta del produttore, la stabilit\u00e0, l'uniformit\u00e0 e il controllo del tocco, indipendentemente da dove viene premuto il tasto. Dal modello 2015 inoltre la tastiera \u00e8 retroilluminata e ogni tasto dispone di un led per l'illuminazione.\nRapporto Ambientale.\nMacBook \u00e8 stato progettato con le seguenti caratteristiche per ridurre l'impatto sull'ambiente:\nGrafica Integrata.\nIl MacBook (met\u00e0 2007) era dotato di una scheda video integrata Intel GMA 950, in sostituzione della GPU ATI Radeon che era presente negli iBook G4. I chipset grafici integrati della Intel sono stati spesso criticati in passato per essere incapaci di gestire compiti estremamente intensivi, quali videogiochi 3D complessi o altri processi che stressino fortemente la GPU. In ogni caso, la GMA 950 era in grado di eseguire molti tra i giochi pi\u00f9 popolari e di renderizzare l'interfaccia Aero GUI sotto Windows Vista. Apple probabilmente scelse la soluzione Intel per ridurre i costi, dal momento che il chipset Intel GMA era pi\u00f9 economico delle GPU prodotte da ATI e NVIDIA. Nonostante la Intel GMA 950 mancasse di VRAM dedicata e di altre funzionalit\u00e0 quali il transform, clipping, and lighting, essa era altamente ottimizzata per la riproduzione di video ed aveva consumi ridotti rispetto alla maggior parte dei chipset di ATI ed nVidia.\nInoltre, osservando i benchmark tra Macbook e MacBook Pro, era probabile che una soluzione video dedicata avrebbe reso le prestazioni della linea \u201cconsumer\u201d vicinissime a quella della pi\u00f9 costosa linea dedicata ai professionisti. Questo \u00e8 anche mostrato dal fatto che il MacBook era il secondo modello di computer prodotto da Apple ad utilizzare questa soluzione; il Mac mini, anch'esso espressamente designato per l'utente \u201cmedio\u201d, utilizzava la soluzione Intel GMA 950. L'uso di una scheda grafica integrata sembrava essere un modo di Apple per distinguere tra linee di prodotti destinate all'utente domestico e professionale.\nSuccessivamente il MacBook venne dotato della scheda video integrata Intel GMA X3100, che otteneva circa il doppio delle prestazioni del modello precedente inoltre supportava in hardware il Transform&amp;Lightning e lo Shader Model 2.\nNelle ultime edizioni invece MacBook \u00e8 stato dotato del chip nVidia 9400M, decisamente pi\u00f9 potente del precedente, equipaggiato con 16 stream processors, in vista dell'adozione della tecnologia OpenCL facente parte di macOS, Snow Leopard, che per permettere di utilizzare il chip grafico per l'accelerazione hardware nella decodifica H.264.\nL'ultimo modello prevede l'abbandono della grafica nVidia e l'utilizzo della grafica Intel HD Graphics.\nPraticit\u00e0 per l'utente.\nIl MacBook differiva notevolmente dal predecessore iBook in termini di praticit\u00e0 per l'utente. Apple rese pi\u00f9 semplice il disassemblamento del portatile rispetto al vecchio iBook, il quale richiedeva la rimozione di parecchi componenti per l'accesso alla componentistica interna, mentre per il MacBook \u00e8 sufficiente rimuovere il pannello inferiore in gomma per avere accesso alla maggior parte dei componenti. Tuttavia, la nuova tastiera integrata nel corpo del portatile non \u00e8 pi\u00f9 rimovibile o sostituibile. Hard disk e RAM sono inoltre considerati da Apple parti direttamente sostituibili dall'utente finale, senza violare la garanzia, anche se in certe circostanze Apple potrebbe rifiutare il prodotto a causa della sua \"manomissione\". Nel MacBook Pro invece la sostituzione del disco rigido \u00e8 pi\u00f9 problematica, e dovrebbe essere svolta da un centro qualificato per evitare rischi di invalida della garanzia stessa. La nuova batteria ai polimeri di litio, inoltre, \u00e8 di tipo integrato come accade nel MacBook Pro: questo prevede la sostituzione da parte di personale autorizzato Apple.\nConnettivit\u00e0.\nIl MacBook si pu\u00f2 connettere in Wi-Fi attraverso una scheda wireless AirPort integrata; compatibile IEEE 802.11a/b/g/n/ac, nel MacBook \u00e8 possibile usare la connessione Bluetooth 4.0 (integrata).\nConfezione.\nMacBook;\nAlimentatore USB-C da , Cavo di ricarica USB-C da 2 m."}
{"id": "509565", "revid": "1993636", "url": "https://it.wikipedia.org/wiki?curid=509565", "title": "Armenia occidentale", "text": "L'Armenia occidentale \u00e8 una regione che, storicamente, corrisponde a quella parte dell'Armenia che rimase sotto il dominio dell'Impero ottomano, dopo che quella orientale fu annessa all'Impero russo a seguito della guerra russo-persiana del 1826-1828 e di quella russo-turca del 1828-1829.\nL'Armenia occidentale, detta anche \"Armenia ottomana\", si componeva di sei \"villayet\" (\"vil\u00e2yat-\u0131 sitte\"): Erzurum, Van, Bitlis, Diyarbak\u0131r, Kharput e Sivas.\nCon il trattato di S\u00e8vres, furono stabiliti i confini (cos\u00ec come proposti dal presidente statunitense Woodrow Wilson) del nuovo Stato armeno, che doveva incorporare parte dei \"villayet\" di Erzurum, Trebisonda, Bitlis e Van, assicurandosi tra l'altro uno sbocco sul Mar Nero in corrispondenza di Trebisonda. Tuttavia, le previsioni del mandato, bench\u00e9 riconosciuto sia dal governo armeno che da quello turco, non furono mai eseguite: il successivo trattato di Losanna, grazie all'abilit\u00e0 di Mustafa Kemal, cancell\u00f2 quanto previsto da quello di S\u00e8vres. C'\u00e8 da considerare, comunque, che questo secondo trattato fu firmato dalla sola Turchia senza l'assenso della controparte armena: proprio per questa ragione molte organizzazioni di armeni nel mondo considerano l'accordo nullo e dunque ritengono che l'Armenia occidentale debba essere riconsegnata alla Repubblica armena.\nDa notare che nella regione si parlava un dialetto, noto come armeno occidentale, diverso dalla lingua ufficiale della Repubblica armena (quest'ultima nota come lingua armena orientale). Ancora oggi i pochi armeni rimasti in Turchia e i molti armeni del levante e della diaspora parlano questa variante dell'armeno, insegnato in molte scuole sparse in tutte le nazioni del mondo ove si trovino comunit\u00e0 armene."}
{"id": "509569", "revid": "1543377", "url": "https://it.wikipedia.org/wiki?curid=509569", "title": "Distretto di Scutari", "text": "Il distretto di Scutari (in albanese: \"Rrethi i Shkodr\u00ebs\") era uno dei 36 distretti amministrativi dell'Albania.\nLa riforma amministrativa del 2015 ha suddiviso il territorio dell'ex-distretto in 2 comuni: Scutari e Vau i Dej\u00ebs.\nGeografia antropica.\nSuddivisioni amministrative.\nIl distretto comprendeva 2 comuni urbani e 16 comuni rurali."}
{"id": "509570", "revid": "88740", "url": "https://it.wikipedia.org/wiki?curid=509570", "title": "\u017dytomyr", "text": "\u017dytomyr (; ; ) \u00e8 una citt\u00e0 storica dell'Ucraina occidentale. \u00c8 il capoluogo e centro amministrativo dell'oblast' e del distretto omonimi. \nLa popolazione nel 2020 ammontava a 264.318 abitanti.\nGeografia fisica.\n\u017dytomyr sorge in un paesaggio naturale unico; tutti i lati della citt\u00e0 sono circondati da antiche foreste attraverso le quali scorrono il fiume Teteriv, la Kam'janka, la Jaro\u0161enka e la Putjatinka. \nStoria.\n\u017dytomyr fu fondata nell'VIII secolo da \u017dytomyr, principe di una trib\u00f9 slava dei Drevljani. La data esatta della sua prima citazione, 988, \u00e8 scolpita nella grande pietra, che giace sulla collina dove fu fondata la citt\u00e0. Ad ogni modo, il primo documento della citt\u00e0 \u00e8 datato 1240, quando fu saccheggiata dalle orde di Mongoli di Batu Khan. Nel 1320 \u017dytomyr fu conquistata dal Granducato di Lituania e ricevette il Diritto di Magdeburgo nel 1444. Dopo l'Unione di Lublino del 1569, la citt\u00e0 fu incorporata della Corona del Regno di Polonia. Nel corso della rivolta di Bohdan Chmel'nyc'kij, \u017dytomyr venne conquistata dai cosacchi e dai Tatari di Crimea loro alleati e rasa al suolo. Gli abitanti vennero massacrati. Con la seconda spartizione della Polonia del 1793, pass\u00f2 all'Impero Russo e fu capoluogo dal 1804 al 1925 della Gubernija della Volinia. Durante il breve periodo di indipendenza dell'Ucraina, la citt\u00e0 fu capitale nazionale per poche settimane, nel 1918. Dal 1920 la citt\u00e0 \u00e8 stata sotto dominio sovietico. \nNel corso della seconda guerra mondiale fu occupata dai tedeschi una prima volta tra il 9 luglio 1941 e il 12 novembre 1943 ed una seconda volta tra il 19 novembre ed il 31 dicembre 1943. Ospit\u00f2 il quartier generale di Heinrich Himmler in Ucraina. Nel 1941, vi si ferm\u00f2 il Sonderkommando 4a, guidato da Paul Blobel, come pure, nel 1943, il Sonderkommando 1005, guidato dallo stesso. \nDal 1991 fa parte della repubblica indipendente dell'Ucraina.\nSociet\u00e0.\nEtnie e minoranze straniere.\nL'oblast di \u017dytomyr \u00e8 il principale centro della minoranza polacca in Ucraina. \u017dytomyr ospita una cattedrale di rito cattolico ed un cimitero polacco, il terzo pi\u00f9 grande al di fuori dei confini della Polonia, fondato nel 1800.\nReligione.\n\u00c8 sede della diocesi cattolica di Kiev-\u017dytomyr, suffraganea dell'arcidiocesi di Leopoli, e dell'eparchia ortodossa (dipendente dal Patriarcato di Mosca) di \u017dytomyre Novohrad-Volyns'kyij.\nGeografia antropica.\nUrbanistica.\nLa citt\u00e0 \u00e8 ricca di parchi e piazze pedonali.\nInfrastrutture e trasporti.\n\u017dytomyr \u00e8 un grande nodo per i trasporti. La citt\u00e0 sorge sulla via storica che collega la citt\u00e0 di Kiev con l'ovest attraverso Br\u0117st. Oggi collega Varsavia con Kiev, Minsk con Izma\u00efl e altre grandi citt\u00e0 dell'Ucraina.\nMobilit\u00e0 urbana.\n\u017dytomyr dispone di una rete tranviaria.\nSport.\nSquadre.\nHa sede in citt\u00e0 la squadra di football americano dei Zhytomyr Bisons."}
{"id": "509572", "revid": "1543377", "url": "https://it.wikipedia.org/wiki?curid=509572", "title": "Distretto di Coriza", "text": "Il distretto di Coriza (in albanese: \"Rrethi i Kor\u00e7\u00ebs\") era uno dei 36 distretti amministrativi dell'Albania. Faceva parte della prefettura omonima.\nLa riforma amministrativa del 2015 ha suddiviso il territorio dell'ex-distretto in 3 comuni: Coriza Maliq e Pustec.\nGeografia fisica.\nIl territorio del distretto \u00e8 situato nella parte sud-orientale del paese in un'area montuosa. L'unica parte pianeggiante \u00e8 costituita da un altopiano a 850 m s.l.m. I monti situati a ovest e nord-ovest raggiungono i 2.400 m s.l.m. mentre quelli situati nella parte nord-orientale e meridionale superano i 2000 m.\nLa parte del distretto situata ad altitudini pi\u00f9 basse \u00e8 la vallata del fiume Devoll, a ovest della cittadina di Maliq la vallata scende infatti sotto gli 810 m s.l.m. di quota.\nIl fiume attraversa il distretto da est a ovest in direzione del mare Adriatico.\nGeografia antropica.\nSuddivisioni amministrative.\nIl distretto comprendeva 2 comuni urbani e 14 comuni rurali."}
{"id": "509574", "revid": "149485", "url": "https://it.wikipedia.org/wiki?curid=509574", "title": "C'Tan", "text": ""}
{"id": "509575", "revid": "237256", "url": "https://it.wikipedia.org/wiki?curid=509575", "title": "Zhitomir", "text": ""}
{"id": "509576", "revid": "110157", "url": "https://it.wikipedia.org/wiki?curid=509576", "title": "Caltagirone Editore", "text": "Caltagirone Editore S.p.A. \u00e8 il quinto gruppo editoriale Italiano. L'azionista di maggioranza \u00e8 Francesco Gaetano Caltagirone.\n\u00c8 quotata alla Borsa Italiana nell'MTA.\nStoria.\nCaltagirone Editore \u00e8 stata costituita nel dicembre del 1999, ed \u00e8 quotata in borsa dal luglio del 2000.\nI giornali \"Il Messaggero\" e \"Il Mattino\" sono acquistati dal Gruppo Caltagirone nel 1996.\nNel 1998 viene acquistato \"Il quotidiano di Lecce, Brindisi e Taranto\", che nel 2001 viene ridenominato Nuovo Quotidiano di Puglia.\nNel 2001 nasce il quotidiano gratuito \"Leggo\".\nNel 2004 viene acquistato il \"Corriere Adriatico\".\nNel 2006 viene acquistata la maggioranza de \"Il Gazzettino\".\nNel maggio 2016, dopo 20 anni di partecipazione attiva, il gruppo esce dalla Federazione italiana editori giornali (FIEG) per diversit\u00e0 di vedute in merito al futuro del settore.\nAzionariato.\nL'azionariato comunicato alla Consob \u00e8 il seguente:"}
{"id": "509577", "revid": "1745361", "url": "https://it.wikipedia.org/wiki?curid=509577", "title": "Voivodato di Be\u0142z", "text": "Il voivodato di Be\u0142z o palatinato di Be\u0142z (in polacco: \"Wojew\u00f3dztwo Be\u0142skie\", in latino: \"Palatinatus Belzensis\") fu un'unit\u00e0 di divisione amministrativa e governo locale della Polonia dal XIV secolo fino alla spartizione della Polonia degli anni 1772-1795. Insieme al voivodato di Rutenia, formava la Provincia della Rutenia Rossa.\nGoverno municipale.\nSede del governatorato del voivodato (Wojewoda):\nSede del consiglio regionale per tutte le terre della Rutenia (sejmik generalny):\nSede del consiglio regionale (sejmik poselski i deputacki):"}
{"id": "509578", "revid": "287204", "url": "https://it.wikipedia.org/wiki?curid=509578", "title": "Voivodato di Belz", "text": ""}
{"id": "509580", "revid": "729019", "url": "https://it.wikipedia.org/wiki?curid=509580", "title": "Lavochkin La-5", "text": "Il Lavochkin La-5 (in caratteri cirillici \u041b\u0430\u0432\u043e\u0447\u043a\u0438\u043d \u041b\u0430-5) fu un caccia monomotore ad ala bassa progettato dall'OKB 301 diretto da Sem\u00ebn Alekseevi\u010d Lavo\u010dkin e sviluppato in Unione Sovietica nei primi anni quaranta.\nInizialmente indicato come Lavochkin Gorbunov LaG-5, fu uno sviluppo migliorativo, essenzialmente basato sulla rimotorizzazione, del precedente LaGG-3. Venne impiegato principalmente dalla Voenno-vozdu\u0161nye sily (VVS), l'aeronautica militare dell'Unione Sovietica, nelle fasi finali della seconda guerra mondiale, divenendo uno dei caccia pi\u00f9 utilizzati e rimanendo operativo fino ai primi anni cinquanta.\nStoria del progetto.\nDopo che il LaGG-3, primo modello di caccia avviato alla produzione in serie disegnato dal proprio ufficio di progettazione (OKB), era entrato in servizio rivelando diverse carenze e risultando non adeguato alle esigenze di prima linea, pesante ai comandi (per quanto migliore dell'originario LaGG-1, effettivamente nemmeno entrato in produzione) e lento in salita, Lavochkin stava perdendo credibilit\u00e0 nei confronti di Stalin. Come raccont\u00f2 anni pi\u00f9 tardi il suo pi\u00f9 stretto collaboratore Sem\u00ebn Mihajlovi\u010d Alekseev, i vertici del partito avevano deciso di favorire i progetti di Aleksandr Sergeevi\u010d Jakovlev che era riuscito con il suo OKB a fornire ai reparti da caccia della VVS l'efficiente Yakovlev Yak-7. La necessit\u00e0 di fronteggiare i velivoli della Luftwaffe con un adeguato numero di caccia consigliarono Stalin di aumentare la produzione avviando una nuova linea nello Stabilimento N. 21 di Ni\u017enij Novgorod, fino ad allora utilizzato per costruire i LaGG-3 oltre che sede dell'OKB 301 diretto da Lavo\u010dkin, mettendo in discussione la futura esistenza dell'Ufficio di progettazione. Si rivelava necessario avviare lo sviluppo di un'evoluzione che prevedesse l'utilizzo di un'unit\u00e0 motrice di maggior potenza, tentativo gi\u00e0 avviato all'inizio del 1941 con il nuovo motore M-107 che tuttavia non aveva avuto seguito, in ragione dei ritardi nello sviluppo della nuova unit\u00e0 ancora troppo acerba per la produzione in serie.\nLa soluzione alternativa consisteva nell'adottare un'altra unit\u00e0 motrice di maggior potenza, ma la disponibilit\u00e0 era da ricercarsi tramite un propulsore dalla diversa architettura (il motore radiale) come gi\u00e0 sperimentato nel caso del MiG-3 e dello stesso Yak-7. Lavo\u010dkin tuttavia non era, almeno inizialmente, convinto che la soluzione al problema fosse adottare un motore di questo tipo, in quanto quelli allora disponibili mal si adattavano alle caratteristiche della fusoliera dei suoi modelli, avendo un diametro che eccedeva sensibilmente dagli ingombri massimi del motore V12 fino ad allora adottato; inoltre la sensibile differenza di peso tra le due unit\u00e0 avrebbe compromesso l'equilibrio generale del modello spostandone pericolosamente il centro di gravit\u00e0.\nNel frattempo Mihail Ivanovi\u010d Gudkov, che aveva collaborato alla realizzazione dei LaGG-1 e LaGG-3, aveva realizzato di propria iniziativa il Gudkov Gu-82, soluzione che abbinava una cellula del LaGG-3 al nuovo radiale 14 cilindri doppia stella M-82 (in seguito ridesignato ASh-82). Portato in volo per la prima volta l'11 settembre 1941 fu in grado di esprimere promettenti risultati, tuttavia la produzione non venne mai avviata per una serie di problemi essenzialmente logistici, tra cui ritardi nelle autorizzazioni che (secondo alcuni studiosi dell'aviazione sovietica) erano da imputare anche a scelte politiche nella gerarchia militare. In quelle circostanze, secondo tali fonti, ci fu chi prefer\u00ec ridare fiducia al gruppo di Lavo\u010dkin evitando che cadesse in disgrazia agli occhi di Stalin.\nIn ogni caso, nei primi mesi del 1942 il prototipo del nuovo LaGG-3 M-82 fu definitivamente assemblato e portato in volo, dimostrando di possedere prestazioni lungamente superiori rispetto al predecessore, superandolo tra l'altro in velocit\u00e0 massima di ben 40 km fino a risultare pi\u00f9 veloce di qualsiasi velivolo fino ad allora in servizio con la V-VS, giustificando cos\u00ec l'avvio immediato alla produzione in serie e lasciando anche intravedere ulteriori margini di miglioramento; questa prima versione \"essenziale\", essendo poco pi\u00f9 di una conversione dal LaGG-3, \u00e8 identificata anche come LaGG-5 o, data la mancanza di Gudkov nel gruppo di progettazione, pi\u00f9 correttamente LaG-5. La produzione venne decentralizzata negli stabilimenti localizzati a Mosca e nell'Oblast' di Jaroslavl'.\nL'esito di queste prove indusse quindi il Comitato Statale per la Difesa a mantenere in produzione nello Stabilimento N.21 il nuovo velivolo di Lavochkin anzich\u00e9 convertirlo alla produzione dello Yak-7.\nI primi riscontri dell'impiego operativo del LaG-5 rivelarono comunque la presenza di alcune criticit\u00e0 nel velivolo; per riuscire ad ottenere un ulteriore incremento delle prestazioni, soprattutto in termini velocistici e di maneggevolezza, furono condotte una serie di prove presso gli istituti TsAGI e TsIAM (in cirillico \"\u0426\u0435\u043d\u0442\u0440\u0430\u043b\u044c\u043d\u044b\u0439 \u0438\u043d\u0441\u0442\u0438\u0442\u0443\u0442 \u0430\u0432\u0438\u0430\u0446\u0438\u043e\u043d\u043d\u043e\u0433\u043e \u043c\u043e\u0442\u043e\u0440\u043e\u0441\u0442\u0440\u043e\u0435\u043d\u0438\u044f\", \"Istituto Centrale per lo Sviluppo dei Motori per l'Aviazione\"): questi ricevettero quattro esemplari di serie del La-5 sui quali vennero successivamente apportate modifiche aerodinamiche (tra le quali la modifica alla parte superiore della fusoliera che permise di utilizzare una nuova cappottina a goccia, totalmente trasparente) che, unitamente all'utilizzo di una nuova versione del motore M-82F (la sigla F stava ad indicare \"\u0424\u043e\u0440\u0441\u0438\u0440\u043e\u0432\u0430\u043d\u043d\u044b\u0439\", cio\u00e8 \"potenziato\"), diedero vita alla versione La-5F. Altre fonti indicano che queste modifiche portarono il velivolo ad assumere per la prima volta la definitiva denominazione di La-5.\nIl successivo sviluppo ebbe origine nella primavera del 1943 quando, accoppiando una cellula ulteriormente affinata dal punto di vista aerodinamico e modificata strutturalmente con l'impiego di diverse parti metalliche ad un motore M-82FN (dotato di sistema di alimentazione ad iniezione meccanica), vide la luce la versione La-5FN, che rimase in produzione oltre la fine della guerra, unitamente al pi\u00f9 moderno La-7.\nAlcuni sviluppi del La-5 non ebbero seguito in termini produttivi: venne sperimentato l'impiego di un motore M-82 dotato di turbocompressore Treskin TK-3, montato su tre cellule della versione La-5F; questa modifica, intesa a migliorare le prestazioni del propulsore alle quote pi\u00f9 elevate evidenzi\u00f2 problemi dovuti all'incremento del peso che ne limitavano la resa. Sempre nel corso del 1943 venne lungamente sperimentata l'installazione sul La-5 del motore Shevtsov M-71 (che avrebbe dovuto sviluppare la potenza di 2\u00a0200\u00a0hp (rispetto ai 1\u00a0850 dell'M-82FN) ma l'insufficiente disponibilit\u00e0 di tali propulsori consigli\u00f2 di non intraprendere modifiche alle linee di montaggio del La-5FN avviata di recente.\nAl contrario delle precedenti trov\u00f2 invece ampio utilizzo la versione da addestramento definita La-5UTI (dal cirillico \"\u0423\u0447\u0435\u0431\u043d\u043e \u0422\u0440\u0435\u043d\u0438\u0440\u043e\u0432\u043e\u0447\u043d\u044b\u0439 \u0418\u0441\u0442\u0440\u0435\u0431\u0438\u0442\u0435\u043b\u044c\", traslitterato \"U\u010debno Trenirovo\u010dnyj Istrebitel'\"). Dotata di un secondo posto di pilotaggio, destinato all'istruttore, montava armamento ridotto ad un solo cannone e mancava di alcune dotazioni di bordo (quali lo schienale corazzato, la radio e l'impianto per l'ossigeno) al fine di compensare l'incremento del peso subito.\nProdotto in oltre 10\u00a0000 unit\u00e0, il La-5 valse al suo progettista il Premio Stalin.\nTecnica.\n\"I dati sono tratti da\" \"Aircraft Profile No.149\", \"salvo dove diversamente indicato\".\nStruttura.\nIl Lavochkin La-5 era un monoplano ad ala bassa, realizzato in legno, compensato e bachelite. Con la versione La-5FN la struttura sub\u00ec una radicale revisione con l'introduzione di longheroni metallici nella fusoliera, che manteneva rivestimento ligneo.\nL'abitacolo era disposto nella parte centrale della fusoliera ed era sovrastato, nella prima variante del velivolo (LaG-5), da un cupolino con intelaiature, ad apertura scorrevole verso il posteriore. A partire dalla versione La-5 il cupolino, pur mantenendo le intelaiature, si avvantaggi\u00f2 di una sostanziale modifica nella zona posteriore all'abitacolo dove la fusoliera venne ribassata, al fine di consentire al pilota la visuale su 360\u00b0.\nLe ali erano completamente di legno, con le sole superfici di controllo realizzate in metallo e rivestite in tela; in particolare oltre agli alettoni disposti nella zona esterna delle semiali, erano presenti ipersostentatori nel bordo d'entrata alare. Gli impennaggi erano di tipo classico, con gli equilibratori disposti alla base della deriva.\nIl carrello d'atterraggio era di tipo triciclo posteriore, con elementi anteriori monoruota retraibili verso il centro della fusoliera; anche il ruotino d'appoggio posteriore era di tipo retrattile.\nMotore.\nElemento caratterizzante della realizzazione di Lavochkin era il motore Shvetsov M-82: radiale a 14 cilindri, disposti su due \"stelle\" formate ciascuna da 7 cilindri, rappresent\u00f2 anche uno degli elementi principali dell'evoluzione del velivolo, impiegato (con il passare del tempo) nella versione originale (con alimentazione a carburatori, da 1\u00a0590 CV al decollo) e nelle successive \"F\" (potenziata, capace di erogare la stessa potenza del precedente ma per un periodo di tempo pi\u00f9 lungo grazie a migliorie nell'impianto di lubrificazione) ed \"FN\" (con iniezione meccanica, da 1\u00a0670 CV).\nDal punto di vista esteriore altri due elementi caratterizzarono i La-5 (cos\u00ec come i successivi La-7): le due paratie mobili disposte lungo i lati della fusoliera che consentivano di modulare lo smaltimento di calore da parte del propulsore ed il posizionamento della presa dinamica per il radiatore dell'olio che, variando a seconda della versione del motore, consentiva di individuare con un rapido colpo d'occhio, anche la versione del velivolo.\nL'elica era di tipo tripala, metallica, a passo variabile comandato in volo dall'abitacolo.\nArmamento.\nL'armamento impiegato dal La-5 consisteva in due cannoni ShVAK calibro 20 mm; in alcuni casi viene indicata la possibilit\u00e0 di installare un terzo cannone. Secondo alcuni gli ultimi esemplari realizzati furono equipaggiati con armi calibro 23\u00a0mm (come successivamente sarebbe avvenuto per il La-7).\nTra i carichi offensivi per l'impiego in missioni d'attacco al suolo le diverse fonti reperite riportano la possibilit\u00e0 di trasportare bombe ma indicano valori fra loro diversi, indicati di volta in volta in 100\u00a0kg, 150\u00a0kg oppure 200\u00a0kg. Nella versione La-5NF apposite rastrelliere subalari consentivano di trasportare, in alternativa alle bombe, quattro razzi da 82\u00a0mm.\nImpiego operativo.\nNelle diverse versioni il La-5 venne utilizzato prevalentemente dalla V-VS; l'unica forza armata straniera ad impiegare il monomotore di Lavochkin fu la neo-ricostituita aviazione cecoslovacca. Anche la Polonia valut\u00f2, nel 1944, la possibilit\u00e0 di introdurre il La-5 nei propri reparti e diversi piloti ricevettero l'opportuno addestramento da parte dei sovietici tra il luglio del 1944 ed il marzo del 1945. La decisione finale vide tuttavia l'aviazione polacca optare per l'impiego di aerei da caccia prodotti dalla Yakovlev.\nIl La-5, per le proprie caratteristiche, era un velivolo da usare prevalentemente alle quote medio basse; in particolare al di sotto dei 4\u00a0500\u00a0m le prestazioni del La-5 risultavano generalmente migliori rispetto a quelle del Messerschmitt Bf 109 e del Focke-Wulf Fw 190A.\nUnione Sovietica.\nI primi esemplari di LaG-5 furono consegnati nella primavera del 1942 ai reparti impegnati sul fronte finlandese; si trattava di macchine destinate principalmente ad una prima valutazione operativa del modello. I piloti (che fino ad allora avevano utilizzato gli I-16, i MiG-3 ed i LaGG-3) non ebbero particolari difficolt\u00e0 nell'abituarsi al nuovo velivolo mentre particolare apprezzamento venne da parte dei reparti che curavano la manutenzione dei velivoli: la maggior semplicit\u00e0 del motore raffreddato ad aria e la capacit\u00e0 del velivolo di assorbire i colpi degli avversari vennero considerati una qualit\u00e0 considerevole, al fine di mantenere costantemente operative le macchine nel rigido clima finlandese e su un fronte vasto e difficile da rifornire con pezzi di ricambio e materiali di consumo.\nI successi ottenuti ai danni dei velivoli finlandesi (che schieravano i Fokker D.XXI, i Morane-Saulnier MS.406 ed i Brewster F2A Buffalo) fecero in modo che i LaG-5 (e pi\u00f9 tardi i primi La-5 completamente nuovi) sostituissero tutti i restanti velivoli sovietici sul fronte settentrionale, eccezion fatta per gli Yakovlev Yak-1.\nIl primo impiego su vasta scala del La-5 si ebbe nell'inverno del 1942 nel corso della battaglia di Stalingrado, seguiti dopo poco dai velivoli della serie La-5F. Questa versione migliorata fu consegnata ai reggimenti di prima linea nel febbraio 1943. Il La-5F era in grado di confrontarsi con il Bf 109G-2 ed il Fw 190A-4 alla pari e a bassissima quota era addirittura pi\u00f9 veloce. Una delle unit\u00e0 di maggior successo equipaggiata con il La-5F fu il Reggimento delle Guardie 5 GIAP, che svolse missioni di combattimento rivendicando 128 abbattimenti per la perdita di 52 caccia. Nell'estate 1943, in occasione della battaglia di Kursk, giunsero ai reparti gli aerei della versione La-5FN.\nI compiti cui vennero destinati i La-5 furono diversi ed andarono dalla scorta dei bombardieri alle missioni di attacco al suolo nelle quali non di rado, armati di bombe e razzi a carica cava, i Lavochkin affiancarono gli Ilyushin Il-2 \u0160turmovik fornendo loro, in un secondo tempo, la copertura contro eventuali attacchi nemici.\nTra i piloti che vantano i maggiori successi con il La-5 vi furono vari assi dell'aviazione, tra cui Ivan Nikitovi\u010d Ko\u017eedub e Aleksandr Ivanovi\u010d Pokry\u0161kin, per tre volte insigniti del titolo di Eroe dell'Unione Sovietica, e Kirill Alekseevi\u010d Evstigneev che ottenne 52 abbattimenti ai comandi dei caccia di Lavochkin.\nCecoslovacchia.\nLa rinata aviazione cecoslovacca, che operava sotto il comando sovietico, ricevette i Lavochin La-5FN che furono assegnati alla 1\u00aa Divisione Aerea Mista, formata in Unione Sovietica il 1\u00ba giugno 1944; di questo reparto facevano parte anche 20 piloti in precedenza membri degli \"Squadron\" cecoslovacchi della Royal Air Force (n\u00ba310, 312, 313), tra cui anche il colonnello Franti\u0161ek Fajtl.\nLa 1\u00aa Divisione Aerea Mista pot\u00e9 fare \"ritorno\" a Praga il 15 maggio del 1945 e successivamente le unit\u00e0 equipaggiate con Lavochkin vennero schierate in Slovacchia.\nNel dopoguerra i velivoli vennero fermati a terra in quanto considerati soggetti a severo deterioramento in caso di prolungata permanenza al di fuori degli hangar; un'indagine delle autorit\u00e0 cecoslovacche fug\u00f2 tuttavia ogni dubbio ed i Lavochkin furono nuovamente riportati in servizio operativo.\nVersioni.\n\"I dati sulle versioni sono tratti da\" \"Soviet Combat Aircraft of the Second World War\", \"tranne dove diversamente indicato\"."}
{"id": "509582", "revid": "470844", "url": "https://it.wikipedia.org/wiki?curid=509582", "title": "Voivodato di Podolia", "text": "Il voivodato di Podole (in polacco: \"Wojew\u00f3dztwo Podolskie\") fu un'unit\u00e0 di divisione amministrativa e governo locale del Regno di Polonia dal XIV secolo fino alla spartizione della Polonia, avvenuta negli anni 1793-1795. Insieme al voivodato di Brac\u0142aw formava la provincia storica della Podolia. Oggi la regione appartiene all'Ucraina.\nGoverno municipale.\nSede del governatorato del voivodato (Wojewoda):\nConsiglio regionale per tutte le terre di Rutenia (sejmik generalny):\nSede del Consiglio regionale (sejmik poselski i deputacki):"}
{"id": "509584", "revid": "32386", "url": "https://it.wikipedia.org/wiki?curid=509584", "title": "Bartolomeo Platina", "text": ""}
{"id": "509588", "revid": "1718925", "url": "https://it.wikipedia.org/wiki?curid=509588", "title": "Platina", "text": ""}
{"id": "509591", "revid": "92723", "url": "https://it.wikipedia.org/wiki?curid=509591", "title": "Basilica di Santa Sofia (Salonicco)", "text": "La basilica di Santa Sofia (in Greco: \u1f09\u03b3\u03af\u03b1 \u03a3\u03bf\u03c6\u03af\u03b1, traslitterato: Hagia Sophia, traducibile come \"Santa Sapienza\") a Salonicco risale all'VIII secolo, sotto la reggenza di Irene di Bisanzio madre di Costantino VI, periodo di non ufficiale interruzione del rigore iconoclasta. Probabilmente eretta per celebrare la vittoria dell'imperatrice nel 783 sugli invasori slavi.\nStruttura.\nLa basilica misura 45x35 metri, con una cupola centrale a tamburo finestrato; la facciata \u00e8 semplice e ricorda gli edifici romani; il portale presenta due spalle rientranti e l'abside a 3 anse.\nSul lato meridionale vi \u00e8 una doppia finestratura, mentre a nord a causa del vento vi sono meno aperture.\nStoria.\nFin dal III secolo, c'era una chiesa nella posizione dell'attuale Santa Sofia. Nel 620, quella chiesa croll\u00f2 molto probabilmente a causa di un terremoto. Pi\u00f9 tardi, nel VII secolo, fu eretta la struttura attuale, basata sulla basilica di Santa Sofia a Costantinopoli (l'attuale Istanbul, Turchia). Nel 1205, quando la quarta crociata cattur\u00f2 la citt\u00e0, Santa Sofia fu convertita nella cattedrale di Salonicco, che dur\u00f2 fino al 1224, anno in cui le truppe del Despotato dell'Epiro, sotto Teodoro Comneno Ducas, liberarono la citt\u00e0. Dopo la presa di Salonicco da parte del sultano ottomano Murad II il 29 marzo 1430, la chiesa fu convertita in moschea. Fu riconvertita in chiesa alla liberazione di Salonicco nel 1912.\nLa sua pianta \u00e8 quella di una basilica a croce greca a cupola. Insieme alle moschee G\u00fcl e Kalenderhane di Istanbul e alla distrutta chiesa della Dormizione di Nicea, rappresenta uno dei principali esempi architettonici di questo tipo, tipico del periodo medio bizantino.\nIn epoca iconoclasta, l'abside della chiesa fu abbellita da semplici mosaici d'oro con una sola grande croce, come nella Chiesa di Santa Irene a Costantinopoli e nella Chiesa della Dormizione di Nicea. La croce fu sostituita con l'immagine della \"Theot\u00f3kos\" (portatrice di Dio, o Maria) nel 787-797 dopo la vittoria degli Iconoduli. Il mosaico nella cupola rappresenta ora l'Ascensione con l'iscrizione degli Atti 1:11 \"Uomini di Galilea, perch\u00e9 state a guardare il cielo?\" La cupola \u00e8 circondata dalle figure dei dodici apostoli, di Maria e di due angeli.\nTra il 1907 e il 1909 lo storico bizantino Charles Diehl restaur\u00f2 l'intero edificio che sub\u00ec molti danni durante un incendio nel 1890. Gran parte della decorazione interna fu intonacata dopo il Grande Incendio di Salonicco del 1917. La cupola non fu restaurata fino al 1980.\nDecorazione.\nL'abside presenta una Vergine del X secolo, la volta invece \u00e8 mosaicata gi\u00e0 in origine, con una grande croce iscritta in un clivio, e piccole croci con iscrizioni sull'imperatrice Irene e l'imperatore Costantino VI.\nNella cupola, un mosaico con un clivio centrale col Cristo attorniato da Maria, dagli apostoli e da figure angeliche; i volti sono caratterizzati e si rifanno al linguaggio pre-iconoclasta, fortemente esibito in pose anche sforzate di teste e braccia. Vi sono urti cromatici e panneggio a fili paralleli con doppia piega, e forzature di colore per luce ed ombra. Il Cristo esprime durezza col volto fortemente simmetrico."}
{"id": "509593", "revid": "767487", "url": "https://it.wikipedia.org/wiki?curid=509593", "title": "Sezen Aksu", "text": "Ha inoltre scoperto vari talenti come Tarkan e Sertab Erener.\nNel 1957 la sua famiglia si trasferisce ad Izmir, dove poi Sezen trascorre tutta l'infanzia e l'adolescenza. Terminata la scuola superiore, intraprende la carriera universitaria presso la locale Universit\u00e0 di Agraria, ma abbandona gli studi per dedicarsi completamente alla musica.\nNegli anni '70 rivoluziona il pop turco insieme alla sua carissima amica (nonch\u00e9 cantante di successo) Ajda Pekkan. La sua fama giunge fino in Grecia e nei Balcani.\nPubblica il suo primo singolo, Haydi \u015eans\u0131m/Gel Bana (Ors\u00f9, Fortuna mia/Vieni a me), nel 1975 sotto lo pseudonimo di Sezen Seley. Conosce il successo nel 1976 con il singolo Olmaz Olsun/Vurdumduymaz (Che non accada mai/Insensibile), che raggiunge la vetta delle classifiche turche. Il suo primo album, Ser\u00e7e (Passero), del 1978, le vale tale soprannome dalla penna di un giornalista turco.\nLa Aksu riesce nell'intento di dare visibilit\u00e0 alla Turchia all'Eurovision song contest negli anni '70, pur non partecipandovi. Infatti, gareggia ben tre volte alle finali nazionali senza mai emergere. Nel 2003, per\u00f2, \u00e8 proprio una sua \"pupilla\" a vincere la kermesse canora e rappresentare il suo Paese nel mondo.\nLa sua carriera musicale decolla negli anni '80 grazie anche alla sua relazione con il produttore Onno Tun\u00e7, mentre negli anni '90 co-produce con lo stesso Tun\u00e7 il suo album pi\u00f9 venduto, G\u00fcl\u00fcmse (Sorridi), da cui \u00e8 estratta la hit Hadi Bakal\u0131m (Suvvia!).\nNel 1995 decide di separare il suo percorso artistico da quello di Tun\u00e7 e di diventare produttrice in modo indipendente. Grazie ad alcuni album sperimentali di grande raffinatezza musicale, nonch\u00e9 alla sua collaborazione con Goran Bregovic, il suo nome attraversa l'Europa.\nA partire dal 1998, riprende il sound degli esordi con vari album, tra cui \u015eark\u0131 S\u00f6ylemek Laz\u0131m (C'\u00e8 bisogno di cantare), Yaz Bitmeden (Prima che l'estate finisca). Dopo due anni di pausa, ritorna con Bahane (Scusa) nel 2005 e poi con Kardelen (Fiocchi di neve), i cui proventi vanno in beneficenza. Questi ultimi album non fanno altro che premiare ancora una volta la profondit\u00e0 della sua voce e confermare il suo enorme successo.\nHa preso parte a varie cause, tra cui i diritti delle donne, l'ambiente e l'istruzione in Turchia.\nSezen si \u00e8 sposata ed ha divorziato ben quattro volte, mantenendo per\u00f2 il cognome del suo primo marito, il geologo Ali Engin Aksu. Ha avuto un figlio con Sinan \u00d6zer.\nNel 2005 ha interpretato se stessa nel film \"Crossing the Bridge: The Sound of Istanbul\" esibendosi con la canzone \"Istanbul Hatirasi.\""}
{"id": "509594", "revid": "17351", "url": "https://it.wikipedia.org/wiki?curid=509594", "title": "Lavochkin Gorbunov LaG-5", "text": ""}
{"id": "509596", "revid": "17351", "url": "https://it.wikipedia.org/wiki?curid=509596", "title": "Lavochkin Gorbunov La-5", "text": ""}
{"id": "509597", "revid": "17351", "url": "https://it.wikipedia.org/wiki?curid=509597", "title": "Lavochkin Gorbunov La-7", "text": ""}
{"id": "509599", "revid": "63799", "url": "https://it.wikipedia.org/wiki?curid=509599", "title": "Menologio di Basilio II", "text": ""}
{"id": "509600", "revid": "110157", "url": "https://it.wikipedia.org/wiki?curid=509600", "title": "Leggo", "text": "Leggo \u00e8 un quotidiano Italiano d'informazione distribuito gratuitamente, caratterizzato da un formato semi-tascabile. \u00c8 edito dal gruppo Caltagirone Editore ed \u00e8 diretto, dal 3 aprile 2018, da Davide Desario, subentrato ad Alvaro Moretti.\nIl primo numero \u00e8 uscito il 5 marzo 2001, sotto la direzione di Giuseppe Rossi. \nLeggo \u00e8 l'unico quotidiano a distribuzione gratuita rilevato da Audipress. Nel trimestre aprile-giugno 2018 ha avuto una media di 556\u00a0000 lettori.\nDal 21 novembre 2011 \u00e8 attivo il nuovo sito web della testata. Nel 2018 \u00e8 salito all'11\u00aa posizione tra i siti italiani d'informazione."}
{"id": "509602", "revid": "25884", "url": "https://it.wikipedia.org/wiki?curid=509602", "title": "Quotidiano di Puglia", "text": ""}
{"id": "509612", "revid": "31886", "url": "https://it.wikipedia.org/wiki?curid=509612", "title": "Kansai", "text": "Il Kansai (giapp. ), conosciuto anche come Kinki (, Kinki-chih\u014d) o Kinai, \u00e8 una delle otto regioni del Giappone, situata nella zona meridionale dell'isola principale del Paese, Honsh\u016b.\nIl kanji \"Ki\", () in \"Kinki\", pu\u00f2 anche esser letto \"miyako\", che significa citt\u00e0 o capitale. Questo deriva dal fatto che nel periodo Nara e nel periodo Heian la capitale del Giappone era situata in questa regione.\nIl Kansai include le prefetture di Nara, Wakayama, Mie, Ky\u014dto, \u014csaka, Hy\u014dgo, e Shiga. La zona \u00e8 servita dall'omonimo aeroporto intercontinentale.\nGeneralit\u00e0.\nLa regione del Kansai \u00e8 un centro di cultura e il cuore storico del Giappone. Occupa l'11% del territorio nazionale e nel 2010 contava 22\u00a0757\u00a0897 residenti. La pianura di Osaka, con le citt\u00e0 di Osaka e Kyoto forma il nucleo della regione: da questa il territorio del Kansai si stende nel Mare interno di Seto verso K\u014dbe e Himeji e a est comprende il lago Biwa, il lago di acqua dolce pi\u00f9 grande del Giappone. A nord la regione si affaccia sul Mar del Giappone; a sud \u00e8 limitata dalla penisola di Kii e dall'Oceano Pacifico e a est dai Monti Ibuki e dalla baia di Ise \nQuattro dei parchi nazionali del Giappone si trovano entro i suoi confini, del tutto o in parte. Il suo territorio contiene sei delle sette prefetture maggiori in termini di tesori nazionali. Altre caratteristiche geografiche comprendono Amanohashidate, nella Prefettura di Kyoto e l'Isola Awaji nella Prefettura di Hy\u014dgo.\nLa regione del Kansai \u00e8 spesso posta a confronto con la regione di Kant\u014d, che si trova a est ed \u00e8 costituita principalmente da Tokyo e dai suoi dintorni. Mentre la regione di Kant\u014d \u00e8 il simbolo della standardizzazione in Giappone, la regione del Kansai mostra molte pi\u00f9 idiosincrasie \u2013 la cultura a Kyoto, il mercantilismo di Osaka, la storia di Nara o il cosmopolitismo di K\u014dbe \u2013 e rappresenta il punto focale della controcultura in Giappone. Questa rivalit\u00e0 est-ovest ha profonde radici storiche nel Periodo Edo. Con una popolazione di samurai inferiore all'1%, la cultura della citt\u00e0 mercantile di Osaka era in forte contrasto con quella di Edo, sede dello shogunato Tokugawa.\nIl Kansai \u00e8 noto per il suo cibo, specialmente Osaka, come dice un detto popolare, \"Gli abitanti di Kyoto si rovinano spendendo in abbigliamento, quelli di Osaka si rovinano spendendo per il cibo\" (\u4eac\u306e\u7740\u5012\u308c\u3001\u5927\u962a\u306e\u98df\u3044\u5012\u308c \"Ky\u014d no Kidaore, \u014csaka no Kuidaore\").\nPiatti popolari di Osaka sono takoyaki, okonomiyaki, kitsune udon e kushikatsu.\nKyoto \u00e8 considerata la Mecca della cucina giapponese come la kaiseki. Il Kansai ha molti razze bovine (wagy\u016b) come il manzo di Kobe e il bovino \"Tajima\" di Hy\u014dgo, il manzo del Matsusaka da Mie e il manzo di \u014cmi da Shiga. Il sak\u00e8 \u00e8 un'altra specialit\u00e0 della regione: le zone di Nada-Gog\u014d e di Fushimi producono il 45% di tutto il sak\u00e8 prodotto in Giappone. Al contrario del cibo del Giappone orientale, quello del Kansai tende a essere pi\u00f9 dolce e cibi come il natt\u014d tendo a essere meno popolari.\nI dialetti giapponesi degli abitanti del Kasai, comunemente detti \"Kansai-ben\", hanno le loro varianti nella pronuncia, nel vocabolario e nella grammatica. \nIl Kansai \u00e8 una regione ove prospera di pi\u00f9, in Giappone, lo sport del baseball e conta due squadre di professionisti che giocano in prima serie."}
{"id": "509616", "revid": "61798", "url": "https://it.wikipedia.org/wiki?curid=509616", "title": "Regione di Kinki", "text": ""}
{"id": "509617", "revid": "61798", "url": "https://it.wikipedia.org/wiki?curid=509617", "title": "Kinki", "text": ""}
{"id": "509621", "revid": "767487", "url": "https://it.wikipedia.org/wiki?curid=509621", "title": "Officina Zo\u00e8", "text": "Officina Zo\u00e8 \u00e8 un gruppo di musica popolare originario del Salento, impegnato nell'interpretazione e nel riadattamento dei brani musicali della tradizione salentina e nella composizione di nuovi brani secondo i medesimi canoni.\nIl gruppo.\nL'Officina Zo\u00e8 nasce nella primavera del 1993, dall'unione di alcuni musicisti salentini su idea di Lamberto Probo (voce, tammorra, tamburelli e percussioni varie), Donatello Pisanello (organetto diatonico, chitarra e mandola) e Cinzia Marzo (voce, flauti, tamburello castagnette), con un fondamentale aiuto esterno del regista anglosalentino Edoardo Winspeare.\nIl repertorio di Zo\u00e8 comprende canti di lavoro, canzoni d'amore in dialetto e in griko, canti di protesta e pizziche.\nIl gruppo vanta numerose partecipazioni ad importanti festival nazionali ed internazionali di musica, quali il Womex a Berlino, il Festival di Villa Ada (Roma, 14 luglio 2007), il Premio Tenco (Sanremo, 2001), il Womad di Peter Gabriel a Palermo, il Festival I Suoni delle Dolomiti in Trentino con Baba Sissoko il 25 agosto 2007, la rassegna Voix de femmes a Bruxelles. Ed ancora al Festival Stimmen, in Germania e il Festival dei Popoli a Firenze, oltre che concerti negli Stati Uniti (Los Angeles, 1998), Corea del Sud (Seul, 2006) e Giappone (Tokyo, Nagoya e Kyoto, 8-10 giugno 2007) concerti da cui \u00e8 stato tratto il cd \"Live in Japan\". Hanno anche collaborato, come autori della colonna sonora, al documentario sui trent'anni dalla dittatura cilena, girato da Marta Vignola, intitolato \u201cLe bende del giaguaro\u201d (2003).\nLa collaborazione con Edoardo Winspeare ha riguardato tre film: Pizzicata (ambientato nel Salento durante la seconda guerra mondiale), nel quale c'\u00e8 uno sporadico intervento di Pino Zimba; Sangue Vivo (per il quale l'Officina ha prestato le canzoni dell'album che stava producendo); Il miracolo (per il quale il gruppo ha curato la colonna sonora). Anche qui vi \u00e8 una partecipazione di Zimba, il quale per\u00f2 gi\u00e0 non faceva parte del gruppo. Il film Sangue vivo \u00e8 il pi\u00f9 famoso della triade.\nVanta numerose collaborazioni artistiche in campo teatrale (con Pamela Villoresi, regista de \"L'ora di Otranto\" di Michele Di Martino, Teatro Argot, Domenico Carli), cinematografico (con Edoardo Winspeare, Pippo Mezzapesa) e musicale (Ominostanco, manipolatore di suoni, Famoudou Don Moye, esponente dell\u00b4afrojazz e batterista degli Art Ensemble of Chicago e Baba Sissoko, polistrumentista maliano di fama internazionale). In particolare, la collaborazione con il regista Edoardo Winspeare ha riguardato il film \"Pizzicata\". Al film, girato interamente in Salento, Officina Zo\u00e8 ha contribuito, non solo per la realizzazione della colonna sonora, ma anche con la partecipazione in qualit\u00e0 di attori. Il film ha ottenuto un lusinghiero successo, distribuito e premiato sia in Europa che negli U.S.A. (San Sebasti\u00e1n, Festival di Edimburgo, Parigi - Festival Cinema Latina, New York - Premio N.I.C.E.).\nFormazione.\nIntorno al nucleo storico e creativo, tuttora costituito da Lamberto Probo, Donatello Pisanello e Cinzia Marzo, si sono avvicendati, nel corso degli anni, decine di musicisti salentini e non solo. Questa la formazione attuale:\nEx componenti del gruppo:\nImportante \u00e8 la collaborazione dell'armonicista tricasino Umberto Panico (armonica in ijentu e menev\u00f2) che tuttora continua in alcune date live del gruppo.\nDario Muci (bouzouki ne il miracolo; buozouki, chitarra, armonica e voce in crita). Hanno anche collaborato, alla realizzazione de Il miracolo, il sassofonista Marco Tuma, il violoncellista albanese Redi Hasa.\nCollaborazioni.\n2011 nel brano Pietra Bianca, dell'album \"A hail of bitter almonds\" (dei Corde Oblique)"}
{"id": "509627", "revid": "339392", "url": "https://it.wikipedia.org/wiki?curid=509627", "title": "Ejzenstejn", "text": ""}
{"id": "509628", "revid": "14002", "url": "https://it.wikipedia.org/wiki?curid=509628", "title": "Diocesi di Palestrina", "text": ""}
{"id": "509629", "revid": "14002", "url": "https://it.wikipedia.org/wiki?curid=509629", "title": "Diocesi di Velletri-Segni", "text": ""}
{"id": "509630", "revid": "14002", "url": "https://it.wikipedia.org/wiki?curid=509630", "title": "Diocesi di Ostia", "text": ""}
{"id": "509633", "revid": "1318658", "url": "https://it.wikipedia.org/wiki?curid=509633", "title": "Arrondissement di Charleville-M\u00e9zi\u00e8res", "text": "L\"arrondissement\" di Charleville-M\u00e9zi\u00e8res \u00e8 un \"arrondissement\" dipartimentale della Francia situato nel dipartimento delle Ardenne, nella regione Grand Est.\nStoria.\nFu creato nel 1800 sulla base dei preesistenti distretti. Nel 1926 vi fu integrato l'arrondissement soppresso di Rocroi.\nComposizione.\nL\"arrondissement\" \u00e8 composto da 160 comuni raggruppati in 17 cantoni:"}
{"id": "509636", "revid": "14002", "url": "https://it.wikipedia.org/wiki?curid=509636", "title": "Diocesi di Gaeta", "text": ""}
{"id": "509641", "revid": "767487", "url": "https://it.wikipedia.org/wiki?curid=509641", "title": "Osiris (gruppo musicale)", "text": "Gli Osiris sono un gruppo di rock progressivo del Bahrein fondato dai fratelli Mohammed (chitarra) e Nabil Al-Sadeqi (batteria), fortemente influenzato dai britannici Camel e dalla musica tradizionale araba."}
{"id": "509643", "revid": "2091899", "url": "https://it.wikipedia.org/wiki?curid=509643", "title": "Shimotsuke (provincia)", "text": "Shimotsuke, formalmente scritta \"Shimotsuke no Kuni\" (giapponese: \u4e0b\u91ce\u56fd), fu una provincia del Giappone, che oggi fa parte della prefettura di Tochigi.\nL'antica capitale della provincia era vicino all'attuale citt\u00e0 di Tochigi, ma nel periodo feudale il centro pi\u00f9 importante era vicino alla capitale odierna, Utsunomiya. Durante il Periodo Sengoku diverse parti della provincia di Shimotsuke furono possedimenti di numerosi piccoli daimy\u014d.\nNella citt\u00e0 di Nikk\u014d sono collocati la tomba ed il santuario di Tokugawa Ieyasu"}
{"id": "509651", "revid": "1783371", "url": "https://it.wikipedia.org/wiki?curid=509651", "title": "Iki (provincia)", "text": "Iki, ufficialmente scritta \"Iki no Kuni\" (giapponese: \u58f1\u5c90\u56fd), era una provincia del Giappone che occupava l'intera area dell'isola Iki. \u00c8 conosciuta anche con il nome di Ishu (\u58f1\u5dde).\nStoria politica.\nDurante il Medioevo Iki era anche conosciuta con i nomi Ichiki no Kuni (\u4e00\u652f\u56fd) ed Itai no Kuni (\u4e00\u5927\u56fd). Nell'opera cinese Sanguo Zhi si racconta che il Regno Itai su Iki venne fondato da 3000 famiglie .\nLa provincia cess\u00f2 di esistere dopo l'abolizione del sistema han nel 1872, attuata dall'Impero Meiji. Iki fu successivamente fusa con altre province, formando la prefettura di Nagasaki."}
{"id": "509652", "revid": "1060", "url": "https://it.wikipedia.org/wiki?curid=509652", "title": "Sinodo dei Vescovi", "text": ""}
{"id": "509654", "revid": "119925076", "url": "https://it.wikipedia.org/wiki?curid=509654", "title": "Ishikari (provincia)", "text": "Ishikari, scritta formalmente \"Ishikari no Kuni\" (giapponese: \u77f3\u72e9\u56fd)\nfu per breve tempo una provincia del Giappone, situata nella prefettura di Hokkaid\u014d. Corrisponde alle odierne subprefetture di Ishikari, Sorachi e Kamikawa (soltanto la met\u00e0 settentrionale, esclusa Shimukappu), meno Chitose ed Eniwa."}
{"id": "509655", "revid": "455046", "url": "https://it.wikipedia.org/wiki?curid=509655", "title": "Sinodo dei vescovi", "text": "Il Sinodo dei vescovi \u00e8 un'istituzione permanente del Collegio episcopale della Chiesa cattolica. Fu papa Paolo VI che lo istitu\u00ec il 15 settembre 1965 in risposta al desiderio dei padri del Concilio Vaticano II per mantenere viva l'esperienza dello stesso Concilio. Il documento con cui fu istituito il Sinodo \u00e8 la lettera apostolica-Motu proprio \"Apostolica sollicitudo\". \u00c8 un'assemblea dei rappresentanti dell'episcopato cattolico che ha il compito di aiutare con i suoi consigli il Papa nel governo della Chiesa universale.\nFunzionamento.\nIl Sinodo dei vescovi \u00e8 regolamentato dal Codice di diritto canonico nei can. 342-348. La sua attivit\u00e0 \u00e8 sempre convocata, presieduta e conclusa dal Romano Pontefice .\nI documenti specifici che definiscono la natura e regolano il funzionamento del Sinodo dei vescovi sono la costituzione apostolica \"Episcopalis communio\", promulgata da papa Francesco il 15 settembre 2018, e l'\"Istruzione sulla celebrazione delle Assemblee Sinodali e sull'attivit\u00e0 della Segreteria Generale del Sinodo dei Vescovi\", emanata dalla Segreteria generale del Sinodo dei vescovi il 1\u00ba ottobre 2018.\nMembri.\nSono membri effettivi del Sinodo dei Vescovi coloro che, appartenendo al Collegio episcopale in forza della consacrazione sacramentale e della piena comunione con la Chiesa cattolica, sono stati eletti dai loro confratelli, oppure sono stati nominati direttamente dal Papa. Al sinodo possono anche partecipare dei non vescovi, invitati a motivo dalle proprie competenze o per altre ragioni di opportunit\u00e0: il loro ruolo all'interno del sinodo viene in questo caso definito volta per volta.\nConvocazioni.\nIl Sinodo si riunisce in tre forme:\nIl papa pu\u00f2 convocare un'Assemblea sinodale secondo altre modalit\u00e0 da lui stesso stabilite, in particolare per ragioni di natura ecumenica.\nCompetenze.\nIl Sinodo esprime pareri e voti in forma consultiva, mai deliberativa. Tuttavia di norma il Papa prende spunto dalle conclusioni del Sinodo per pubblicare una esortazione apostolica post-sinodale, ovvero un documento magisteriale che propone a tutta la Chiesa la riflessione svolta dal Sinodo.\nAssemblee e svolgimento.\nDalla sua istituzione si sono svolte le seguenti assemblee, alcune delle quali sono state precedute da \"Simposi presinodali\":\nIl sinodo \u00e8 un organo consultivo: esso si conclude con un elenco di proposte e riflessioni consegnate dai padri sinodali al romano pontefice. Il romano pontefice pu\u00f2 per\u00f2 conferire ad un'Assemblea del Sinodo potest\u00e0 deliberativa; in quel caso il Documento finale dell'Assemblea, se promulgato dal papa, partecipa del Magistero ordinario del Successore di Pietro.\nGeneralmente lo svolgimento dell'Assemblea \u00e8 preceduto dalla redazione da parte della segreteria del Sinodo dei Vescovi dei \"Lineamenta\", si tratta di un documento preparatorio in cui vengono delineati i temi da affrontare nell'Assemblea, secondo le richieste dei vescovi di tutto il mondo.\nLe successive osservazioni dei vescovi vengono recepite in un altro documento preparatorio, chiamato \"Instrumentum laboris\", sempre formulato a cura della segreteria del Sinodo.\nDopo lo svolgimento dell'Assemblea, il papa solitamente trae spunto dagli argomenti trattati e gli conferisce organica sistemazione promulgando un'Esortazione apostolica postsinodale.\nFasi dell'Assemblea sinodale secondo \"Episcopalis communio\".\nLa costituzione apostolica \"Episcopalis communio\" ha definito pi\u00f9 nel dettaglio lo svolgimento di ciascuna Assemblea del Sinodo, articolato in una fase preparatoria, in quella celebrativa e in una fase attuativa. Inoltre tale documento specifica che l'Assemblea del Sinodo pu\u00f2 svolgersi in pi\u00f9 periodi a discrezione del romano pontefice; i tempi intermedi tra i periodi servono per approfondire il tema o sviluppare riflessioni su alcuni aspetti particolari emersi dai lavori assembleari.\nLa fase preparatoria \u00e8 avviata al momento dell'indizione del Sinodo da parte del papa e diretta dalla Segreteria generale del Sinodo dei vescovi. Questa fase prevede la pi\u00f9 ampia consultazione del Popolo di Dio, sia tramite le conferenze episcopali e le chiese locali, sia attraverso questionari o altre modalit\u00e0 che possano coinvolgere direttamente i fedeli (singoli e aggregati). Possono essere coinvolti nell'analisi del tema anche Istituti di studi superiori ed \u00e8 prevista la possibilit\u00e0 che la Segreteria generale del Sinodo convochi una Riunione presinodale, con la partecipazione di fedeli laici che possano portare il loro contributo alla discussione. Scopo di tale consultazione \u00e8 approfondire il tema scelto e preparare dei documenti introduttivi per l'Assemblea del Sinodo; quest'ultimo compito \u00e8 affidato ad una specifica Commissione preparatoria, nominata e presieduta dal Segretario generale.\nLa fase celebrativa inizia e si conclude con una concelebrazione eucaristica presieduta dal papa insieme coi padri sinodali. Si articola in congregazioni generali e circoli minori che affrontano in diverse sessioni le tematiche e preparano il documento finale. Pur essendo presieduta dal papa, prima dell'apertura dell'Assemblea sinodale, sono da lui nominati alcuni Presidenti delegati per dirigere i lavori; inoltre il pontefice nomina un Relatore generale, coadiuvato da un Segretario speciale, che coordina la discussione sul tema dell\u2019Assemblea del Sinodo e l\u2019elaborazione di eventuali documenti da sottoporre alla medesima Assemblea. Il Documento finale dell'Assemblea, una volta approvato, \u00e8 consegnato al Pontefiche che decide della sua pubblicazione; in caso di approvazione da parte del papa, o se al sinodo \u00e8 stata da lui concessa potest\u00e0 deliberativa, il Documento finale partecipa del Magistero ordinario del Successore di Pietro.\nLa fase attuativa vede l'accoglienza e l'attuazione degli orientamenti sinodali da parte delle Conferenze episcopali e delle Chiese locali. Questa fase \u00e8 coordinata dalla Segreteria generale del Sinodo che pu\u00f2 emanare documenti applicativi, in accordo con il Dicastero competente della Curia romana. Se necessario, pu\u00f2 essere anche nominata dalla Segreteria generale del Sinodo una Commissione per l'attuazione, formata da esperti."}
{"id": "509661", "revid": "88740", "url": "https://it.wikipedia.org/wiki?curid=509661", "title": "Tinti", "text": ""}
{"id": "509666", "revid": "320578", "url": "https://it.wikipedia.org/wiki?curid=509666", "title": "Young Boys Berna", "text": ""}
{"id": "509667", "revid": "339392", "url": "https://it.wikipedia.org/wiki?curid=509667", "title": "FC Lucerne", "text": ""}
{"id": "509675", "revid": "767487", "url": "https://it.wikipedia.org/wiki?curid=509675", "title": "Charli Baltimore", "text": "Nominata ad un Grammy Award e salita alla ribalta verso la met\u00e0 degli anni 1990 e particolarmente conosciuta per la relazione con lo scomparso rapper The Notorious B.I.G..\nBiografia.\nLa sua prima apparizione \u00e8 in un video di Notorious B.I.G., e il pubblico si domanda chi sia, trovando sfogo nei pettegolezzi che la vogliono \"fiamma\" del rapper della East Coast, ma anche componente della Commission, trio che Notorious aveva intenzione di formare anche con Jay-Z. \nScritturata per la Untertainment Records, etichetta di Lance Un Rivera, pubblica il singolo \"Money\" inserito nella colonna sonora del film \"Appuntamento a Brooklyn\" (\"Woo\"), guadagnandosi rapidamente l'appellativo di \"Femme Fatale dell'hip hop\", prendendo il nome di Charli Baltimore da un personaggio del film \"The Long Kiss Goodnight\" (italiano \"Spy\" di Renny Harlin).\nIl suo album di debutto, \"Cold As Ice\", dimostra che l'artista di Philadelphia non si limita ad essere una ragazza bella, ma anche saper utilizzare al meglio il microfono, tanto che tre anni dopo, nel 2002, ottiene una nomination al Grammy Award per \"Best Female Rap Solo Performance\", per il suo singolo \"Diary\". \nAppare nel film di Spike Lee \"Bamboozled\" dove appartiene alla crew dei \"Mau Mau\" e canta assieme a Mos Def (leader delle crew) e gli altri componenti nel pezzo \"Black iz black\", colonna sonora del film in questione.\nPi\u00f9 recentemente ha firmato un contratto con l'etichetta del rapper The Game, la Black Wall Street Records, ed ha partecipato al mixtape \"Stop Snitchin', Stop Lyin\"' nelle tracce \"Bounce Back\" e \"Testify\". Charli ha anche una propria canzone, \"Swallow That Slug\", nel mixtape di The Game \"You Know What It Is Volume 3\"."}
{"id": "509676", "revid": "1573940", "url": "https://it.wikipedia.org/wiki?curid=509676", "title": "Santuario di Hachiman", "text": "Un (o \u516b\u5e61\u5bae \"Hachiman-guu\") \u00e8 un santuario shintoista (jinja) dedicato al dio Hachiman. \u00c8 il secondo tipo di santuari shintoisti pi\u00f9 diffuso dopo i santuari dedicati ad Inari. Famosi santuari di Hachiman sono i seguenti."}
{"id": "509677", "revid": "767487", "url": "https://it.wikipedia.org/wiki?curid=509677", "title": "Chief Kamachi", "text": "Biografia.\nI primi passi nel mondo dell'hip hop sono gi\u00e0 nel 1993, quando Chief registra un brano con il cantante R&amp;B Joe, per la colonna sonora del film \"Don' Be A Menace\". Ma la spinta decisiva arriva con l'adesione al gruppo Army of the Pharaohs, fondato da Vinne Paz, MC dei Jedi Mind Tricks e composto anche da Bahamadia, Stoupe (DJ e produttore dei Jedi Mind Tricks), 7L &amp; Esoteric e Virtuoso. Il loro lavoro gli fa guadagnare forti apprezzamenti da parte dell'underground, grazie a singoli come \"Five Perfect Exertions\", uscito sotto Superegular Recordings nel 1998.\nChief, oltre ai lavori del collettivo, svolge una parallela attivit\u00e0 solista che nello stesso 1998 lo porta alla pubblicazione del singolo \"Unusual Styles\" e successivamente a collaborare con gli artisti della Babygrande Records, etichetta dei Jedi Mind Tricks. Tra i featuring spicca quello in \"The Deer Hunter\", brano inserito nell'LP \"Violent By Design\" di Vinnie e Stoupe. Nel 2004 infine Chief pubblica \"Cult Status\", suo lavoro solista di debutto, dal flow deciso e dalle produzioni semplici, contenente una collaborazione di rilievo quale \"The Best\", con Guru dei Gang Starr (nell'occasione ribattezzatosi \"Baldhead Slick\")."}
{"id": "509683", "revid": "26891", "url": "https://it.wikipedia.org/wiki?curid=509683", "title": "Northrop F-20", "text": ""}
{"id": "509684", "revid": "287204", "url": "https://it.wikipedia.org/wiki?curid=509684", "title": "Santuario di Iwashimizu", "text": "Il santuario di Iwashimizu (o Iwashimizu Hachiman-g\u016b \u77f3\u6e05\u6c34\u516b\u5e61\u5bae) \u00e8 un santuario shintoista (jinja) situato nella citt\u00e0 di Yawata nella prefettura di Kyoto, Giappone. Dedicato al dio Hachiman, il dio shintoista della guerra, il santuario si erge sulle pendici di una collina boscosa a sud di Kyoto. \u00c8 sotto l'amministrazione del santuario di Usa situato, come afferma il nome, a Usa nella prefettura di \u014cita. Amministrato da Usa \u00e8 anche il santuario Tsurugaoka Hachiman di Kamakura nella prefettura di Kanagawa. Si tratta dei tre pi\u00f9 importanti santuari consacrati ad Hachiman. Fu fondato nell'859 nel periodo Heian. Nel periodo Edo, l'artista Hidari Jingoro,che lavor\u00f2 anche per il Santuario di Nikko, contribu\u00ec alla realizzazione delle sculture del santuario di Iwashimizu."}
{"id": "509692", "revid": "767487", "url": "https://it.wikipedia.org/wiki?curid=509692", "title": "Chino XL", "text": "Biografia.\nDi origini portoghesi, portoricane ed afro-americane, Chino XL \u00e8 nato a New York ma \u00e8 cresciuto ad East Orange, nel New Jersey. Suo zio \u00e8 Bernie Worrell, membro del gruppo Parliament-Funkadelic, il suo primo amore \u00e8 per il rock, esibendosi in un \"talent show\" alla \"Clifford Scott High School\" nel 1987. Successivamente incontra il rapper e produttore musicale Kern Chandler, con cui inizia ad interessarsi al rap e con cui fonda il gruppo Art Of Origin.\nIl demo del duo nel 1990 viene notato dalla Profile Records di New York. Charnas, direttore dell'etichetta, passa successivamente alla Def American di Rick Rubin, a cui Charnas fa ascoltare il disco, che viene giudicato meritevole, tuttavia il genere \u00e8 horrorcore, una variazione dell'hardcore hip hop che enfatizza l'aggressivit\u00e0 e la crudezza musicale e lirica: sotto Def American il duo produce diverso materiale che non viene mai alla luce. Deluso dalle circostanze, Chino si allontana dalla label e finisce nel silenzio per diverso tempo.\nNel 1995 i suoi brani \"No Complex\" e \"Riiot!\" guadagnano lo spazio \u201cFat Tape\u201d, che la rivista \"The Source\" dedica ai successi underground: vi restano per tre mesi. Nel 1996 il suo ritorno \u00e8 segnato dalla produzione underground \"Here To Save You All\", album d'esordio come solista, in cui prende di mira una vasta gamma di personaggi pubblici e di rilievo. Le sue doti di rimatore pungente e critico gli fa meritare un gran numero di collaborazioni a mixtapes editi nel periodo, raggiungendo il culmine quando partecipando allo show radiofonico di DJ Sway e Tech: \"The Wakeup Show\", guadagnandosi la stima di giganti del genere come KRS-One e Kool G Rap.\nIl rapper in quanto originario di New York viene citato da Tupac nella sua canzone 'Hit em up'\nDichiaratosi molto influenzato da LL Cool J, Chino ha lavorato con artisti come Ras Kass, Kool G Rap, Canibus, Proof dei D12, Beatnuts, Killah Priest, Common, mentre ha in programma collaborazioni con Brotha Lynch Hung, RZA, Spice 1, Treach, Shyne, Foesum, Das EFX, Flesh-n-Bone. \u00c8 un membro del Mensa."}
{"id": "509695", "revid": "14806", "url": "https://it.wikipedia.org/wiki?curid=509695", "title": "Inokines", "text": ""}
{"id": "509696", "revid": "14806", "url": "https://it.wikipedia.org/wiki?curid=509696", "title": "HipHoperaio", "text": ""}
{"id": "509699", "revid": "117450049", "url": "https://it.wikipedia.org/wiki?curid=509699", "title": "Cartapi\u00f9", "text": "Cartapi\u00f9, precedentemente LA7 Cartapi\u00f9, \u00e8 stata una pay per view per la televisione digitale terrestre. Il servizio era offerto da Telecom Italia Media e destinato al mercato italiano.\nCartapi\u00f9 non necessitava di abbonamento ad una piattaforma televisiva e l'acquisto dei programmi televisivi avveniva mediante smart card con credito prepagato e ricaricabile in modo del tutto simile a quanto avviene con gli abbonamenti alla telefonia mobile di tipo prepagato.\n\u00c8 partita il 20 gennaio 2005 in occasione del girone di ritorno del Campionato di Serie A 2004-2005.\nIl 7 marzo 2009 \u00e8 stata chiusa e sostituita da Dahlia TV che ne ha ereditato gli abbonati.\nContenuti.\nL'offerta televisiva di Cartapi\u00f9 era inizialmente incentrata su eventi sportivi e musicali. Svariati altri programmi sono poi stati introdotti: film, serie televisive e animate, cartoni per bambini e cos\u00ec via.\nContenuto principale rimaneva il calcio: nella stagione 2007/2008 sono state trasmesse le partite in casa e in trasferta di Cagliari, , , , , , e le partite giocate sui campi Cartapi\u00f9 di tutte le altre squadre.\nIl palinsesto 2007/2008 ha inoltre compreso alcuni incontri di Coppa UEFA e Coppa Italia.\nL'offerta calcio per il 2008/2009 prevedeva la trasmissione di tutte le partite di Fiorentina, Palermo, Sampdoria, Catania, Cagliari, e delle partite giocate da , , Udinese e in casa e sui campi Cartapi\u00f9.\nAnche la Serie B era entrata a far parte dell'offerta Cartapi\u00f9, in esclusiva per il digitale terrestre: andavano in onda la diretta delle partite pi\u00f9 importanti di ogni turno e Cartapi\u00f9 GOL!, con highlights in diretta di tutti gli incontri.\nServizi televisivi.\nI programmi televisivi di Cartapi\u00f9 erano offerti su 6 diversi canali televisivi:\nEra inoltre disponibile anche il canale \"Cartapi\u00f9 Attivazione\" per l'attivazione della smart card e per ricaricarne il credito."}
{"id": "509702", "revid": "2208340", "url": "https://it.wikipedia.org/wiki?curid=509702", "title": "Santuario Tsurugaoka Hachiman", "text": "Il \u00e8 il pi\u00f9 importante santuario shintoista (jinja) della citt\u00e0 di Kamakura, nella prefettura di Kanagawa in Giappone.\nStoria.\nFu costruito originariamente nel 1063 a Zaimokuza da Minamoto no Yoriyoshi e consacrato all'imperatore \u014cjin (deificato col nome di Hachiman, dio della guerra e quindi dei samurai), sua madre l'imperatrice Jingu e sua moglie Hime-gami. Minamoto no Yoritomo, il fondatore dello shogunato di Kamakura, spost\u00f2 il santuario nella sua attuale posizione nel 1191, consacrando anch'esso a Hachiman affinch\u00e9 proteggesse il suo governo.\nIl santuario \u00e8 costituito da vari santuari posti su due livelli diversi comunicanti tramite varie scalinate, i pi\u00f9 importanti dei quali sono quello principale (\"Hong\u016b\" in giapponese), e quello minore (\"Wakamiya\"). L'attuale \"Honden\" fu costruito nel 1828 da Ienari Tokugawa, l'undicesimo sh\u014dgun della dinastia. Prima del 1868 questo era un tempio-santuario ossia uno \"Jing\u016b-ji\" (un tempio sincretico buddista e scintoista) a seguito della legge di stato sulla separazione tra le due religioni vennero smantellate le parti buddiste e il legno venduto, mantenendo solo gli aspetti dell'altra religione. Il suo gigante Ni\u014d, i due guardiani di legno che solitamente si trovavano ai lati dell'ingresso di un tempio, essendo oggetti di culto buddista e quindi illegali dove erano, furono venduti allo Jufuku-ji, dove sono ancora.\nIl viale di accesso a Tsurugaoka Hachiman (il \"sand\u014d\"), che arriva fino all'oceano, \u00e8 lungo ben 1,8 chilometri e bordato nel tratto prossimo al santuario (sopraelevato al centro e conosciuto come \"dankazura\") da ciliegi. La \"dankazura\" secondo la tradizione (che per\u00f2 pare non essere fondata in eventi storici) venne fatta costruire da Yoritomo con pietre portate a mano da suo suocero H\u014dj\u014d Tokimasa e dai suoi samurai per propiziare la nascita di colui che divenne poi il secondo sh\u014dgun Minamoto no Yoriie. \"Yabusame\", un'arcieria a cavallo tipicamente giapponese, \u00e8 praticata al santuario varie volte all'anno nel corso di festival.\nMinamoto no Sanetomo, terzo sh\u014dgun di Kamakura, fu assassinato alle 6 di sera del 13 febbraio 1219, sotto la neve, da suo nipote Kugy\u014d, priore del santuario. Kugy\u014d comparve improvvisamente da accanto alla scalinata principale del santuario e lo decapit\u00f2, portandosi via il capo reciso. L'assassino, che aspirava alla posizione di sh\u014dgun coperta dallo zio, venne giustiziato poche ore dopo da uomini del clan Miura, portando quindi alla completa scomparsa la dinastia dei Seiwa Genji, fondatrice dello shogunato a Kamakura.\nIl millenario ginkgo che fiancheggiava la scalinata principale del santuario principale \u00e8 stato abbattuto da un temporale alle 4:40 del 10 marzo 2010. Un esperto ha dichiarato che il motivo probabile \u00e8 stata un'invasione batterica che ha fatto marcire il centro della pianta. L'albero \u00e8 stato tagliato a segmenti e rimosso immediatamente.\nFonti.\nQuesto articolo contiene materiale tratto dall'articolo \"Tsurugaoka Hachiman-g\u016b\" della versione inglese di Wikipedia il 23 gennaio 2009."}
{"id": "509704", "revid": "228587", "url": "https://it.wikipedia.org/wiki?curid=509704", "title": "Choppa", "text": "Biografia.\nAmante dell'hip hop sin dall'adolescenza, in cui mette anche in pratica le proprie doti liriche, si rivela anche buon sportivo soprattutto nel basket e nel football americano, ma al liceo sfumano le sue speranze di diventare sportivo professionista, e Choppa si dedica totalmente alle sue attitudini musicali.\nLa sua carriera inizia con la realizzazione di \"Nine O'Clock Props\" di Wild Wayne, programma della stazione radio Q93. Diventato famoso dalle partidi New Orleans, realizza l'album \"Choppa Style\", da cui viene tratto l'omonimo singolo: un club anthem che ben rappresenta il Dirty South hip hop e dalla produzione di JMK, martellante e cadenzata. Il progetto viene pubblicato dall'etichetta indipendente Take Fo', ed inaugura un nuovo stile che verr\u00e0 definito bounce music.\nLe sue esibizioni \"live\" vengono realizzate con l'ausilio degli Show Boyz, corpo di ballo che riscuote enorme successo soprattutto dal pubblico femminile. La carriera solista viene messa un po' da parte dopo che il rapper viene assoldato nei 504 Boyz, gruppo di punta della No Limit Records di Master P. Quest'ultimo parla di Choppa come di un MC con il migliore \"flow\" che si possa ascoltare su un beat, considerandolo il migliore esempio del Dirty South hip hop. Nel 2003 esce il suo secondo album \"Straight From The N.O.\"."}
{"id": "509706", "revid": "14806", "url": "https://it.wikipedia.org/wiki?curid=509706", "title": "X To The Z", "text": ""}
{"id": "509716", "revid": "466539", "url": "https://it.wikipedia.org/wiki?curid=509716", "title": "Gabrielle Carteris", "text": "Biografia.\nConosciuta soprattutto per aver interpretato, tra il 1990 ed il 1995, il personaggio di Andrea Zuckerman nel popolarissimo telefilm \"Beverly Hills 90210\", l'attrice \u00e8 apparsa come guest-star in diversi telefilm, tra i quali \" Il tocco di un angelo\" e \"Nip/Tuck\". Nel 2003, partecipa al reality show \"Surreal Life\" e tra il 2006 e il 2007 presta la voce ai videogiochi \"\" e \"Spider-Man 3\".\nSposata dal 1992 con Charles Isaacs, Gabrielle, di origini greche, ha due figlie. L'attrice ha, inoltre, un fratello gemello di nome James. Il debutto al cinema \u00e8 datato 1989, nel film con Robert De Niro \"Jacknife - Jack il coltello\". Fanno seguito tra gli altri \"Doppia personalit\u00e0\", e \"Omicidio colposo\", film del 2001 che segna l'esordio alla regia di \"Mickey Dolenz\", ex batterista dei The Monkees. Nel 2016 viene nominata presidente dello Screen Actors Guild, subentrando a Ken Howard, deceduto mentre era ancora in carica."}
{"id": "509717", "revid": "66387", "url": "https://it.wikipedia.org/wiki?curid=509717", "title": "Robert Ludvigovich Bartini", "text": ""}
{"id": "509720", "revid": "1318658", "url": "https://it.wikipedia.org/wiki?curid=509720", "title": "Santuario di Kamo", "text": "Il santuario di Kamo, ' e il santuario di Shimogamo, ' sono due santuari shintoisti (jinja) di Ky\u014dto, Giappone. Sono due tra i pi\u00f9 antichi santuari di tutto il Giappone. Entrambi dedicati al dio (kami) del fulmine, i santuari sono i principali organizzatori del Matsuri Aoi, che cade in maggio e include una processione da un santuario all'altro, corse di cavalli, e sfilate di arcieria (yabusame). Come altri santuari e castelli di Ky\u014dto, anche i santuari di Kamo e Shimogamo sono patrimonio dell'UNESCO.\nSantuario di Kamigamo.\nIl santuario di Kamigamo, il cui nome significa \"il superiore\", \u00e8 effettivamente il pi\u00f9 recente dei due santuari, datato intorno al VII secolo. \u00c8 famoso per la sua sala haiden, ricostruita nel 1628.\nUn gran numero di abitazioni per i sacerdoti sono situate nei parchi attorno al santuario, e una, la \"casa di Nishimura\" \u00e8 aperta al pubblico.\nIl santuario di Kamigamo \u00e8 conosciuto anche con il nome \"santuario di Kamo Wakeikazuchi\".\nSantuario di Shimogamo.\nPi\u00f9 a sud, il santuario di Shimogamo, il pi\u00f9 antico dei santuari di Kamo, \u00e8 in realt\u00e0 solo di un secolo pi\u00f9 vecchio, risale infatti al VI secolo. \u00c8 conosciuto anche con il nome \"santuario di Kamomioya\", e fu costruito in onore della allora capitale, Kyoto. \n\u00c8 uno dei santuari dell'area a cui \u00e8 affidato il compito di assicurare il successo delle annuali raccolte di riso. \nIl santuario di Shimogamo \u00e8 collocato nella \"Tadasu no Mori\" (\u7cfa\u3059\u306e\u68ee), la \"Foresta della Verit\u00e0\", un'antica foresta che, si dice, non sia mai bruciata e non sia mai stata toccata dall'uomo. La foresta ha sofferto in realt\u00e0, in particolare durante le guerre, ma \u00e8 considerata ancora sacra e naturale in quanto \u00e8 rifiorita spontaneamente senza che l'uomo fertilizzasse o piantasse alberi sani."}
{"id": "509721", "revid": "762947", "url": "https://it.wikipedia.org/wiki?curid=509721", "title": "Marco Berrini", "text": "Biografia.\nDiplomato presso il Conservatorio Giuseppe Verdi di Milano in Pianoforte, Musica corale e Direzione di Coro e Composizione Polifonica Vocale, si \u00e8 dedicato fin da giovanissimo alla musica corale, studiando anche Direzione d'orchestra e Musicologia.\nHa diretto in Spagna, Portogallo, Francia, Germania, Svizzera, Austria, Israele, Argentina, Emirati Arabi. Ha lavorato a fianco di grandi direttori fra i quali Aldo Ceccato, Ottavio Dantone, Gianandrea Noseda, Riccardo Chailly realizzando produzioni musicali con importanti orchestre italiane e con importanti Festivals e Stagioni Concertistiche in Italia e all'estero, tra i quali, a Milano, la Societ\u00e0 del Quartetto (giugno 2001, Progetto di esecuzione integrale Cantate di J. S. Bach) e Musica e poesia a S. Maurizio (ottobre 2001 e ottobre 2003), I Pomeriggi Musicali, il Festival Internazionale Settimane Musicali di Stresa, il Teatro Bellini di Catania, il Teatro Due di Parma, l'Associazione Scarlatti di Napoli, il Maggio Musicale Fiorentino, il Festival di Musica Antica di Malaga (Spagna) e il Teatro Real di Cordoba (Argentina).\nDal 1989 al 1992 \u00e8 stato Maestro Sostituto Direttore del Coro da Camera della Rai di Roma col quale ha effettuato registrazioni per RAI Radio Tre.\nHa fondato e dirige il Coro da Camera del Conservatorio \"Antonio Vivaldi\" di Alessandria con il quale svolge regolare attivit\u00e0 concertistica e discografica. Ha diretto le prime esecuzioni assolute di composizioni di Bruno Bettinelli, Irlando Danieli, Orlando Dipiazza, Bruno Zanolini, Federico Ermirio, Roberto Beltrami, Andrea Basevi Gambrana, Paolo Manfrin, Emilio Aragon, e la prima esecuzione italiana del Weihnachtsoratorium per soli, coro e pianoforte di Friedrich_Nietzsche.\n\u00c8 stato invitato a tenere un atelier sulla Musica Polifonica Veneziana del Rinascimento (unico docente italiano) alla XVI Edizione del Festival Internazionale \"Europa Cantat\" a Magonza dal 28 luglio al 6 a agosto 2006.\nNel 2007 e nel 2008 \u00e8 stato invitato in Argentina, a Buenos Aires a dirigere il Coro Nazionale Giovanile Argentino (Co.Na.Jo.) per un ciclo di concerti sulla musica italiana del '900, a Cordoba per dirigere il Coro Polifonico del Teatro della Provincia de Cordoba, e a La Plata, per un master sulla prassi esecutiva della musica rinascimentale. A seguito di collaborazioni in Spagna, \u00e8 stato invitato a collaborare in qualit\u00e0 di direttore ospite, a partire dalla primavera 2008, con il Coro del Teatro dell'Opera di Malaga, con il Coro del Teatro della Maestranza di Siviglia e con l'Orchestra e Coro della Comunit\u00e0 di Madrid (ORCAM).\n\u00c8 direttore artistico e musicale del complesso vocale professionale Ars Cantica Choir &amp; Consort. Dal 2003 al 2010 \u00e8 stato direttore artistico e musicale del Quartetto Vocale S. Tecla, formazione professionale del Duomo di Milano. Ha curato la pubblicazione di musica vocale per le case editrici Suvini Zerboni, Edizioni Carrara, Rugginenti, Carisch. \u00c8 regolarmente chiamato a far parte della giuria di concorsi corali nazionali ed internazionali e a tenere master di formazione e perfezionamento per cantori e direttori in Italia e all'estero.\nDal 2003 al 2009 \u00e8 stato membro della Commissione Tecnico-Artistica dell'Associazione Regionale Cori della Valle d'Aosta (A.R.CO.VA).\nDal 2017 \u00e8 membro della commissione artistica nazionale della FENIARCO (Federazione nazionale italiana associazioni corali regionali); dal 2018 \u00e8 membro della commissione artistica dell'USCI Lombardia (Unione societ\u00e0 corali italiane).\nDal 2009 \u00e8 direttore artistico della Milano Choral Academy, scuola internazionale di formazione perfezionamento per direttori di coro e cantori.\nDopo 25 anni di titolarit\u00e0 sulla cattedra di Esercitazioni Corali presso il Conservatorio \"Antonio Vivaldi\" di Alessandria, dal novembre 2018 \u00e8 docente di Direzione di coro presso il Conservatorio \"A. Steffani\" di Castelfranco Veneto (Tv) e presso l'Istituto diocesano di musica sacra di Treviso.\nDiscografia.\nArs Cantica Choir &amp; Consort, Milano.\n\"In qualit\u00e0 di maestro del coro con Ars Cantica Choir:\""}
{"id": "509722", "revid": "729019", "url": "https://it.wikipedia.org/wiki?curid=509722", "title": "Beulah McGillicutty", "text": "Carriera.\nBeulah fa la sua prima apparizione nel mondo del wrestling nella Calgary Stampede nel 1988 come sorella del suo allora fidanzato Brian Pillman. Il suo stint dura per\u00f2 poco e Beulah decide di perseguire altre vie.\nMentre assisteva al Superbowl del 1995, conosce il wrestler della Extreme Championship Wrestling Raven, cui dice di voler tornare nel mondo del wrestling e cui consegna alcune copie del numero di \"Penthouse\" in cui lei appare. Raven ne parla con il proprietario della ECW, Paul Heyman, che accetta di assumerla.\nLa sua prima apparizione in ECW \u00e8 nel feud, appena iniziato, tra Raven e Tommy Dreamer. Secondo la storyline, Tommy e Raven, amici d'infanzia, avevano quattordici anni quando, durante un campo estivo, avevano conosciuto Beulah, allora incredibilmente grassa e brutta. Beulah si era innamorata di Tommy, che per\u00f2 l'aveva rifiutata, e cos\u00ec si era \"concessa\" a Raven. Introdotta dal seguace di Raven, Stevie Richards, diventa la valletta di Raven con l'intenzione di vendicarsi di Tommy, da cui subisce diversi piledriver durante il feud. Nello stesso periodo ha dei feud con Francine e Luna Vachon.\nNel 1996 annuncia di essere incinta, ma dice ad uno shockato Raven che il figlio non \u00e8 suo, ma di Tommy, intensificando il loro feud. In seguito abbandona Raven e si schiera dalla parte di Tommy. Pi\u00f9 tardi Shane Douglas spiegher\u00e0 a Tommy che Beulah non \u00e8 mai stata incinta, ma che aveva voluto ingannarlo.\nNel 1997 Tommy e Beulah fanno brevemente coppia contro Francine e Douglas, e qui Beulah mostra la sua abilit\u00e0 eseguendo dei moonsault e sconfiggendo Bill Alfonso. Nella puntata di Monday Night Raw in cui i wrestler della ECW invadono la WWF, \u00e8 all'angolo di Tommy.\nNel 1998 viene attaccata da Justin Credible e scompare dalla scena, per poi tornare per aiutare Tommy proprio contro Credible. Dopo qualche mese, Beulah decide di abbandonare il wrestling dopo che (nella storyline) ha subito la 3-D dei Dudley Boyz rompendosi il collo.\nTorna sul ring il 12 giugno 2005 al pay-per-view 2005 \"ECW One Night Stand\", intervenendo nel main event, aiutando Tommy Dreamer e The Sandman contro i Dudley Boyz, che riportano comunque la vittoria. Beulah ha anche uno scontro con Francine, che aveva attaccato Tommy con un low blow.\nNel 2006, nel corso del secondo \"ECW One Night Stand 2006\", Beulah, Tommy e Terry Funk affrontano Lita, Edge e Mick Foley. \u00c8 Beulah a perdere il match per la sua squadra, quando Edge la schiena dopo la spear.\nSi ritira definitivamente nel 2014, dopo aver accompagnato il marito sul ring un'ultima volta nel pay-per-view della House of Hardcore (di propriet\u00e0 di Dreamer). Durante il match di Dreamer, Beulah, ha avuto uno scontro con Velvet Sky. Al termine del match, ha ringraziato tutti i tifosi presenti e quelli che guardano per il loro amore e sostegno nel corso degli anni.\nVita privata.\nDopo essersi ritirata dal wrestling, \u00e8 tornata al college. Il 12 ottobre 2002 ha sposato il collega Tommy Dreamer al Lake Isle Country Club a Eastchester, New York. La coppia ha avuto due bambine gemelle, Brianna e Kimberly, apparse nella serie TV \"I Soprano\"."}
{"id": "509723", "revid": "11190", "url": "https://it.wikipedia.org/wiki?curid=509723", "title": "Ballismo", "text": ""}
{"id": "509731", "revid": "219110", "url": "https://it.wikipedia.org/wiki?curid=509731", "title": "Jumper (elettronica)", "text": "I jumper, in elettronica digitale, sono minuscoli ponticelli metallici, utilizzati per cortocircuitare dei contatti (pin) situati in punti prestabiliti di un circuito digitale, per attivare o disattivare funzioni diverse del circuito, previste in fase di progettazione dal disegnatore. I jumper erano largamente usati sulle schede madri dei computer e sulle periferiche collegate; un loro utilizzo ancora attuale \u00e8 per l'assegnazione ad un disco fisso IDE del ruolo di master o slave. Sono utilizzati anche in circuiti analogici, per controllare sezioni del circuito tramite funzioni logiche; un tipico impiego di questo genere \u00e8 nelle apparecchiature audio di classe elevata, in cui \u00e8 possibile variare il guadagno o l'impedenza di uscita, per adattarli in modo ottimale agli altri elementi dell'impianto. \nFunzionamento.\nUn jumper \u00e8 costituito da un piccolo involucro di plastica, all'interno del quale \u00e8 presente una linguetta di metallo (tipicamente rame o bronzo trattati galvanicamente); infilando con una leggera pressione un jumper sulla coppia di pin designati, si stabilisce un cortocircuito tra i due, attuato dalla linguetta di metallo premuta contro di essi dal contenitore plastico. Da decenni, l'interasse dei jumper \u00e8 di 2,54 mm, corrispondente alla distanza tra due pin della componentistica elettronica Dual In Line (DIL). In precedenza, essendovi stata comunque la necessit\u00e0 di disporre di questo dispositivo e in assenza di uno standard, la misura dell'interasse variava da costruttore a costruttore.\nStoria.\nI jumper hanno iniziato a proliferare con l'avvento dei primi personal computer, nei quali permettevano ad un tecnico (o un utente esperto) di intervenire sulla configurazione hardware della macchina stessa. Col passare del tempo (verso gli anni novanta), i jumper hanno consolidato il loro ruolo fondamentale nella configurazione dei computer, divenendo tanto numerosi da rendere necessaria la loro organizzazione in DIP switch, che racchiudevano gruppi di jumper con funzioni strettamente correlate.\nIl terzo millennio ha segnato una progressiva scomparsa dei jumper sulle motherboard, ritenuti a ragione scomodi dalla maggior parte degli utenti, in favore di una nuova generazione di hardware configurabile via software, anche grazie al consolidamento della tecnologia plug and play. La configurazione dell'hardware \u00e8 stata cos\u00ec spostata dai banchi di jumper ai \"banchi\" di RAM non volatile, il cui aggiornamento permette di intervenire sui parametri di funzionamento senza dover accedere fisicamente alla periferica che si desidera regolare."}
{"id": "509734", "revid": "1649409", "url": "https://it.wikipedia.org/wiki?curid=509734", "title": "Roma Downey", "text": "Biografia.\nLa Downey \u00e8 nata e cresciuta a Derry, nell'Irlanda del Nord. Frequent\u00f2 il Thornhill College. All'inizio, l'attrice voleva diventare una pittrice, ma dopo la sua esperienza al Brighton College of Art, in Inghilterra, rivolse la sua attenzione verso la recitazione e frequent\u00f2 il Drama Studio London, dove recitava in rappresentazioni di Shakespeare, Shaw, e Chekhov.Downey \u00e8 sposata con il produttore televisivo Mark Burnett. Ha due figliastri, James Burnett e Cameron Burnett, e una figlia, Reilly Marie Downey Anspaugh (nata il 3 giugno 1996) dal suo precedente matrimonio con il regista David Anspaugh. In precedenza \u00e8 stata anche sposata con l'attore Leland Orser.Roma prende il nome dalle iniziali dei suoi nonni Reilly e Maureen O'Reilly Downey. Il giorno del Ringraziamento 2006, Burnett ha proposto a Downey durante una vacanza in famiglia a Zihuatanejo, in Messico. Si sono uniti il 28 aprile 2007 nella loro casa di Malibu.La sua co-protagonista \"il tocco di un angelo\", Della Reese, ha ufficializzato il matrimonio.\nDoppiatrici italiane.\nNelle versioni in italiano dei suoi film, Roma Downey \u00e8 stata doppiata da: "}
{"id": "509737", "revid": "18397", "url": "https://it.wikipedia.org/wiki?curid=509737", "title": "Borgo (contrada)", "text": ""}
{"id": "509738", "revid": "18397", "url": "https://it.wikipedia.org/wiki?curid=509738", "title": "Storte (contrada)", "text": ""}
{"id": "509739", "revid": "18397", "url": "https://it.wikipedia.org/wiki?curid=509739", "title": "Poggio (contrada)", "text": ""}
{"id": "509749", "revid": "66387", "url": "https://it.wikipedia.org/wiki?curid=509749", "title": "Nikolaj Nikolayevich Polikarpov", "text": ""}
{"id": "509751", "revid": "287204", "url": "https://it.wikipedia.org/wiki?curid=509751", "title": "Oltcit-Citro\u00ebn Axel", "text": "La Axel \u00e8 una piccola autovettura prodotta in Romania dalla casa automobilistica Oltcit e commercializzata in Europa con il marchio Citro\u00ebn mentre nell\u2019Est Europa come Oltcit Club.\nStoria.\nLa Axel nasce quando la Oltcit, piccola casa automobilistica rumena, si accorda con la Citro\u00ebn per la produzione su licenza di un modello nuovo ma molto economico. La casa francese propone ai rumeni un vecchio progetto risalente ai primi anni 1970, che sarebbe dovuto sfociare nella Citro\u00ebn LN, che tuttavia mai si concretizz\u00f2 poich\u00e9, in seguito alla sopravvenuta fusione con la Peugeot nel Gruppo PSA, Citr\u00f6en ricevette l'ordine dalla Peugeot di rivedere completamente il progetto, in modo da utilizzare la componentistica di quest'ultima; tale vecchio studio, chiamato \"Progetto Y\" e realizzato da Robert Opron, era nato nel 1973 nell'ambito della progettazione della futura Citro\u00ebn Visa. La Oltcit accett\u00f2 la proposta, e nel 1982 le prime Axel cominciarono a uscire dalle linee di montaggio.\nIn realt\u00e0, pi\u00f9 che di vettura piccola, si pu\u00f2 parlare di una medio-piccola, in quanto gli ingombri si avvicinavano a quelli di una vettura di classe medio-bassa. Ma date le motorizzazioni e l'economicit\u00e0 del progetto, la Axel si proponeva anche come valida alternativa alle utilitarie in listino all'epoca. Pertanto, la Axel poteva essere vista, sia come utilitaria di dimensioni generose, sia come medio-piccola di basso costo.\nNel 1984, la Axel fu prodotta anche con il marchio Citro\u00ebn per i paesi dell'Europa occidentale; ma qui fin\u00ec per essere considerata come una brutta copia della Visa e, nonostante una eccellente resistenza alla fatica provata da alcuni test eseguiti da vari giornali specializzati, riscosse uno scarso successo. Fu tolta di produzione nel 1988 dal mercato occidentale, mentre la produzione in Romania prosegu\u00ec, e con migliori (anche se non eccezionali) risultati commerciali, addirittura fino al 1996, anno in cui ne fu sancito definitivamente il pensionamento.\nEstetica.\nLa Axel \u00e8 sempre stata considerata una brutta copia della Visa. Ci\u00f2 \u00e8 forse dovuto al fatto che si trattava di una vettura costruita su di un progetto gi\u00e0 piuttosto anziano all'epoca della sua messa in produzione. Pertanto era inevitabile che alcune soluzioni potessero risultare un po' sorpassate.\nAd ogni modo, la Axel possedeva molte caratteristiche che si notavano anche sulla Visa, vale a dire il particolare profilo della linea di fiancata e il disegno dei passaruota posteriori. Stesso discorso valeva per il frontale, che ricordava molto quello della Visa, e per la coda, che si differenziava per\u00f2 per dei gruppi ottici a sviluppo pi\u00f9 verticale che orizzontale. Inoltre, un'altra grossa differenza era che la Axel era disponibile unicamente con carrozzeria a tre porte, mentre la Visa era unicamente cinque porte. Basandosi su tale mezzo, il designer svizzero Franco Sbarro realizz\u00f2 una versione station wagon denominata Onyx. Il mezzo aveva una capienza per sette passeggeri.\nMeccanica.\nNonostante le somiglianze con la Visa, il telaio e gran parte della meccanica della Axel (oltre che i lamierati della carrozzeria) erano diversi.\nI propulsori, tutti raffreddati ad aria, erano il bicilindrico di 652 cm\u00b3 (gi\u00e0 montato su LNa e Visa) o i 4 cilindri boxer (di origine GS) di 1129 (55 CV) o 1299\u00a0cm\u00b3 (65 CV).\nSui mercati dell'Europa Occidentale arrivarono esclusivamente le versioni con motore di 1129\u00a0cm\u00b3 (allestimenti \"Axel\" e \"Axel 11 R\" con quest'ultima riconoscibile per gli ampi fascioni laterali in plastica) e con motore di 1299\u00a0cm\u00b3 (allestimento \"Axel 12 TRS\"). In ogni caso, la meccanica era molto affidabile e, a parte qualche caso isolato, la Axel si rivel\u00f2 in grado di macinare decine e decine di migliaia di km senza soffrirne molto e senza richiedere che la manutenzione ordinaria.\nNote.\nLa Citroen Axel compare nel video del brano Torna Catalessi di Caparezza, del 2006."}
{"id": "509752", "revid": "120413395", "url": "https://it.wikipedia.org/wiki?curid=509752", "title": "Testone", "text": "Testone \u00e8 il nome di monete d'argento di modulo grande dal valore di 1/4 di scudo. I primi cominciarono a circolare in Italia dopo il 1470.\nStoria.\nProbabilmente il primo testone fu quello coniato da Galeazzo Maria Sforza nel 1474, o forse un anno prima, il 29 aprile 1473. Galeazzo autorizza Thomaso Portinari (banca dei Medici in Bruges) di fornire 'trecento d'oro testoni' per littere de cambio 'ad Gaspar Verbeke de Finadra nostro cantore' (Archivio di Stato Milan, Potenze sovrane 124, n. 90, Paul A. Merkley and Lora L.M. Merkley, Music and Patronage in the Sforza Court (Turnhout: Brepolis, 1999), p. 78.\nSecondo molti studiosi l'apparizione dei testoni \u00e8 uno degli eventi che segnano il passaggio dalla monetazione medievale a quella moderna.\nIl testone \u00e8 fondamentale nello sviluppo del ritratto nella monetazione rinascimentale (cfr. Sombart).\nLa moneta italiana verr\u00e0 imitata in moltissimi Paesi europei, a iniziare dalla Francia di Luigi XII.\nI testoni pesavano tra i 9,5 e i 10 grammi d'argento.\nDenominazioni.\nI testoni sono contraddistinti da vari nomi, per lo pi\u00f9 in base alla zecca dove sono stati coniati.\nEcco l'elenco di quelli pi\u00f9 significativi:\nTestoni furono coniati anche a: \nTestone di Milano.\nIl testone fu coniato per la prima volta a Milano nel 1474 dal duca Galeazzo Maria Sforza che ne fu il signore dal 1466 al 1476. I conii furono incisi da Cristoforo Foppa, noto con il soprannome di Caradosso (ca. 1452-1527).\nPesava ca. 9,78 grammi al titolo del 962/1000, notevolmente elevato per l'epoca.\nSecondo Edoardo Martinori la serie \"costituisce quanto di pi\u00f9 artistico ed interessante \u00e8 stato coniato in Milano specialmente per la monetazione dell'argento\".\nI testoni furono coniati fino a Filippo II (1556).\nUguale nome ebbero le monete d'oro che avevano caratteristiche simili.\nConiarono testoni d'argento, tra gli altri, Gian Galeazzo Maria Sforza, Ludovico il Moro sia con il nipote Gian Galeazzo sia da solo.\nCi sono anche testoni di Giovanni Galeazzo Maria durante la reggenza di Bona di Savoia (1476-1480). Al dritto il busto velato di Bona di Savoia dx con la legenda intorno: (testina di Sant'Ambrogio) BONA . 7. IO . GZ . M . DVCES . MELI . VI . Al rovescio: (testina di Sant'Ambrogio) SOLA . FACTA . SOLVM . DEVM . SEQVOR. intorno alla Fenice sul rogo, ad ali spiegate.\nTestone pontificio.\nIl primo papa a coniare un testone fu Sisto IV. Furono coniati con il ritratto papale da papa Leone X.\nPapa Clemente VII ne fece coniare uno per il giubileo del 1525.\nInoltre coniarono testoni con la propria effigie i papi Paolo III, Giulio III, Gregorio XIII, Sisto V, Clemente VIII, Paolo V, Urbano VIII, Innocenzo X, Clemente X, Alessandro VIII, Clemente XI e Clemente XII.\nGli altri papi coniarono monete con lo stesso nome ma senza il loro ritratto.\nA Roma alla fine del Settecento il valore del testone era:\nI testoni nello Stato della Chiesa circolarono fino all'inizio del XIX secolo.\nSotto Pio VII il testone recava al dritto lo stemma di papa Chiaramonti e al rovescio i Santi Pietro e Paolo stanti con una colomba in alto.\nLa moneta pesava 7,928 g, aveva un diametro di 31\u00a0mm; il titolo dell'argento era del 917/1000. Il fino era di ca. 7,269976 g di argento.\nDopo la caduta di Napoleone, le monete con questo valore furono coniate solo nel 1830, con la nuova indicazione del valore (30 baiocchi). Il peso e il titolo erano quelli del vecchio testone, ma il diametro, grazie al miglioramento della tecnica di produzione, era passato a 26\u00a0mm, dando cos\u00ec luogo a una moneta pi\u00f9 spessa. La moneta da 30 baiocchi verr\u00e0 coniata durante la sede vacante del 1830 e nel 1834 da Gregorio XVI.\nNel 1834 cala il titolo che passa a 900/1000. Nonostante l'aumento di peso da 7,928 a 8,069 grammi, il fino, anche se di poco, cala a 7,2621. Fu coniato fino alla morte di Gregorio.\nQuesta \u00e8 l'ultima moneta che in qualche pu\u00f2 essere ricondotta al testone.\nInghilterra.\nIl testoon viene coniato in Inghilterra per la prima volta sotto Enrico VII (1485 - 1509) verso il 1487, nell'ambito della sua riforma monetaria. Il testoon valeva 12 penny. \u00c8 anche detto \"tester\".\nIl sistema era costituito dalle seguenti monete d'argento:\nL'oro era rappresentato da\nAnche sotto Enrico VIII (1509 - 1547) ed Edoardo VI (1509 - 1553) furono coniate monete con lo stesso nome.\nPi\u00f9 tardi, dopo la riforma monetaria del 1551 di Edoardo, la moneta prese il nome di scellino.\nFrancia.\nFu emesso per la prima volta, con il nome di \"teston\", da Luigi XII nell'aprile del 1513. Il re emise queste monete d'argento con l'immagine reale per finanziare le guerre d'Italia. Imitava le monete italiane ed inizialmente valeva 10 soldi tornesi.\nTestoni e frazioni furono coniati anche da Francesco I (1515-1547), Enrico II (1547-1559), Francesco II (1559-1560), Carlo IX (1560-1574), Enrico III (1574-1589).\nIl testone dur\u00f2 in Francia fino al regno di Enrico III che ne proib\u00ec la coniazione poco dopo la sua salita al trono.\nI pi\u00f9 belli furono quelli coniati da Francesco I.\nTestoni furono coniati anche dalle zecche feudali di:\nIn Lorena testoni, mezzi testoni e quarti di testone furono coniati nel XVI e XVII secolo. Tra i Granduchi che emisero i testoni possono essere citati Antonio detto il Buono, Carlo III, nipote dell'imperatore Carlo V, Enrico II, Carlo IV Leopoldo I e Nicola Francesco.\nScozia.\nIn Scozia il testoon d'argento fu coniato nel 1553 con Maria Stuarda (1542-1567). La moneta del 1553 valeva 4 scellini scozzesi e recava al dritto la testa della regina. Il conio era stato inciso da Antoine Brucher alla zecca di Parigi.\nIl testoon del 1553 aveva al dritto la testa di Maria e intorno la legenda: MARIA . DEI . GRA . R . SCOTORUM. Al rovescio c'era lo stemma scozzese, con il leone rampante circondato dalla legenda: DA . PACEM . DOMINE . 1553\nIn seguito dal 1555 al 1558 furono coniate monete dal valore di 5 scellini scozzesi. Le nuove monete recavano al diritto lo stemma di Scozia fiancheggiato dalle lettere M e R. Intorno la legenda MARIA . DEI . GRA . SCOTOR . REGINA. Al rovescio una croce di Gerusalemme e intorno IN VIRTVTE TVA LIBERA ME e la data. Altre recavano al dritto il monogramma di Maria e lo stemma sovrapposto alla croce al rovescio.\nDopo il matrimonio con Francesco di Valois furono coniate monete con gli stemmi e le iniziali di Maria e Francesco. Al diritto il monogramma FM aveva ai lati il giglio di Francia e il cardo scozzese; intorno VICIT LEO DE TRIBV IVDA. Al rovescio lo scudo con gli stemmi di Francia e Scozia; intorno FRAN . ET . MA . D.G. R:R: FRANCO . SCOTO.\nAltri testoni erano stati coniati dai coniugi in qualit\u00e0 di Re e Regina di Scozia e di Delfino e Delfina di Francia.\nDurante la vedovanza emise un testone con il ritratto. Dopo il matrimonio col Lord Darnley fu coniato un nuovo testone. Questa fu l'ultima moneta scozzese con questo valore.\nNel 1578, durante il regno del figlio, Giacomo VI di Scozia, ci fu una rivalutazione e sulle monete da uno e da mezzo testone fu apposta una contromarca con un cardo coronato e il valore portato rispettivamente a sette scellini e sei pence e a tre scellini e nove pence.\nPortogallo.\nAnche una moneta portoghese ebbe questo nome (test\u00e3o o tost\u00e3o).\nFu coniato per la prima volta da Manuele I (1495-1521) con un peso di 9,13 g di argento.\nTestoni furono coniati anche da Antonio, figlio di Luigi, figlio di re Manuele, nel 1580. Nel XIX secolo era arrivato a 2,29 g\n\"Tost\u00e3o\" era anche il nome della moneta brasiliana da 80 real (pl. reis).\nLetteratura.\nTestoni sono citati anche ne \"Gli Innamorati\" di Carlo Goldoni, ove un personaggio precisa che \"\"un testone vale, in Milano, quarantacinque soldi di buona moneta\" e in un sonetto di Giuseppe Gioacchino Belli (La fruttaroletta) dove l'autore, nella nota, ne indica il valore: \"Testone: moneta d'argento di tre paoli\".\nLa moneta \u00e8 anche citata nella \"Chanson de La Palisse\"\":\nIl testone e il suo valore sono ovviamente indicati anche nei testi economici dell'epoca.\nBibliografia.\n Generalit\u00e0 \nItalia \nFrancia\nInghilterra\nScozia"}
{"id": "509754", "revid": "767487", "url": "https://it.wikipedia.org/wiki?curid=509754", "title": "Zimnicea", "text": "Zimnicea \u00e8 una citt\u00e0 della Romania di 15.366 abitanti, ubicata nel distretto di Teleorman, nella regione storica della Muntenia. \nStoria.\nNei pressi di Zimnicea sono state ritrovate le rovine di diverse antiche fortezze risalenti al periodo tra il IV secolo a.C. e il I secolo d.C.; la costruzione delle pi\u00f9 antiche viene attribuita da alcuni studiosi alla necessit\u00e0 di difendersi dall'esercito di Lisimaco, generale di Alessandro Magno.\nIl nome della citt\u00e0 viene menzionato per la prima volta nel 1385 nel diario di viaggio di alcuni pellegrini di ritorno da Gerusalemme; i Bizantini chiamavano la localit\u00e0 \"Demnitzikos\" e, in tempi successivi, \"Dzimnikes\" o \"Dzimnikos\". \nZimnicea conobbe un progressivo sviluppo nel Medioevo grazie alla sua posizione geografica, che ne faceva un importante mercato sulla strada che collegava l'Europa centrale alla Penisola balcanica.\nPer un breve periodo, tra il 1837 e il 1838, la citt\u00e0 \u00e8 stata il capoluogo del distretto ma, essendo teatro di aspri contrasti tra i proprietari terrieri ed i mercanti, venne presto sostituita da Turnu M\u0103gurele.\nZimnicea \u00e8 stata diverse volte protagonista negli eventi bellici che hanno coinvolto la zona: durante la Guerra d'indipendenza della Romania (1877-78) fu la sede del quartier generale delle truppe russe che combattevano in Bulgaria contro l'Impero ottomano, mentre fu proprio qui che le truppe austroungariche attraversarono il Danubio durante la prima guerra mondiale.\nLa struttura attuale della citt\u00e0 nacque dopo il terremoto che la danneggi\u00f2 gravemente nel 1977, quando l'80% degli edifici venne distrutto sia dall'evento naturale che dall'opera di ricostruzione intrapresa dal regime comunista, che abbatt\u00e9 molti altri edifici nell'ottica di creare una citt\u00e0 moderna interamente \"ex novo\". L'operazione non venne per\u00f2 completata, sia per la carenza di fondi sia per la sopravvenuta rivoluzione del 1989, con il risultato che molti edifici non sono stati terminati ed alcune zone della citt\u00e0 sono tuttora disabitate.\nEconomia.\nCoinvolta come tutto il Paese dalla grave recessione seguita alla caduta del regime comunista, Zimnicea sta progressivamente sviluppando un tessuto industriale diversificato, pur rimanendo in buona parte legata all'attivit\u00e0 agricola della zona, da cui dipendono le diverse industrie agroalimentari presenti; non mancano tuttavia altre attivit\u00e0 industriali, nella siderurgia (produzione di tubi d'acciaio) e nel tessile."}
{"id": "509756", "revid": "1993636", "url": "https://it.wikipedia.org/wiki?curid=509756", "title": "Greci del Ponto", "text": "I greci del Ponto, detti anche pontici o greci del Mar Nero (in lingua greca \u03a0\u03cc\u03bd\u03c4\u03b9\u03bf\u03b9, \u03a0\u03bf\u03bd\u03c4\u03b9\u03b1\u03ba\u03bf\u03af), sono una popolazione greca originaria della regione del Ponto, sulle coste del Mar Nero. \nI greci del Ponto parlano una variante del greco, nota come greco pontico.\nStoria.\nGli antichi greci fondarono colonie sulle coste del Mar Nero sin dai tempi pi\u00f9 remoti, prevalentemente doriche e ioniche. Nell'et\u00e0 classica i greci pontini si costituirono in polis su modello ateniese, o furono sudditi della Persia, e successivamente dei regni ellenistici originatisi dalla scissione dell'Impero macedone, per poi finire sotto il dominio di Roma.\nDurante il Medioevo, i greci del Ponto furono sottoposti al dominio dell'Impero bizantino, e dopo la sua divisione dall'Impero di Trebisonda, per poi subire l'invasione definitiva dei turchi ottomani. Con la dominazione ottomana, i pontici rimasero isolati dal resto del mondo greco, sviluppando cos\u00ec una lingua propria (tant'\u00e8 che oggi il greco pontico non \u00e8 pi\u00f9 mutuamente comprensibile con il greco standard parlato in Grecia). Come altre minoranze cristiane dell'Asia minore, quali armeni e assiri, i greci del Ponto subirono dure persecuzioni ad opera degli ottomani prima e dei nazionalisti turchi poi, tant'\u00e8 che alcuni storici parlano di un vero e proprio Genocidio greco, verificatosi all'inizio del XX secolo. \nNel 1923, i sopravvissuti ai massacri furono espulsi dalla Turchia e ricollocati in Grecia, sulla base dello scambio di popolazioni tra Grecia e Turchia definito dal Trattato di Losanna. Negli anni successivi alla morte di Kemal Ataturk e dalla fine dell'antiellenismo in Turchia, alcuni di essi fecero ritorno nelle zone d'origine.\nPopolazione.\nAttualmente, risulta difficile stimare il numero esatto dei greci del Ponto. Secondo \"Diaspora pontica 2000\", le comunit\u00e0 di pontici o discendenti di pontici pi\u00f9 numerose del mondo sono: Grecia (pi\u00f9 di un milione di persone), Russia e altri paesi dell'ex-URSS (500.000), Ucraina (120.000), Georgia (50.000, dove i greci sono detti Rumka, alcuni di essi parlano la lingua Urum), Stati Uniti (80.000), Australia (56.000), Kazakistan (25.000), Canada (20.000), Uzbekistan (11.000), Siria (5.000), Armenia (2.000).\nUn'altra comunit\u00e0 di una certa importanza si trova in Germania. In aumento il numero di pontici anche nella Repubblica di Cipro.\nDistribuzione geografica.\nLe regioni (Greco: \u03c0\u03b5\u03c1\u03b9\u03bf\u03c7\u03ad\u03c2 \"periokh\u00e9s\"), le eventuali sezioni sotto-ordinate (Greco: \u03c4\u03bc\u03ae\u03bc\u03b1\u03c4\u03b1 \"tm\u1e17mata\") e le citt\u00e0 che sono o sono stati fino all'epoca moderna abitati dai greci del Ponto sono elencati sulla base della collocazione geografica e dell'insediamento dominante.\nA) In Asia Minore, nei confini storici del Ponto:\nB) In Asia Minore, fuori dai confini storici del Ponto:\nin Crimea e sulle coste settentrionali del Mar d'Azov\nnella penisola di Taman', nel Territorio di Krasnodar e sulle coste dell'antica Colchide: \nsulle coste sud-occidentali dell'Ucraina e nei Balcani orientali:\nTra i regni che in passato furono governati dai greci del Ponto o notevolmente influenzati dalla cultura di questi: il Ponto, la Bitinia e il regno del Bosforo."}
{"id": "509757", "revid": "394", "url": "https://it.wikipedia.org/wiki?curid=509757", "title": "Inocybe", "text": "Inocybe (Fr.) Fr., Monographia Hymenomycetum Sueciae 2: 346 (1863) \u00e8 un genere di funghi appartenenti alla famiglia Inocybaceae. \u00c8 un genere molto omogeneo, quindi \u00e8 difficile distinguere le specie senza l'ausilio del microscopio. Sono funghi terricoli, generalmente di piccola taglia.\nCommestibilit\u00e0.\nTutte le specie sono da considerare non commestibili (sospette, di commestibilit\u00e0 ignota, velenose oppure mortali).\nSpecie di \"Inocybe\".\nLa specie tipo \u00e8 \"Inocybe relicina\" (Fr.) Qu\u00e9l. (1888), altre specie appartenenti al genere sono:"}
{"id": "509762", "revid": "1745361", "url": "https://it.wikipedia.org/wiki?curid=509762", "title": "Rutenia Rossa", "text": "Rutenia Rossa (in ucraino: \u0427\u0435\u0440\u0432\u043e\u043d\u0430 \u0420\u0443\u0441\u044c, \"Chervona Rus\", in polacco: \"Grody czerwie\u0144skie\", \"Ru\u015b Czerwona\" in latino: \"Ruthenia Rubra\") \u00e8 il nome usato sin dal Medioevo per riferirsi all'area conosciuta come Galizia Orientale fino a prima della Prima guerra mondiale.\nStoria.\nIn origine, ci si riferiva con il nome di Rutenia Rossa al territorio compreso tra i fiumi Bug Occidentale e Wieprz. Il suo nome polacco era \"Ziemia czerwie\u0144ska\", o \"Czerwie\u0144 Land\", dal nome della citt\u00e0 di \u010cerven, esistita in quel luogo. Oggi molte citt\u00e0 si chiamano \u010cerven, ma nessuna di esse ha a che fare con la Rutenia Rossa.\nQuesta zona fu menzionata la prima volta nel 981, quando Vladimir il Grande della Rus' di Kiev prese la zona sulla sua strada verso la Polonia. Nel 1018 ritorn\u00f2 alla Polonia, nel 1031 di nuovo alla Rus di Kiev e nel 1340 Casimiro III di Polonia riconquist\u00f2 il territorio. Da quei tempi, il nome \"Ru\u015b Czerwona\" viene ricordato, tradotto come \"Rutenia Rossa\" (\"Czerwie\u0144\" significa colore rosso nelle lingue slave), applicato a un territorio che si estendeva lungo il fiume Nistro. Dai tempi di Ladislao II di Polonia, il Voivodato di Przemy\u015bl fu chiamato Voivodato di Rutenia (\"wojew\u00f3dztwo ruskie\"), con la sede principale trasferita a Leopoli. Consisteva di cinque territori: Leopoli, Sanok, Hali\u010d, Przemy\u015bl, e Che\u0142m. La citt\u00e0 di Hali\u010d diede il nome alla Galizia.\nTra la Prima e la Seconda guerra mondiale, la zona appartenne alla Repubblica di Polonia. Attualmente, la regione \u00e8 divisa: la parte occidentale fa parte della Polonia (voivodato della Precarpazia), mentre la parte orientale (oblast' di Leopoli) fa parte dell'Ucraina."}
{"id": "509767", "revid": "1745361", "url": "https://it.wikipedia.org/wiki?curid=509767", "title": "Esercizi di stile", "text": "Esercizi di stile (\"Exercices de style\") \u00e8 una collezione di racconti dello scrittore francese Raymond Queneau. Consiste in 99 versioni della stessa semplice storia, rivisitata ogni volta in uno stile letterario differente. Le variazioni si rifanno al famoso capitolo 33 della guida retorica del 1512 dell'umanista Erasmo da Rotterdam, \"De Utraque Verborum ac Rerum Copia\".\nGli \"Exercices\" furono pubblicati da Gallimard per la prima volta nel 1947. Nel 1963 ne usc\u00ec un'edizione aggiornata e nel 1973 un'ulteriore edizione.\nIl libro \u00e8 stato pubblicato in Italia nel 1983 dalla casa editrice Einaudi, nella traduzione di Umberto Eco con testo originale a fronte. Una nuova edizione, con aggiunta di testi e una postfazione di Stefano Bartezzaghi \u00e8 uscita nel 2001.\nTrama.\nLa trama \u00e8 semplice e banale: a Parigi, verso mezzogiorno, su un autobus affollato, un uomo si lamenta con chi lo spinge di continuo e, non appena trovato un posto libero, lo occupa. Il narratore, due ore dopo, rivede l'uomo alla \"Gare Saint-Lazare\" con un amico, che gli dice di far mettere un bottone sulla sciancratura del soprabito.\nPi\u00f9 che la trama, minima, sono le novantanove varianti stilistiche ad interessare il lettore: ci sono quelle enigmistiche (anagrammi, apocopi, aferesi, permutazioni delle lettere, lipogrammi...), quelle retoriche (litoti, metafore, apostrofe, ...), quelle con i linguaggi settoriali (geometrico, gastronomico, medico, botanico, ...), quelle con i gerghi e le lingue maccheroniche (con anglicismi, francesismi, volgare, ingiurioso...) e le varianti di tipi testuali (testo teatrale, tema scolastico, interrogatorio, tanka, sonetto, telegrafico...).\n\u00c8 presente, nel libro, anche una traduzione della storia in latino maccheronico.\nI novantanove \"texticules\", come li definisce Queneau stesso con un gioco di parole, utilizzano quindi le pi\u00f9 svariate figure retoriche e i pi\u00f9 disparati registri linguistici per dirci sempre la stessa cosa e vogliono mostrarci come nella parola e nella lingua siano implicite infinite potenzialit\u00e0, che vanno solo lasciate libere di esprimersi. Lungi pertanto dall'essere un semplice gioco di parole, gli \"Esercizi di stile\" esprimono in pieno la portata dell'assurda estetica di Queneau: un'estetica fondata da un lato sulle facezie verbali e dall'altro su una rigorosa edificazione geometrica che accompagna tutte le sue opere.\nLa traduzione in italiano.\nA lungo gli \"Esercizi di stile\" sono stati considerati intraducibili, non solo perch\u00e9 legati alla lingua francese, ma anche per il talento stilistico dell'autore. Pi\u00f9 che una traduzione, quindi, l'edizione italiana, curata da Umberto Eco, \u00e8 una riscrittura secondo le regole imposte dall'autore.\nSecondo quanto dichiarato da Eco nell\"Introduzione\" al libro, egli ha apportato le seguenti modifiche e aggiunte:\nTrasposizioni.\nL'opera fu trasposta per la prima volta nel 1949, nei locali del \"Comit\u00e9 National des \u00c9crivains\", a cura di Yves Robert, quando la compagnia \"La Rose Rouge\" e i mimi di \"Les Fr\u00e8res Jacques\" realizzarono uno spettacolo teatrale e la registrazione di un disco (Philips 76033). In Italia \u00e8 nota la riduzione teatrale di Paolo Poli, titolata \"Bus\", andata in scena nella stagione 1982-83.. \nLo spettacolo \u00e8 stato messo in scena in una versione con la regia di Jacques Seiler; nel cast erano presenti Gigi Angelillo, Ludovica Modugno, Francesco Pannofino. \nNel 1996 \u00e8 uscito un film dal titolo omonimo, liberamente ispirato al libro di Queneau. Anche l'arte visiva e il fumetto hanno fatto omaggio diverse volte all'opera.\nDiversi altri libri sono stati concepiti alla maniera di quello di Queneau, da autori quali Herv\u00e9 Le Tellier, Ma\u00efna Lecherbonnier, Matt Madden, Lucien d'Azay, Bernard Demers, St\u00e9phane Tuff\u00e9ry, Joan-Llu\u00eds Llu\u00eds, Nicolas Graner, Georges Pierru, Emmanuel Aquin, Raffaella Melotti e Simone Zanin ecc."}
{"id": "509769", "revid": "767487", "url": "https://it.wikipedia.org/wiki?curid=509769", "title": "Clipse", "text": "I Clipse sono un duo musicale hip hop statunitense nato a New York, ma attualmente locato in Virginia, formato dai fratelli: \nSono conosciuti soprattutto per il loro singolo del 2002 \"Grindin\" e per l'affiliazione con il team di produzione The Neptunes, e rappresentano al meglio la Virginia al pari di artisti come Missy Elliott, Timbaland e Teddy Riley.\nIl gruppo.\nIl loro legame con l'hip hop inizia alla fine degli anni 1980, con l'ascolto di Kool G. Rap, Juice Crew, Eric B. &amp; Rakim, e Large Professor .Malice, il maggiore dei due fratelli, si trasferisce in Virginia, tre anni dopo lo segue Pusha T. Durante una performance, Malice si fa notare da Pharrell Williams, che si propone come produttore per il loro demo, di fatto facendo nascere il duo Clipse, Williams poi sale alla ribalta del mondo hip hop con The Neptunes e si occupa di trovare ai Clipse un contratto discografico: il duofirma per la Elektra Records e nel 1999 realizzano il brano \"The Funeral\" che aumenta la loro credibilit\u00e0 come artisti underground e li fa diventare una rivelazione.\nNel 2000 il duo inizia una fase di collaborazioni: con alcuni artisti della No Limit Records (Master P, 504 Boyz e Silkk The Shocker); nel 2001 con Backstreet Boys, Jermaine Dupri e Nelly Furtado; con i Neptunes nell'album \"In Search Of\"; con Kelis nel suo LP \"Wanderland\", con la Reebok per una campagna pubblicitaria. Al tutto si aggiunge l'ingresso nella Star Track Entertainment degli stessi Neptunes.\nIl loro disco d'esordio \u00e8 \"Lord Willin\u2019\", noto per brani come \"When The Last Time\", hit da club, \"I'm Serious\", \"Grindin\u2019\", \"Hot Damn\" e \"Ma' I Don't Love Her\", sulla facciata del disco c'\u00e8 il duo in Cadillac per le strade del quartiere, mentre sul sedile posteriore siede Ges\u00f9 Cristo che si gode il panorama. Con Baby della Cash Money Records realizza \"What Happened To That Boy\", utilizzato dalla Reebok per uno spot. Il disco successivo, pubblicato nel 2006, si intitola \"HellHath No Fury\", ed \u00e8 composto da 12 tracce tutte prodotte dai Neptunes; dall'album vengono estratti 2 singoli: \"Mr. Me Too\" e \"Wamp Wamp (What It Do)\". Nel dicembre 2009 esce \"Til the Casket Drops\"; il primo singolo \u00e8 \"I'm Good\", traccia prodotta dai Neptunes che vede la collaborazione di Pharrell."}
{"id": "509772", "revid": "838137", "url": "https://it.wikipedia.org/wiki?curid=509772", "title": "J'naii", "text": ""}
{"id": "509773", "revid": "3798149", "url": "https://it.wikipedia.org/wiki?curid=509773", "title": "Duisburgo", "text": ""}
{"id": "509774", "revid": "267975", "url": "https://it.wikipedia.org/wiki?curid=509774", "title": "Diocesi di Sap\u00eb", "text": "La diocesi di Sap\u00eb (in latino: \"Dioecesis Sappensis\") \u00e8 una sede della Chiesa cattolica in Albania suffraganea dell'arcidiocesi di Scutari-Pult. Nel 2017 contava 70.100 battezzati su 135.000 abitanti. \u00c8 retta dal vescovo Simon Kulli.\nTerritorio.\nLa diocesi \u00e8 localizzata nell'Albania settentrionale, e comprende l'intera prefettura di Kuk\u00ebs (con i comuni di Tropoj\u00eb, Has e Kuk\u00ebs) e i comuni di Fush\u00eb Arr\u00ebz, Puk\u00eb e Vau i Dej\u00ebs nella prefettura di Scutari.\nLa residenza vescovile \u00e8 nel villaggio di Vau i Dej\u00ebs, dove si trova la cattedrale di Madre Teresa. La diocesi tuttavia prende nome dalla citt\u00e0 di Sap\u00eb (chiamata Sappa in italiano), che si trova sulle rive del lago di Scutari, presso la foce del fiume Drin.\nIl territorio \u00e8 suddiviso in 33 parrocchie.\nStoria.\nLa diocesi fu eretta nel 1062 da papa Alessandro II.\nNel 1444 le tre diocesi di Dagno, Sarda e Sap\u00eb furono unite, ma l'unione fu di breve durata.\nNel 1491 la sede fu nuovamente unita alla diocesi di Sarda, ma ancora nel XVI secolo si ebbero due distinte linee episcopali con occasionali unioni \"in persona episcopi\".\nNella prima met\u00e0 del XVI secolo la diocesi ebbe un periodo di decadenza. Dapprima fu assegnata in commendam a prelati non residenti, successivamente attravers\u00f2 un lungo periodo di sede vacante, che si protrasse fino al 1560. Nel 1594 la cattedrale era in rovina.\nNel 1703 la diocesi incorpor\u00f2 alcune parrocchie che erano appartenute alla diocesi di Pult.\nNel 1706 la cattedrale non aveva ancora un capitolo, ma era officiata da un solo missionario. La diocesi nello stesso anno contava 9000 fedeli e 16 parrocchie.\nAll'inizio del XX secolo la residenza vescovile era nel villaggio di N\u00ebnshat, in collina, a sud-est di Scutari.\nIl 25 gennaio 1930 con il breve \"Incumbentis Nobis\" di papa Pio XI furono ridefiniti i confini tra la diocesi di Sap\u00eb e l'arcidiocesi di Scutari (oggi arcidiocesi di Scutari-Pult).\nDurante il periodo dell'ateismo di Stato la diocesi rest\u00f2 vacante dal 1948 al 2005.\nIl 28 luglio 2012 papa Benedetto XVI ha nominato il cardinale Santos Abril y Castell\u00f3 suo inviato speciale per la celebrazione del 950\u00ba anniversario di questa diocesi, che si \u00e8 svolta il 29 settembre 2012.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 135.000 persone contava 70.100 battezzati, corrispondenti al 51,9% del totale."}
{"id": "509778", "revid": "125992591", "url": "https://it.wikipedia.org/wiki?curid=509778", "title": "Roberto Oros di Bartini", "text": "Fu per molti anni tra i pi\u00f9 importanti progettisti di velivoli dell'Unione Sovietica, occupandosi con successo di molti progetti sperimentali, anche nel campo dei velivoli anfibi. Pubblic\u00f2 anche lavori di cosmologia e fisica teorica.\nNome.\nBartini \u00e8 conosciuto sotto pi\u00f9 forme del suo nome poich\u00e9, nel rispetto della tradizione russa di utilizzare il patronimico e di quella bolscevica di abolire il nobiliare \"di\", era meglio noto in URSS come Robert Ljudvigovi\u010d Bartini (). A detta del nipote Oleg, spesso presentava il suo cognome come un nome di battaglia, un acrostico delle parole Bella Avis Rubra Terrorem Infert NIgrae, motto degli Orosdy, intendendo che gli uccelli rossi (gli aerei con la stella rossa) sarebbero stati pi\u00f9 veloci degli uccelli neri (gli aerei fascisti). Risulta inoltre aver utilizzato a fini amministrativi anche il nome di Roberto Orozdy o in ungherese R\u00f3bert Orosdy; oltre cortina era anche soprannominato \"il Barone Rosso\" (\u043a\u0440\u0430\u0441\u043d\u044b\u0439 \u0431\u0430\u0440\u043e\u043d, \"Krasnyj Baron\") per la sua ascendenza nobile.\nGiovent\u00f9 e formazione.\nNato a Nagykanizsa nell'odierna Ungheria, crebbe a Fiume, allora territorio dell'Impero austro-ungarico. Secondo il suo maggior biografo, Giuseppe Ciampaglia, la madre diciassettenne crebbe Roberto da sola, poich\u00e9 il padre era gi\u00e0 sposato con un'altra donna; la famiglia materna, che si cur\u00f2 del bambino, era originaria di Miskolc (attualmente in Ungheria); un tempo aristocratica, era andata decadendo e allora viveva in povert\u00e0. Quando il padre naturale rifiut\u00f2 di riconoscere il bambino, che aveva ormai tre anni, la madre si uccise per annegamento. Il piccolo Roberto fu allora affidato agli zii della madre, i quali lavoravano come giardinieri per il barone Ludovico Oros di Bartini (Lajos Orosdy), che lo adott\u00f2 e gli trasmise il cognome; in seguito la moglie del barone accert\u00f2 che il padre naturale era proprio suo marito.\nDiplomatosi nel 1915, fu ammesso all'accademia militare di Bansk\u00e1 Bystrica (attuale Slovacchia), dove fu nominato ufficiale di fanteria dell'esercito austroungarico. Nel 1916, nel corso della prima guerra mondiale, combatt\u00e9 sul fronte orientale; in seguito all'avanzata zarista (vedi Impero russo) in Galizia, fu catturato e rest\u00f2 prigioniero in Russia fino al 1919, nei campi di Chabarovsk e Vladivostok.\nDurante la prigionia divenne un convinto rivoluzionario marxista-leninista. \nIn Italia.\nTornato avventurosamente in Italia nel 1920, si iscrisse alla sezione d'ingegneria aeronautica del Politecnico di Milano, lavorando nello stesso tempo come operaio all'Isotta Fraschini e facendo attivit\u00e0 politica. Questa, oltre alla partecipazione al nascente Partito Comunista d'Italia, comprendeva attivit\u00e0 non ufficiali, secondo quanto lo stesso Bartini avrebbe poi, pur esiguamente, confidato all'amico Igor Cutko, che ne avrebbe trattato nel libro \"Aerei rossi\"; ad esempio diede assistenza ai comunisti ungheresi che si erano rifugiati in Italia dopo la rapidissima fine della Repubblica Sovietica Ungherese di B\u00e9la Kun.\nNel 1922 frequent\u00f2 la scuola di pilotaggio della Compagnia Nazionale Aeronautica di Giovanni Bonmartini che aveva allora sede a Roma presso l'aeroporto di Roma-Centocelle; l\u00ec ebbe per istruttore Renato Donati (pilota che nell'ottobre 1934 su Caproni 114 batt\u00e9 il record mondiale di altitudine (m 14.443) all'aeroporto di Montecelio), e nel settembre dello stesso anno consegu\u00ec il brevetto di pilota.\nL'espatrio.\nNell'agosto del 1923 i capi del suo partito lo aiutarono a espatriare in URSS, sia per sottrarlo a eventuali rappresaglie fasciste, sia per consentirgli di contribuire al rafforzamento del nuovo Stato comunista in qualit\u00e0 di progettista d'aeroplani. Bartini era stato infatti individuato dalla polizia come agitatore e posto sotto controllo.\nAttivit\u00e0 in Unione Sovietica.\nNon avendo completato gli studi in Italia, una volta giunto in Russia Bartini consegu\u00ec la laurea in ingegneria aeronautica, poi fu autorizzato ad arruolarsi nell'Aviazione dell'Armata rossa (VVS RKKA), nella quale prosegu\u00ec la sua specializzazione tecnico-scientifica lavorando presso l'aerodromo di \u010ckalovskij e il centro sperimentale dell'aviazione di marina a Sebastopoli, come capo-ingegnere dell'ammiragliato aeronautico per il Mar Nero, incominciando anche a ideare i suoi primi aeroplani. Nel 1928 era gi\u00e0 maggior generale comandante di brigata aerea (\"kombriga\").\nNel 1929 prese parte alla missione \"Nazione Sovietica\", un volo dimostrativo effettuato con un Tupolev ANT-4 verso gli Stati Uniti, di cui pianific\u00f2 il tratto di rotta che sorvolava il mare, e per questo servizio ricevette un diploma di encomio.\nLe prime nomine.\nI suoi primi progetti di massima furono esaminati dallo TsAGI, l'Istituto centrale di aero-idrodinamica, a partire dal 1929. Riguardavano tre idrovolanti e un nuovo tipo di caccia che furono trovati particolarmente promettenti, cosicch\u00e9 gli esperti del prestigioso istituto dettero parere favorevole alla prosecuzione dell'attivit\u00e0 del giovane ingegnere.\nIl Consiglio superiore dell'economia e quello militare rivoluzionario approvarono allora la nomina di Bartini a costruttore capo responsabile e direttore di un proprio OKB (\"Opytnoe Konstruktorskoe Bjuro\", ufficio di progettazioni sperimentali).\nIdrovolante MTB-2.\nIl primo progetto messo a punto riguard\u00f2 un idrovolante plurimotore siglato MTB-2 (\"Morskoj Torpedonosec Bombardirov\u0161\u010dik\", bombardiere aerosilurante marittimo) costituito da due fusoliere a scafo collegate da un robusto tronco alare centrale con ampie semiali a sbalzo, pesante 40\u00a0000 kg e adatto al pattugliamento e al bombardamento a largo raggio.\nQuesta realizzazione, per tipologia costruttiva e dimensioni, era totalmente nuova per l'URSS, tanto che il similare Tupolev MK-1 (\"Morskoj Krejser\", incrociatore marino) sarebbe stato realizzato solo quattro anni dopo. Il progetto di Bartini fu esaminato in alternativa a uno proposto dal costruttore russo Dmitrij Pavlovi\u010d Grigorovi\u010d, ma questi si ritir\u00f2 dalla competizione riconoscendo la miglior validit\u00e0 della proposta di Bartini.\nRiorganizzazione dell'industria di stato.\nIn quello stesso 1930, tuttavia, ebbe luogo una vasta riorganizzazione dell'industria aeronautica di stato sovietica. Alcuni uffici tecnici vennero riuniti in un unico grosso supercollettivo (TsKB o ufficio centrale di progettazione), per incrementare drasticamente il ritmo di messa a punto di nuovi prototipi d'aereo, richiesti dalle forze armate. Del nuovo ente, attivo fino al 1940, e i cui aeroplani sarebbero stati designati genericamente con la sigla TsKB seguita da un numero progressivo, avrebbero fatto parte, oltre al gruppo guidato da Bartini, anche quelli di Aleksandr Sergeevi\u010d Jakovlev che ne era il vicedirettore, di Grigorovi\u010d, Sergej Aleksandrovi\u010d Ko\u010derigin, Nikolaj Nikolaevi\u010d Polikarpov e altri. Ciascun ufficio avrebbe dovuto dedicarsi separatamente alla messa a punto di un'unica parte costruttiva dei velivoli, disegnando contemporaneamente pi\u00f9 prototipi da costruire e provare in rapida successione.\nAll'atto pratico questo tipo di organizzazione evidenzi\u00f2 seri problemi di rendimento, dovuti in massima parte a gelosie e rivalit\u00e0 personali degli ingegneri capo. Scompariva per esempio il sistema, ancora oggi in uso in Russia, di siglare i velivoli con le iniziali del capoprogettista. Bartini che, da rigoroso marxista, era contrario a qualsiasi forma di personalismo, tanto da non voler mai identificare i propri velivoli con le sue iniziali, non manc\u00f2 di far presente alle autorit\u00e0 del Partito comunista sovietico (Partito bolscevico), al quale era iscritto, la scarsa efficienza del nuovo \"supercollettivo\".\nNella divergenza di vedute organizzative che ne segu\u00ec, tra il grosso ente aeronautico e il partito, fin\u00ec con l'essere sacrificato e privato del suo incarico direttivo, con l'ovvio abbandono del suo progetto, poi realizzato in forme simili da Andrej Nikolaevi\u010d Tupolev con la collaborazione dello stesso Bartini.\nLo Stal-6.\nLe riconosciute capacit\u00e0 progettuali dell'italiano non andarono tuttavia perdute, poich\u00e9 il vicedirettore della flotta aerea civile, d'accordo con il vicecomandante dell'Armata Rossa, gli affid\u00f2 la direzione dell'ufficio progetti dello OOS-GVF (Otdel Opytnogo Samoletostroenka-Gra\u017edanskij Vo\u017edusnij Flot, dipartimento di costruzioni sperimentali della flotta aerea civile). Questo ente, fondato nel 1928 e denominato abitualmente \"Stal\"' (acciaio), si occupava della realizzazione di aerei civili con il preciso scopo di sostituire l'acciaio al pi\u00f9 caro alluminio, in quegli anni ancora importato dall'Occidente.\nBartini non fu per\u00f2 incaricato di disegnare aerei civili, ma un nuovo caccia monoplano lo \"Stal-6\" dalle prestazioni avveniristiche per i primi anni trenta: avrebbe dovuto infatti superare largamente i 400\u00a0km/h. La potenza dei motori in linea raffreddati ad acqua disponibili era per\u00f2 troppo limitata per potere ottenere tali prestazioni e il previsto Curtiss V-1750 Conqueror erogava infatti solo 660 hp. Bartini ricorse allora ad accorgimenti costruttivi che avrebbero assicurato la massima finezza aerodinamica.\nOltre a sostituire la capottina chiusa con il dorso della fusoliera, l'italiano abol\u00ec il radiatore esterno facendo lavorare l'acqua di raffreddamento a temperatura di ebollizione. Il velivolo venne quindi costruito con una struttura interna di tubi in acciaio al cromo-molibdeno e un rivestimento esterno consistente in due sottili lamierini di acciaio inossidabile Ener\u017e-6, formanti un'intercapedine per il raffreddamento e la condensazione del vapore per il successivo ricircolo. Il velivolo, il primo in URSS a disporre di carrello monotraccia centrale completamente retrattile e di pattini anch'essi retrattili, venne siglato Stal'-6.\nIl primo volo avvenne nel luglio 1933. I successivi collaudi evidenziarono una velocit\u00e0 massima di 420\u00a0km/h con un tempo di salita a 1.000 metri inferiore al minuto. Il grande successo ottenuto da Bartini dest\u00f2 sensazione negli ambienti tecnico-militari sovietici, tanto che venne rapidamente messa allo studio una versione con motore M-100A (Hispano-Suiza 12YBR costruito su licenza da Klimov) da 860\u00a0hp, denominata Stal'-8, teoricamente capace di superare i 600\u00a0km/h.\nLa macchina, costruita al 90% nell'ottobre del 1940 non venne tuttavia accettata per la vulnerabilit\u00e0 del sistema di raffreddamento e la cattiva visibilit\u00e0 per il pilota.\nDAR - ricognitore per rotte polari.\nBartini intanto, su indicazioni del pilota delle rotte polari Chuknovsky, studiava un bimotore ad ala alta denominato DAR (Dal'nij Arkti\u010deskij Razved\u010dik, ricognitore artico a lungo raggio) da utilizzare come ricognitore a lungo raggio nelle regioni artiche, la cui architettura ricordava quella del Dornier \"Wal\", ma con una struttura e una tecnica costruttiva diverse.\nL'idrovolante era propulso da due Hispano-Suiza 12Y da 860\u00a0CV contenuti in \"tandem\" in una gondola posta al centro dell'ala alta controventata. Quest'ultima avrebbe dovuto avere forma tubolare nella parte centrale per avvolgere l'intera gondola motrice e sfruttare l'incremento di spinta propulsiva delle eliche risultante da un fenomeno aerodinamico conosciuto in URSS come \"effetto Bartini\".\nIl primo prototipo venne per\u00f2 realizzato con un'ala alta convenzionale e vol\u00f2 a Leningrado nell'aprile 1936.\nLo Stal'-7.\nLa fine degli anni trenta vide un'altra prestigiosa realizzazione, il bimotore Stal'-7 da 12 passeggeri, equipaggiato con due motori M-100 da 760\u00a0hp, costruiti su licenza Hispano-Suiza, che consentivano di raggiungere i 450\u00a0km/h con un'autonomia massima di 5.000\u00a0km.\nL'ala monoplana a gabbiano inversa sfruttava efficacemente l'incremento di portanza dovuto all'effetto suolo dinamico, con notevoli capacit\u00e0 di decollo in sovraccarico. Il prototipo, progettato a partire dalla fine del 1933, venne completato nel maggio 1936. Rivelatosi inizialmente poco governabile e incidentatosi, venne riparato e complet\u00f2 le prove di volo nella primavera 1937. Fu anche esposto al salone di Parigi di quell'anno e nell'agosto 1939 stabil\u00ec il primato mondiale di velocit\u00e0 volando sul circuito chiuso di 5\u00a0000\u00a0km Mosca-Sverdlovsk-Sebastopoli-Mosca in 12 ore e 31 minuti. Anche in questo caso le autorit\u00e0 arrestarono la fase dello sviluppo in serie della nuova macchina.\nIl carcere.\nEra incominciato in tutta l'URSS il periodo del grande terrore nel quale incapparono non solo gli avversari politici dello stalinismo, ma anche milioni di altri cittadini. Numerosi progettisti aeronautici vennero arrestati dalla polizia politica, e fra questi vi furono Tupolev, Konstantin Alekseevi\u010d Kalinin (che fu fucilato), Aleksandr Ivanovi\u010d Putilov, Georgij \u0116richovi\u010d Langemak, Sergej Pavlovi\u010d Korol\u00ebv e diversi altri. Anche Bartini venne arrestato il 14 febbraio 1938 e successivamente incarcerato senza che fossero state formulate contro di lui specifiche accuse; fu cos\u00ec lasciato in attesa di un processo che non sarebbe stato mai celebrato.\nL'italiano non accett\u00f2 di sottoscrivere alcuna lettera di autodenuncia mentre le sue pi\u00f9 recenti realizzazioni caddero in disgrazia. Anche il DAR, del quale erano stati ordinati i primi cinque esemplari, venne accantonato.\nLo stato di detenzione di Bartini sarebbe durato ancora chiss\u00e0 quanto se non fosse intervenuto il record mondiale dello Stal'-7. L'eccellente velivolo era suscettibile di essere trasformato rapidamente in bombardiere, tanto che Bartini era gi\u00e0 stato incaricato di realizzare tale modifica. Quando venne arrestato la direzione dei lavori venne per\u00f2 affidata all'ingegner Vladimir Grigor'evi\u010d Ermolaev, che era gi\u00e0 stato suo collaboratore durante la realizzazione dello Stal'-7. Fu creato uno specifico OKB e il nuovo bombardiere venne dapprima siglato DB-240 (\u0414\u0430\u043b\u044c\u043d\u0438\u0439 \u0411\u043e\u043c\u0431\u0430\u0440\u0434\u0438\u0440\u043e\u0432\u0449\u0438\u043a, \"Da'lnyi Bombardirov\u0161\u010dik\", bombardiere a lungo raggio) e in seguito Er-2.\nCostruito interamente in metallo, il bimotore venne largamente modificato. Venne creata una stiva bombe interna e fu installato l'armamento difensivo. I motori radiali vennero sostituiti da motori in linea M-105 da 1.100\u00a0hp e il timone verticale posteriore fu sdoppiato. Il primo esemplare vol\u00f2 il 14 maggio 1940. Con i primi esemplari prodotti vennero costituiti due stormi operativi supersegreti che, appartenenti al comando dell'aviazione da bombardamento a lungo raggio, gi\u00e0 nel settembre 1941 effettuarono incursioni su Berlino, K\u00f6nigsberg, Danzica e Stettino partendo da aeroporti nella zona di Mosca. Dello Er-2 vennero costruiti 462 esemplari di serie, alcuni dei quali propulsi da motori Diesel.\nDurante il conflitto Bartini prosegu\u00ec la sua attivit\u00e0 di progettista alla testa dell'OKB-4, incaricato di compiere studi e progettare velivoli a reazione. Nel 1942 concep\u00ec un velivolo bireattore tutt'ala siglato R che non fu mai realizzato. Da questo progetto deriv\u00f2 l'intercettore di punto a decollo verticale R-114, molto simile al Me 163 Komet. Non fu per\u00f2 possibile metterne a punto l'apparato propulsivo, concepito da Valentin Petrovi\u010d Glu\u0161ko, uno dei pionieri della missilistica sovietica. Questo propulsore avrebbe dovuto essere costituito da due statoreattori accoppiati a motori a razzo RD-1 che gli avrebbero teoricamente consentito di raggiungere velocit\u00e0 bisoniche.\nVelivoli da trasporto.\nA partire dal 1944 l'italiano si dedic\u00f2 alla progettazione di diversi velivoli da trasporto, siglati con la lettera iniziale T. Nessuno di questi progetti fu realizzato e lo stato detentivo di Bartini termin\u00f2 nel 1946. La riabilitazione definitiva e la riammissione al PCUS sarebbero invece avvenute nel 1955 quando Nikita Chru\u0161\u010d\u00ebv svel\u00f2 al mondo i crimini di Stalin. L'Unione Sovietica avrebbe riparato definitivamente al torto subito da Bartini conferendogli nel 1967 l'Ordine di Lenin e quello della Rivoluzione d'Ottobre.\nLa ricerca e gli studi.\nIl costruttore capo italiano gi\u00e0 negli anni venti era stato uno dei primi progettisti capaci di superare i metodi intuitivi di carattere empirico-sperimentale che erano stati fino ad allora utilizzati nelle costruzioni aeronautiche, introducendo nuove metodologie matematiche di rappresentazione e calcolo aerodinamico e strutturale. Negli anni successivi avrebbe perfezionato un metodo analitico di ottimizzazione delle prestazioni di un velivolo, particolarmente apprezzato dalla scuola aeronautica sovietica, detto \"e...e\", capace cio\u00e8, con opportuni ritrovati, di migliorare contemporaneamente pi\u00f9 parametri di un velivolo anche se antitetici tra loro.\nNei primissimi anni cinquanta pot\u00e9 dedicarsi con successo alla ricerca puramente teorica di nuove forme aerodinamiche capaci di consentire a un velivolo pesante con propulsione a getto di mantenere una velocit\u00e0 di crociera bisonica su tratte intercontinentali.\nSenza effettuare verifiche pratiche alla galleria del vento, Bartini pervenne in maniera del tutto autonoma alla definizione del disegno dello stesso tipo di ala a doppio delta che sarebbe stata utilizzata dal sovietico Tu-144 e dal Concorde.\nIn precedenza, nel 1947, l'italiano aveva anche definito il progetto del quadrimotore da trasporto pesante T-200 propulso da motori alternativi \u0160vetsov ASh-73 da 2.800\u00a0hp e da due turbogetti RD-45 che per\u00f2 non venne mai costruito, essendo la produzione di tali motori interamente assorbita da quella dei bombardieri Tupolev Tu-4, copia dei Boeing B-29.\nTuttavia, quando Oleg Konstantinovi\u010d Antonov realizz\u00f2 nei primi anni cinquanta i suoi primi velivoli da trasporto con rampa di accesso posteriore in grado di trasportare anche carrarmati, gli An-8 e An-10, richiese a Bartini lo schema costruttivo del piano di carico che aveva concepito per le sue macchine. Generosamente Bartini mise a disposizione di Antonov i relativi disegni esecutivi, ribadendo il suo ruolo di fertile generatore di idee che sarebbero state utilizzate a piene mani per decenni dall'intera industria aeronautica sovietica, come avrebbe confermato in seguito il costruttore Sergej Vladimirovi\u010d Il'ju\u0161in.\nTra il 1955 e il 1957 studi\u00f2 macchine volanti di grandi dimensioni, come un gigantesco anfibio capace di lanciare velivoli parassiti simili al Sud-Ouest 9000 \"Trident\" francese e il quadriturboelica T.217 per il trasporto dei missili balistici intercontinentali.\nM-62 Bartini-Beriev VVA-14.\nBartini si dedic\u00f2 successivamente allo studio di un gigantesco velivolo anfibio antisommergibili o da trasporto a grandissimo raggio d'azione, siglato M, di ben 2.500 tonnellate di peso massimo al decollo; del tipo definito dai sovietici Ekranoplano, questo velivolo sarebbe stato capace di volare solo in effetto suolo a bassissima quota su rotte oceaniche e in grado di dare la caccia ai sommergibili atomici lanciamissili. Per concretizzare tali studi con un modello di dimensioni pi\u00f9 ridotte, Bartini pose mano, a partire dai primi anni sessanta, alla realizzazione della sua ultima e pi\u00f9 originale creazione, sintesi delle idee e delle soluzioni costruttive introdotte in oltre trent'anni d'attivit\u00e0: un velivolo anfibio antisommergibili a getto a decollo verticale capace anch'esso, come nel progetto M, di sollevarsi dalla superficie marina e di volare sia in effetto suolo a bassissima quota durante le missioni di pattugliamento, sia a velocit\u00e0 subsonica nei trasferimenti ad alta quota.\nQuesta macchina venne siglata inizialmente M-62 e quindi Bartini VVA-14 (\"vertikalno vzletayuschaja amfibia\", anfibio a decollo verticale). Aveva una configurazione a catamarano, con due grandi carenature laterali contenenti galleggianti in gomma gonfiabili, collegate a una fusoliera centrale da due corte semiali dalla larghissima corda e dal grande spessore, che avrebbero dovuto funzionare da pareti contenitrici di un grande cuscino d'aria. Questo sarebbe stato creato, in condizioni statiche al decollo, da dodici motori Koliesyov RD36-35PR a getto installati verticalmente nell'ala, e successivamente mantenuto, in condizioni di volo orizzontale a pelo d'acqua, dal flusso aerodinamico. Il velivolo, pesante 52\u00a0000\u00a0kg al decollo, avrebbe dovuto essere propulso orizzontalmente da due turbofan Solovyov D-30M collocati sul dorso della fusoliera.\nSofferente di cuore, Bartini dedic\u00f2 tutte le sue energie residue alla realizzazione di questa nuova macchina che, a partire dal 1968, venne costruita negli stabilimenti di Taganrog diretti dal costruttore d'idrovolanti Georgij Michajlovi\u010d Beriev. L'italiano fu tuttavia costretto a modificare il suo progetto, a causa dell'indisponibilit\u00e0 dei motori da decollo verticale con l'introduzione, inizialmente non prevista, di un carrello principale centrale in fusoliera integrato, oltre che dal carrello anteriore di fusoliera, da due ruotini retraibili in carenature laterali. Il primo volo della macchina avvenne con decollo da terra il 4 settembre 1972 nelle mani del collaudatore Kuprianov, che la trov\u00f2 sorprendentemente maneggevole e capace di volare a 760 km/h.\nFurono comunque richieste modifiche alle carenature laterali e al cuscino d'aria, dimostratosi scarsamente affidabile. Il velivolo, ribattezzato MPI-14, venne modificato allungando la parte anteriore della fusoliera, ai lati della quale furono posti altri due motori a getto D-30M capaci di alimentare con i gas di scarico i contenitori subalari del cuscino d'aria. I galleggianti gonfiabili, invece, furono sostituiti da carenature metalliche simili agli scarponi per idrovolanti. La scomparsa di Bartini, avvenuta il 6 dicembre 1974, e la necessit\u00e0 di un'ulteriore messa a punto, evidenziata dalle prove in mare condotte nel 1975, posero per\u00f2 un insormontabile freno allo sviluppo della macchina, definitivamente abbandonato nel 1981. Delle tre macchine costruite una fu distrutta da un incendio. Un VVA-14 \u00e8 conservato presso la fabbrica Beriev di Taganrog mentre un MPI-14 quadrireattore si trova parzialmente smontato presso il Museo centrale delle aeronautiche militari di Monino, Mosca.\nMorte.\nAttivo fino all'ultimo nonostante i suoi problemi cardiaci, Bartini mor\u00ec a Mosca il 6 dicembre 1974, per infarto del miocardio. \u00c8 sepolto presso il cimitero Vvedenskoe.\nContatti con l'Italia.\nIn tutti gli anni della sua attivit\u00e0 aeronautica, condotta in completa riservatezza, Bartini visse in totale distacco dall'Italia, dove peraltro trascorse solo pochi anni dopo la prima guerra mondiale.\nNel 1967, in occasione delle celebrazioni del cinquantenario della rivoluzione d'ottobre, si tenne a Mosca una conferenza sulla figura di Antonio Gramsci il cui relatore principale fu Umberto Terracini. Al convegno era presente Bartini, che avvicin\u00f2 il dirigente e altri esponenti del PCI per ricordare gli anni di lotta politica trascorsi insieme.\nIn quella stessa occasione, l'ormai settantenne ingegnere strinse amicizia con Adriano Guerra, corrispondente da Mosca de l'Unit\u00e0 che gli avrebbe dedicato un articolo biografico, pubblicato il 17 ottobre 1967. Un altro articolo sarebbe apparso sull'organo ufficiale del PCI per commemorare la sua scomparsa. In esso veniva riportato il necrologio ufficiale dell'italiano, apparso il 10 dicembre 1974 a firma di Dmitrij F\u00ebdorovi\u010d Ustinov, futuro ministro della difesa e di quattro tra i pi\u00f9 grandi costruttori sovietici allora viventi: Tupolev, Il'ju\u0161in, Antonov e Jakovlev. Sarebbero stati gli unici riscontri, in Italia, di cinquantuno anni di intensa attivit\u00e0 aeronautica.\nAeroplani.\nRoberto Bartini nella sua carriera progett\u00f2 pi\u00f9 di 60 aerei.\nLo scienziato.\nOltre all'aeronautica, Bartini si occup\u00f2 di cosmologia e filosofia della scienza. Cre\u00f2 una teoria dello \"spazio-tempo a sei dimensioni\" che fu chiamata poi Mondo di Bartini.\nPubblicazioni di Bartini su problemi fondamentali della fisica:\nBartini ha poi scritto anche \"Catena\", un manoscritto sulla sua adolescenza e sul suo arrivo in Unione Sovietica.\nOnorificenze.\nA Bartini \u00e8 dedicato un asteroide della fascia principale, il 4982 Bartini, scoperto nel 1977 da Nikolaj Stepanovi\u010d \u010cernych."}
{"id": "509779", "revid": "14806", "url": "https://it.wikipedia.org/wiki?curid=509779", "title": "Chico Md", "text": ""}
{"id": "509781", "revid": "14806", "url": "https://it.wikipedia.org/wiki?curid=509781", "title": "MDEE", "text": ""}
{"id": "509782", "revid": "119144471", "url": "https://it.wikipedia.org/wiki?curid=509782", "title": "Citro\u00ebn ZX", "text": "La ZX era una autovettura di classe media prodotta dal 1991 al 1998 dalla Casa francese Citro\u00ebn. Le sue evoluzioni previste per il mercato cinese sono state prodotte fino al 2012.\nStoria.\nLa ZX nacque con l'intento di realizzare una vettura che fosse inseribile a tutti gli effetti nel segmento C del mercato automobilistico.\nGenesi.\nFu infatti nel 1986 che venne avviato il progetto \"N2\", volto alla realizzazione di una nuova, vera vettura di segmento C. Per vagliare pi\u00f9 possibilit\u00e0, il disegno della vettura non venne affidato solo al Centro Stile interno, ma anche a Bertone. Quest'ultimo, propose ben presto un primo prototipo molto spigoloso (vedi foto) le cui linee vennero scartate come soluzione per questa vettura, ma sarebbero state riprese di l\u00ec a pochissimo per l'ammiraglia XM. Nel frattempo, al Centro Stile Citro\u00ebn di V\u00e9lizy, l'\u00e9quipe guidata dall'italiano Donato Coco realizz\u00f2 due modelli che nelle linee ricordavano molto la \"nostra\" Fiat Tipo. Ma di l\u00ec a poco, le linee vennero evolute per dare luogo a prototipi quasi definitivi (vedi foto). Ci\u00f2 avvenne in collaborazione con Bertone, al quale \u00e8 attribuita la paternit\u00e0 stilistica della futura \"media\" Citro\u00ebn.\nSi arriv\u00f2 cos\u00ec al 1990, anno in cui venne resa nota la denominazione definitiva della vettura: ZX. Per dimostrare la validit\u00e0 della vettura al pubblico, ancor prima della sua presentazione ufficiale, alcuni esemplari di \"ZX\" vennero iscritti ad alcune gare di rally in terra africana ed in Spagna. Qui, dove i tracciati sono a dir poco massacranti, la \"ZX Rallye-Raid\" (cos\u00ec si chiamavano le ZX trasformate per tali competizioni) seppe ottenere nel 1990 le prime di una lunga serie di vittorie.\nDebutto.\nLe vittorie sportive ottenute dalla ZX prima ancor del suo lancio ufficiale furono senza dubbio un ottimo biglietto da visita, ma alla presentazione ufficiale, avvenuta nel marzo del 1991 a Salone di Ginevra, non furono pochi quelli che ne criticarono la linea, ritenuta troppo anonima rispetto ai canoni anticonformistici della Casa francese. In ogni caso, la commercializzazione della \"ZX\" venne avviata subito dopo la presentazione, nella sola variante berlina a due volumi e cinque porte.\nLinea ed interni.\nLa linea della ZX era in effetti piuttosto anonima e forse non rendeva giustizia ad un modello che probabilmente avrebbe meritato di pi\u00f9, se non altro per essere stato la prima vera Citro\u00ebn in grado di affrontare lo strapotere di Golf, Escort e anche Opel Kadett.\nIl frontale era caratterizzato da una calandra liscia ai cui lati erano posti i due gruppi ottici rettangolari. Una linea di fiancata piuttosto spigolosa, caratterizzata dai tipici passaruota posteriori parzialmente carenati, come nella migliore tradizione della Casa. Semplicit\u00e0 di linee anche nella coda, dove trovavano posto i fari di forma quadrata.\nSemplicit\u00e0 e razionalit\u00e0 anche nelle linee di plancia e cruscotto, di immediata leggibilit\u00e0 e con strumentazione e comandi che in generale potevano definirsi di facile individuazione.\nMeccanica e motorizzazioni.\nIl pianale utilizzato della ZX \u00e8 in generale indicato come il capostipite di una serie di evoluzioni che avrebbero portato ad altri modelli del Gruppo PSA, in primo luogo la Peugeot 306, il multispazio Berlingo prima serie e la stessa erede della ZX. In realt\u00e0, per\u00f2, il pianale della ZX, pur proponendo alcune novit\u00e0, non era del tutto nuovo: infatti, per contenere i costi di produzione, i progettisti Citro\u00ebn hanno realizzato il pianale della nuova vettura partendo da quello della Peugeot 305, la berlina media proposta fino a pochi anni prima. Tutto ci\u00f2, unito al fatto che la ZX non montava i tipici ammortizzatori idropneumatici (presenti invece sulla ben pi\u00f9 antiquata GS) poteva far storcere il naso agli estimatori della tecnologia Citro\u00ebn degli anni precedenti. Ma in realt\u00e0 anche la ZX proponeva una novit\u00e0 quasi del tutto inedita a livello mondiale, vale a dire il retrotreno autodirezionale, grazie al quale la ZX poteva surclassare molte delle sue concorrenti a livello di maneggevolezza. Fino a quel momento, l'unico modello al mondo che poteva vantare una simile soluzione tecnica era la coup\u00e9 giapponese Honda Prelude. Rimanendo sempre sul retrotreno, la geometria utilizzata era a barre di torsione. L'avantreno seguiva invece la classica soluzione di tipo MacPherson. Quanto all'impianto frenante, la ZX montava in generale la soluzione mista, con dischi all'avantreno e tamburi al retrotreno, tranne che nella versione di punta, che invece montava i dischi anche posteriormente.\nAl suo debutto, la ZX fu proposta in quattro motorizzazioni, tutte a benzina e tutte inizialmente sprovviste di catalizzatore. Anzi, le due motorizzazioni di base prevedevano per i primi mesi di produzione addirittura il carburatore, poi soppiantato dall'alimentazione ad iniezione.\nTali motorizzazioni erano tutte accoppiate ad un cambio manuale a 5 marce.\nAllestimenti.\nAl debutto, la ZX era disponibile in quattro livelli di allestimento:\nEvoluzione.\nDurante il 1992 la gamma ZX venne dotata di catalizzatore per soddisfare la normativa Euro 1 che sarebbe entrata in vigore a partire dal 1\u00ba gennaio dell'anno seguente. Cos\u00ec facendo, il 1.9 perse alcuni CV, scendendo a quota 120. In ogni caso, fino alla fine dell'anno rimasero disponibili anche le motorizzazioni non catalizzate con le potenze originarie. Sempre durante il 1992, vennero introdotte tre nuove motorizzazioni: esordirono infatti il 1.8 monoalbero da 101\u00a0CV, il 2.0 monoalbero da 121\u00a0CV ed il 2.0 bialbero da 152 CV. Quest'ultimo motore equipaggiava la ZX 2.0 16v che si piazz\u00f2 al top della gamma ZX. Ed ancora nel 1992, con l'arrivo di queste nuove versioni, fu introdotta la variante di carrozzeria a 3 porte, pi\u00f9 sportiveggiante e riservata unicamente alle ZX 1.8 e 2.0 16v. Contemporaneamente venne cancellato il ivello di allestimento \"Reflex\", mentre il 1.8 adott\u00f2 un nuovo livello di allestimento denominato \"Furio\" e il 2.0 16v ebbe un allestimento specifico.\nNel 1993, la carrozzeria a 3 porte fu estesa anche alla versione 1.4 e alle nuove versioni 1.9 D e 1.9 TD, prime ZX a gasolio, rispettivamente equipaggiate con un 1.9 aspirato da 64\u00a0CV ed un 1.9 turbodiesel da 92 CV. A partire dallo stesso anno, la 1.8 e la 1.9 potevano essere ordinate anche con cambio automatico a 4 rapporti. In questo stesso anno il designer svizzero Franco Sbarro realizz\u00f2 una propria versione della vettura. Denominata Onyx ZX, era dotata di una linea aerodinamica modificata con un nuovo body kit.\nNel 1994 venne introdotta la versione Break, che avrebbe raccolto un buon consenso commerciale: la coda ridisegnata permetteva una maggior capienza del bagagliaio.\nNel 1995, la ZX usufru\u00ec di un leggero restyling che ne aggiorn\u00f2 alcuni particolari, specie nel frontale: la calandra fu ridisegnata per dare un tocco di personalit\u00e0 in pi\u00f9 alla vettura, e ricordava le \"Fukang\", cio\u00e8 le ZX prodotte in Cina per il mercato locale. Anche i paraurti furono oggetto di aggiornamenti. Meccanicamente non vi furono grosse novit\u00e0 di rilievo, mentre venne cancellato l'allestimento \"Volcane\".\nNel 1996, cambiarono del tutto i nomi degli allestimenti: \"Avantage\" venne sostituito dal livello X, mentre il livello \"Aura\" divenne SX. Spar\u00ec invece il livello \"Furio\", mentre per quanto riguarda i motori, vennero introdotti due nuovi motori: il 1.8 bialbero da 110\u00a0CV sostitu\u00ec il vecchio monoalbero da 101, mentre il nuovo 2 litri da 167\u00a0CV sostitu\u00ec quello da 152 utilizzato fino a quel momento.\nNel 1997, la ZX berlina fu pensionata per lasciare il posto alla Citro\u00ebn Xsara, dal design pi\u00f9 moderno. La Break le sopravvisse di qualche mese fino all'inizio del 1998, per poi essere sostituita dalla corrispondente versione Break della Xsara. Le vendite della ZX non furono enormi, ma neppure a livelli di fiasco commerciale, dal momento che la produzione totale arriv\u00f2 a superare gli 1,7 milioni di unit\u00e0.\nLa ZX Break.\nIntrodotta durante il 1994, la \"ZX Break\" sancisce il ritorno della Casa francese nel segmento delle wagon di fascia medio-bassa, anch'esso trascurato dopo l'uscita di produzione della \"GSA Break\". La vettura era caratterizzata ovviamente dal ridisegnamento della coda in funzione di una pi\u00f9 ampia capacit\u00e0 di carico. Il grande portellone posteriore era realizzato in materiale composito e si chiudeva a filo del paraurti, fatto che permetteva un pi\u00f9 comodo carico di oggetti ingombranti e/o pesanti. La capacit\u00e0 standard del bagaliaio era di 488 litri, che per\u00f2 poteva essere notevolmente ampliata abbattendo lo schienale posteriore: in questo caso si raggiungevano ben 1.580 litri di capacit\u00e0 massima. Come in molte altre station, anche la ZX disponeva di barre portatutto sul tetto.\nMeccanicamente, la \"ZX Break\" esord\u00ec con motori 1.4 e 1.8 a benzina, pi\u00f9 i due 1.9 diesel e turbodiesel. Della berlina vennero ripresi l'impianto frenante e le sospensioni, compreso il retrotreno autodirezionale. Il successo ottenuto fin dall'inizio fu buono, specie in relazione alle vendite generali della vettura, pi\u00f9 che buone ma non eccezionali. Tale buon successo di vendite si verific\u00f2 nonostante la stampa dell'epoca ne criticasse le linee, tutt'altro che accattivanti. La doti di praticit\u00e0 della vettura ebbero quindi la meglio sul fattore puramente estetico.\nCon il restyling del 1995, la gamma della \"ZX Break\" con l'arrivo del motore 1.6 a benzina, fino a quel momento riservato solo alla berlina, mentre nel 1996 vi fu l'arrivo del 1.8 16v da 110\u00a0CV. La produzione della \"ZX Break\" termin\u00f2 all'inizio del 1998, sostituita dalla \"Xsara Break\".\nRiepilogo caratteristiche.\nDi seguito vengono riepilogate le caratteristiche delle varie versioni previste per la gamma ZX. I prezzi riportati sono espressi in migliaia di lire e si riferiscono (tranne che nella versione 1.1) al momento del debutto nel mercato italiano ed all'allestimento meno costoso tra quelli previsti in quel momento.\nLa ZX sul mercato cinese.\nCitro\u00ebn Fukang.\nLa ZX fu proposta anche nel mercato cinese con il nome di Fukang, con carrozzeria a due o tre volumi e a quattro o cinque porte, e con il nome di Elysee, simile alla Fukang tre volumi, ma in allestimento pi\u00f9 lussuoso e con frontale ridisegnato. Entrambi i modelli furono prodotti dalla Dongfeng Peugeot-Citro\u00ebn Automobiles, una joint venture tra il Gruppo PSA e la Dongfeng, una Casa automobilistica cinese.\nLa \"Fukang\" venne lanciata nel 1992 nel mercato cinese, ed era in tutto e per tutto simile alle ZX europee, tranne che nella calandra, la quale gi\u00e0 anticipava quanto sarebbe avvenuto da noi con il restyling del 1995. Inizialmente proposta come berlina a due volumi, la \"Fukang\" fu in seguito commercializzata anche come berlina a 3 volumi e 4 porte, un modello mai importato in Europa. I motori erano un 1.4 a carburatore, un 1.4 ad iniezione ed un 1.6 sempre ad iniezione.\nLa produzione della Fukang 5 porte termina nel 2008.\nCitro\u00ebn Elys\u00e9e e C-Elys\u00e9e.\nSuccessivamente la Fukang venne pesantemente ristilizzata e sostituita nel 2002 dalla Elys\u00e9e per cambiare denominazione in C-Elys\u00e9e nel 2008.\nAttivit\u00e0 sportiva.\nLa Citro\u00ebn ha gareggiato con un programma sportivo ufficiale nei rally raid dal 1990 al 1997 schierando la Citro\u00ebn ZX Grand Raid (o Rallye Raid), per mezzo della quale ha ottenuto numerosi successi in campo sportivo, fra cui 36 vittorie su 42 gare. Prima ancora della commercializzazione della ZX stradale, fu realizzata questa variante da corsa, un prototipo a 4 ruote motrici basato sul telaio e la meccanica della Peugeot 405 Turbo 16, con carrozzeria in kevlar e fibra di carbonio che riprendeva a grandi linee le fattezze esteriori di una normale ZX stradale. Il debutto di questa versione avvenne il 20 luglio 1990 (quindi molto tempo prima che la ZX stessa venisse commercializzata) al Rally della Baja Aragon, in Spagna, con due prototipi schierati, che si aggiudicarono il primo e secondo posto, grazie a piloti del calibro di Vatanen e Ickx. Al Rally dei Faraoni, nell'ottobre dello stesso anno, Vatanen fin\u00ec quarto, mentre l'anno successivo la Rally Raid conquist\u00f2 due primi posti, un secondo posto e due terzi posti. Nel 1991 Ari Vatanen vince la Parigi-Tripoli-Dakar e Pierre Lartigue vince la Baja Aragon. Grandi vittorie ed ottimi piazzamenti anche nel 1992 e nel 1993, con vittorie ed altri ottimi piazzamenti al secondo e terzo posto in diverse gare, ottenendo nel 1993 la vittoria nella Coppa del mondo rally raid. Il 1994 fu uno degli anni pi\u00f9 ricchi di risultati: primo posto alla Parigi-Dakar, secondo e terzo posto nel Rally di Tunisia, primo posto al Rally dell'Atlante, in Portogallo, in Italia ed in Grecia, rivince la coppa del mondo. Nel 1995 e nel 1996 si riconferma vittoriosa sia alla Dakar sia nella coppa del mondo.\nAnche nel 1997, la Rally Raid fece incetta di vittorie e conquist\u00f2 per l'ultima volta la coppa del mondo, dopo di che la Citro\u00ebn Sport si ritir\u00f2 dalla categoria. Gli artefici principali di queste gran vittorie durante tutti questi anni furono gli equipaggi Vatanen/Gallagher e Lartigue/Perin. Durante questo periodo d'oro dal punto di vista sportivo la Citro\u00ebn conquist\u00f2 ben cinque titoli mondiali."}
{"id": "509785", "revid": "1318658", "url": "https://it.wikipedia.org/wiki?curid=509785", "title": "Somerset", "text": "Il Somerset (pronuncia o ), anticamente Somersetshire \u00e8 una contea dell'Inghilterra del sud-ovest.\nGeografia fisica.\nLa contea di Somerset a nord \u00e8 bagnata dal Canale di l e confina con le contee di Bristol e del Gloucestershire, ad est confina con il Wiltshire, a sud-est confina con il Dorset e a sud-ovest e a ovest confina con il Devon.\nIl territorio \u00e8 prevalentemente pianeggiante nella parte centrale e drenato dai fiumi \"Axe\", \"Brue\", \"Parrett\", \"Yeo\" e \"Tone\" che scorrono verso il Canale di Bristol mentre l'Exe, che nasce nell'estremo ovest della contea sfocia nella Manica. Nel nord della contea si elevano le colline Mendip che raggiungono i 325 metri di altezza con il \"Beacon Batch\". A nord delle Mendip il territorio \u00e8 ondulato e drenato dall'Avon, dal Frome, dal Chew e dall'Yeo. Nell'area centro-orientale si elevano isolate le \"Quantock Hills\". Tra le Mendip e le \"Quantock\" si distende la zona umida, poco popolata, del \"Somerset Level\", dominata da una pianura costiera umida coperta da prati, che corrisponde approssimativamente al distretto di \"Sedgemoor\" ed il sud-est del distretto di \"Mendip\".\nA sud al confine con il Devon si elevano le \"Blackdown Hills\" e a ovest l'area prevalentemente collinosa dell'Exmoor, protetta da un parco nazionale, che raggiunge nei 519 metri del \"Dunkery Beacon\" la massima elevazione della contea. La costa ad est, in corrispondenza del Canale di Bristol, \u00e8 interessata da maree tra le pi\u00f9 alte al mondo, che raggiungono i 12 metri di altezza. In quest'area la costa \u00e8 bassa per poi raggiungere notevoli e spettacolari altezze lungo la costa dell'Exmoor. Il capoluogo di contea \u00e8 Taunton posta sul fiume \"Tone\" al centro della contea. Altre citt\u00e0 di rilievo nel Somerset centrale sono \"Bridgwater\" e Glastonbury. A nord \u00e8 situata la storica citt\u00e0 di origine romana di Bath. Ai piedi delle Mendip sorge Wells e \"Cheddar\". A sud, nei pressi del confine con il Dorset, il centro principale \u00e8 Yeovil. Centri importanti della costa sono: Weston-super-Mare, Burnham-on-Sea e Minehead.\nGeografia antropica.\nSuddivisioni amministrative.\nIl Somerset \u00e8 diviso nei seguenti distretti: \"South Somerset\", \"Taunton Deane\", \"West Somerset\", \"Sedgemoor\" e \"Mendip\".\nIl distretto unitario di \"Bath and North East Somerset\" \u00e8 stato istituito nel 1996 in seguito all'abolizione della \"contea di Avon\".\nIl \"North Somerset\" \u00e8 stato un distretto della dissolta contea di Avon dal 1974 al 1996 quando \u00e8 divenuto un distretto unitario del Somerset."}
{"id": "509786", "revid": "14806", "url": "https://it.wikipedia.org/wiki?curid=509786", "title": "Il Genio Del Ghetto", "text": ""}
{"id": "509787", "revid": "399", "url": "https://it.wikipedia.org/wiki?curid=509787", "title": "Intellettuale", "text": "Il termine intellettuale deriva dal tardo latino \"intellectualis\", aggettivo che vuole indicare ci\u00f2 che in filosofia riguarda l'intelletto nella sua attivit\u00e0 teoretica e si caratterizza perci\u00f2 come separato dalla sensibilit\u00e0 e dall'esperienza giudicata di grado conoscitivo inferiore. Nella concezione aristotelica erano definite intellettuali quelle virt\u00f9 come scienza, sapienza, intelligenza e arte che consentivano all'anima intellettiva di raggiungere la verit\u00e0. Nel campo della metafisica il termine stava poi ad indicare l'astrattezza, in contrapposizione alla concretezza e alla materialit\u00e0. \nOrigine del termine.\nIl termine \u201cintellettuale\u201d fino al settecento era stato sempre usato in senso aggettivale, non quale sostantivo, come oggi viene normalmente adoperato.\n\"Furono gli illuministi francesi a propiziare questo nuovo uso del termine, a partire da Diderot, il quale, nella sua celebre \"Lettre sur la libert\u00e9 de la presse\", segna probabilmente il transito dal \"clericus\" tardo medievale all\u2019intellettuale in senso moderno\". Eppure ancora nel 1753 il suo co-editore D'Alambert, nell'affrontare il tema, preferisce intitolare il saggio \"Essai sur les gens de lettres\" con l'utilizzo del precedente termine: \"letterati\".\nConcezione e funzione storica dell'intellettuale.\nSembra che il termine \"intellighenzia\" fosse gi\u00e0 usato in Russia nel XVIII secolo, originato dalla traduzione della parola francese \"intelligence\", ed era riferito agli intellettuali di origine nobile che occupavano incarichi pubblici. Nel corso del XIX secolo venne riferito indifferentemente a tutta la classe colta della popolazione, distinguendo tuttavia gli intellettuali non nobili o declassati con il termine di \"Razno\u010dincy\" (\u0420\u0430\u0437\u043d\u043e\u0447\u0438\u043d\u0446\u044b), letteralmente \"gente comune\".\nIl termine \"Intelligencija\" appare nei diari datati 1836 del russo Vasilij Andreevi\u010d \u017dukovskij, ma fu reso popolare dal filosofo polacco Karol Libelt dopo la pubblicazione nel 1844 del suo libro \"O mi\u0142o\u015bci ojczyzny\" (\"L'amor di patria\") e soprattutto dallo scrittore e giornalista russo P\u00ebtr Dmitrievi\u010d Boborykin (1836\u20131922), che l'utilizz\u00f2 nella sua rivista \u00ab Biblioteca per la lettura \u00bb (\u0411\u0438\u0431\u043b\u0438\u043e\u0442\u0435\u043a\u0430 \u0434\u043b\u044f \u0447\u0442\u0435\u043d\u0438\u044f, Biblioteka dlja \u010dtenija), affermando di averlo tratto dal tedesco, e rese protagoniste dei suoi romanzi molte figure di intellettuali. Il lemma ebbe ampia diffusione con le opere del romanziere Ivan Turgenev.\nIl termine - gi\u00e0 in uso in Francia nel penultimo decennio dell'Ottocento, nella critica letteraria - ebbe poi diffusione nel 1898 grazie al \"Manifeste des intellectuels\", pubblicato dal quotidiano parigino \"L'Aurore\" da un giornalista divenuto poi primo ministro: Georges Clemenceau, il quale, intervenendo al fianco di \u00c9mile Zola nel suo atto d'accusa alla politica francese, introdusse il termine \"intellectuels\" per designare i sostenitori dell'innocenza di Alfred Dreyfus. Da quel momento il sintagma - utilizzato anche dalla controparte per indicare i \"pedanti presuntuosi, che si ritengono l'aristocrazia dello spirito e che hanno perduto tutti, chi pi\u00f9 chi meno, la mentalit\u00e0 nazionale\" - connot\u00f2 un acceso dibattito politico sulla funzione dei letterati nella societ\u00e0.\nSuccessivamente l'uso della parola si \u00e8 esteso in gran parte del mondo e in diverse lingue per indicare il gruppo che ha la superiorit\u00e0 intellettuale o, a volte ironicamente, che ritiene di averla.\nLa funzione sociale.\nIl problema storico della funzione sociale degli intellettuali era in effetti gi\u00e0 presente in passato ogni qual volta si facevano appelli alla mobilitazione e all'impegno politico degli intellettuali di cui si chiedeva la guida o la collaborazione ai processi di riforma e di rinnovamento politico oppure quando, con il progresso scientifico, si era posto il problema sulla funzione civile della ricerca scientifica; questo ruolo \u00e8 evoluto in quello dei moderni creatori dell'opinione pubblica (\"opinion makers\") .\nIl termine intellettuale in questo periodo comincia ad acquistare anche connotazioni negative riferito a colui che rifiuta i valori della fantasia e dei sentimenti o a chi si compiace di considerazioni artificiose e cerebrali che acquistano tanto pi\u00f9 importanza quanto pi\u00f9 lontane dalla realt\u00e0: \u00e8 questo quello che viene definito \"intellettualismo\".\nDall'Illuminismo all'engagement esistenzialista.\nI primi intellettuali, uomini di cultura al passo con i loro tempi che sentirono la necessit\u00e0 di impegnarsi in una causa civile furono gli illuministi del XVIII secolo, periodo in cui cominci\u00f2 a formarsi l'opinione pubblica che modific\u00f2 il ruolo sociale degli uomini di cultura mettendoli in contatto con i fruitori del loro pensiero. In quel periodo gli intellettuali acquisirono i caratteri tipici dei portavoce del dissenso, rivolto verso qualunque tipo di autorit\u00e0, e dei progressismi, che li accompagneranno fino ai nostri giorni.\nCos\u00ec Kant insisteva sulla funzione pubblica dell'intellettuale ma sentiva la necessit\u00e0 di distinguere tra , intendendo, in questa seconda accezione, il rapporto che doveva instaurarsi tra l'intellettuale e \"il pubblico dei suoi lettori\" nei confronti dei quali il filosofo poteva ritenersi assolutamente libero nell'esporre le proprie convinzioni e il proprio pensiero anche critico nei confronti delle istituzioni.\nNel positivismo il ruolo degli intellettuali consiste soprattutto in una rigorosa difesa dell'indipendenza della scienza da ogni intromissione che la renda \"serva o cortigiana\" come gi\u00e0 diceva Bacone.\nNella seconda parte dell'Ottocento, gli intellettuali venivano identificati con quei \"letterati\" promotori del dissenso, del cambiamento.\nDi fronte per\u00f2 alla affermazione delle dittature del secolo XX si innesc\u00f2 un lungo e acceso dibattito sul \"tradimento degli intellettuali\" (Julien Benda, Johan Huizinga) che avrebbero rinnegato la loro connaturata cultura razionalista subendo il fascino di miti irrazionali di potenza.\nTema questo trattato anche da Benedetto Croce che identificava nel 1866, l\"'annus mirabilis\" della vittoria prussiana, la frattura tra la prima met\u00e0 dell '800, caratterizzata dal sano razionalismo idealistico, e la seconda met\u00e0 del secolo, in cui, di fronte al cinico pragmatismo e al successo della politica bismarchiana, ci fu uno smarrimento dei valori intellettuali liberali e il prevalere di forze istintive ed irrazionali che avrebbero portato alla nascita dei regimi fascisti.\nAntonio Gramsci distingue, fra gli intellettuali, gli \"intellettuali organici\" e specifica la loro funzione essenziale nella costruzione dell'egemonia culturale. In un contesto rivoluzionario, nella prassi politica, questi si sarebbero dovuti schierare nella lotta di classe al servizio del riscatto del proletariato.\nIl tema dell'\"engagement\", dell'impegno degli intellettuali, fu ripreso nel secondo dopoguerra dalla corrente esistenzialistica (Jean Paul Sartre) pur con una difesa dell'autonomia da ogni condizionamento dai partiti organizzati in nome della irrinunciabile libert\u00e0 di critica (Max Weber, Karl Mannheim, Edmund Burke).\nMolto critico con gli intellettuali di sinistra Raymond Aron con il suo \"L'oppio degli intellettuali\" del 1955. Altrettanto caustico il giudizio, tutto sommato positivo, di Ralf Dahrendorf: \u201ccome il giullare di corte della societ\u00e0 moderna, tutti gli intellettuali hanno il dovere di dubitare di ci\u00f2 che appare ovvio agli altri, di rendere relativa ogni autorit\u00e0, di avanzare tutte quelle domande che nessun altro oserebbe rivolgere\".\nGli intellettuali italiani e la societ\u00e0 di massa.\nDa un punto di vista sociologico si \u00e8 assistito alla identificazione progressiva degli intellettuali come un gruppo sociale autonomo e strutturato, con proprie regole e modalit\u00e0 di selezione e conservazione.\nLa diffusione progressiva dell'istruzione e della cultura nei secoli XIX e XX ha aumentato il numero delle professioni intellettuali, ma non ha sostanzialmente mutato il rapporto tra gli intellettuali e le masse. Certamente \u00e8 aumentata per\u00f2 l'influenza degli intellettuali nella societ\u00e0 di massa moderna, soprattutto grazie dalla imponente crescita dei mezzi di comunicazione.\nIn Italia nell'ultimo scorcio del XX secolo \u00e8 stato il letterato e poeta Pier Paolo Pasolini a mettere in evidenza come le classi subordinate, quelle che una volta costituivano il proletariato, si fossero giovate dello sviluppo economico del paese uscendo dalla povert\u00e0 e dall'ignoranza ma fossero rimaste sostanzialmente fuori da una reale partecipazione alla vita pubblica, essendo ancora prive degli strumenti culturali per la comprensione della realt\u00e0 sociale in cui vivevano. Egli d'altra parte metteva anche in rilievo come i rappresentanti della cultura \"alta\" e raffinata alla fine s'impegnassero in una critica sterile ed astratta chiudendosi in una sorta di casta e assumendo un ruolo conservatore, poich\u00e9 vedevano nella societ\u00e0 attuale solo connotazioni negative e lasciandosi andare al continuo rimpianto di una mitica \"et\u00e0 dell'oro\" ormai trascorsa.\nLa condanna politica della cultura degli anni trenta.\nNell'immediato dopoguerra il Partito comunista italiano era un grande partito di massa ed era quindi inevitabile che gli intellettuali impegnati nella Sinistra si ponessero il problema del loro ruolo nei confronti della societ\u00e0.\nA questo si rivolse l'impegno diretto di Palmiro Togliatti , volto alla \u00abcaduta del diaframma tra l\u2019agire culturale e l\u2019agire politico\u00bb mediante \u00abun processo che porta alla trasformazione del pensatore in dirigente, in rivoluzionario di professione, modificandone la funzione in un senso totalizzante che richiede l\u2019umile impegno nelle sezioni, l\u2019assorbimento di ogni spazio individuale e la sottomissione alla rigida disciplina di partito\u00bb\nSul \u00abmodello plasmato da Togliatti, soprattutto nella promozione del pensiero di Antonio Gramsci, (...) convergono intellettuali provenienti da mondi diversi, da quello cattolico, come Franco Rodano, Luca Pavolini, Luciano Barca, Felice Balbo, Antonio Tat\u00f2, a quello di un\u2019area laica proveniente in larga parte dalla diaspora azionista, come nel caso del critico letterario Carlo Muscetta o degli storici Paolo Alatri, Giorgio Candeloro e Roberto Battaglia\u00bb; in questa seconda \u00abarea si collocano progetti editoriali come \"Il Ponte\" di Piero Calamandrei, \"Lo Stato moderno\" di Mario Paggi, \"Il Mondo\" di Alessandro Bonsanti, Arturo Loria e Eugenio Montale\u00bb.\nTutta la produzione letteraria degli anni '30 appariva - agli occhi di questi intellettuali \"impegnati\", come allora si diceva - una sorta di \"arcadia\" quanto mai lontana dalla realt\u00e0. Quella letteratura passata aveva soprattutto l'onta di essere stata partecipe, sostenitrice e complice interessata del regime fascista nella repressione della libert\u00e0. Anche se da parte di alcuni si faceva notare che si doveva giudicare positivamente anche l'assenza e il non coinvolgimento con il fascismo, da parte di quei molti letterati che si erano messi in disparte, il giudizio complessivo della sinistra intellettuale fu di condanna nei confronti della cultura passata: ci\u00f2 proprio secondo i canoni di impegno, affermatisi alla luce delle tristi e terribili vicende della guerra ormai da poco trascorsa. Si chiedeva a tutti di coraggiosamente opporsi alla tentazione del ripiegamento, a fronte di un popolo che aveva partecipato alla Resistenza guadagnandosi la libert\u00e0 e la speranza di un rinnovamento politico e sociale ma che invece continuava a soffrire miseria e ingiustizia.\nIl \"Politecnico\" e il P.C.I..\nQuesti temi letterari ed insieme politici trovavano ampio spazio in una nuova rivista, \"Il Politecnico\", che riprendeva nel titolo quella pubblicata da Carlo Cattaneo negli anni risorgimentali, che fu edita a Milano dal 1945 al 1947 sotto la direzione di Elio Vittorini.\nIl tema principale della rivista si accentrava nel ritenere la passata cultura italiana \"consolatoria\", nel senso che di fronte all'ingiustizia e alla sofferenza degli uomini del proprio tempo aveva avuto l'unica funzione di consolarli, nulla facendo per difenderli e proteggerli. Gli intellettuali ora devono assumersi il compito di esprimere una cultura \"liberatrice\" che eliminasse le sofferenze, lo sfruttamento e la schiavit\u00f9. Questo avrebbe potuto farlo solo se fosse stata in grado di organizzarsi politicamente prendendo il potere politico e diventando una forza attiva nella societ\u00e0.\n\u00c8 vero che la cultura sin qui espressa, come sosteneva il marxismo, nasceva da una classe borghese decadente, ma, sosteneva Vittorini, quella cultura borghese era apprezzabile poich\u00e9 era essa stessa a criticarsi e a mettersi in discussione giudicandosi severamente. Era quindi una cultura rivoluzionaria che aspirava e si batteva per distruggere il vecchio mondo e per edificare una nuova classe dirigente: questa ad esempio, era stata la missione storica che la borghesia intellettuale francese del '700 aveva realizzato con la Rivoluzione.\nNascono a questo punto i problemi dei rapporti con il P.C.I. che avrebbe dovuto essere portatore e diffusore di questa nuova cultura di liberazione e che invece interpretava la funzione dell'intellettuale, secondo la linea stalinista, subordinata a un rigido controllo della guida politica del partito.\nSecondo il partito, gli intellettuali dovevano riprendere nella loro produzione letteraria il linguaggio ottocentesco romantico e popolare che era stato proprio della propaganda marxista e della rivoluzione sovietica. Il partito pretendeva questo proprio nel momento in cui le avanguardie letterarie stavano elaborando una nuova arte che agli occhi dei dirigenti politici comunisti era invece espressione di una cultura \"nemica di classe\".\nVittorini affermava invece, la sostanziale autonomia dell'arte che riferendosi all'universalit\u00e0 del \"bello\" incide sulla storia, dalla politica che guarda ai fatti particolari e alla cronaca operando trasformazioni materiali, \"quantitative\", della societ\u00e0 che invece gli intellettuali, come artisti, possono modificare profondamente, \"qualitativamente\".\nLa critica di Alicata.\nVittorini e i compagni della \"corrente Politecnico\", sosteneva Mario Alicata (uno dei pi\u00f9 importanti dirigenti del P.C.I.), hanno fallito due principali obiettivi:\nL'intervento di Togliatti.\nNel \"Politecnico\" del 1946 intervenne direttamente nella polemica il segretario del partito comunista Palmiro Togliatti. Egli negava che il partito volesse soffocare la naturale libert\u00e0 degli intellettuali ma rimproverava a questi la pretesa di fare la storia con la loro cultura. Al contrario, essi sono legati al contingente e alla cronaca mentre la politica, anche quando non ispira la rivoluzione, sia pure a piccoli e graduali passi, opera le grandi trasformazioni storiche. Certo rinnovare la cultura italiana non spetta alla politica, ma il \"Politecnico\" \u00e8 lontano dal popolo, esso esalta le avanguardie e l'arte decadente, alla continua ricerca del nuovo. Infine \u00e8 loro la responsabilit\u00e0 di avere fomentato nell'ambito della sinistra il ribellismo individualista degli intellettuali che minano la saldezza del partito.\nLa risposta di Vittorini.\nNella \"Lettera a Togliatti\" pubblicata sul \"Politecnico\" nel 1947, Vittorini negava che la cultura potesse dirigere la politica ma anche questa non pretendesse di imporsi alla cultura. Il compito dell'intellettuale non \u00e8 quello di \"suonare il piffero per la rivoluzione\" dando una veste poetica alla politica, ma quello di raccogliere tutti gli stimoli culturali che la societ\u00e0 offre, per rinnovarla dal profondo. Assegnare all'intellettuale un ruolo strumentale per la politica, come dimostra l'esperienza dell'arte \"realistica\", popolare sovietica, significa isterilirlo, smorzarne ogni impeto culturale e rivoluzionario.\nQuesta presa di posizione di Vittorini port\u00f2 alla rottura con il partito che divenne manifesta con la cessazione della pubblicazione del \"Politecnico\" nel 1947."}
{"id": "509788", "revid": "14806", "url": "https://it.wikipedia.org/wiki?curid=509788", "title": "Jimmy Spinelli", "text": ""}
{"id": "509794", "revid": "14806", "url": "https://it.wikipedia.org/wiki?curid=509794", "title": "Vaccaman", "text": ""}
{"id": "509799", "revid": "666668", "url": "https://it.wikipedia.org/wiki?curid=509799", "title": "Flaminio Bertoni", "text": " \u00c8 universalmente considerato come uno dei maggiori stilisti d'automobili di tutti i tempi.\nBiografia.\nNato a Masnago, comune poi accorpato alla citt\u00e0 di Varese, appena conseguita la licenza tecnica nel 1918, Flaminio Bertoni entr\u00f2 come apprendista nella Carrozzeria Macchi. Cinque anni dopo, alcuni tecnici francesi in visita alla Macchi, vista la creativit\u00e0 del giovane disegnatore, lo esortarono a fare esperienza in Francia.\nIn quegli anni, la Francia era il centro della ricerca automobilistica, la fucina delle idee che diedero vita all'automobile moderna. Bertoni, che parlava un pessimo francese, a scanso di equivoci si present\u00f2 ad Andr\u00e9 Citro\u00ebn esibendo un suo brevetto per il sollevamento pneumatico dei finestrini. Venne assunto immediatamente.\nRitenendo d'aver accumulato sufficiente esperienza, un paio d'anni pi\u00f9 tardi Bertoni rientr\u00f2 nella sua Varese e apr\u00ec uno studio di progettazione; aveva, per\u00f2, idee troppo avanzate per l'imprenditoria italiana del tempo, ancora basata sul concetto di famiglia-impresa e su progetti di immediato utilizzo, ma di breve respiro; di conseguenza ritorn\u00f2 a Parigi, nel 1931, per non fare pi\u00f9 ritorno in Italia.\nDopo una breve esperienza nella \"Soci\u00e9t\u00e9 Industrielle de Carrosserie\", rientr\u00f2 alla Citro\u00ebn, trovandosi ad essere l'uomo giusto, al posto e nel momento giusto. Gli venne commissionata la forma della futura Citro\u00ebn Traction Avant e, per la prima volta nella storia dell'automobile, ne realizz\u00f2 il progetto in tre dimensioni, eseguendo la \"maquette\" della vettura in scala, grazie alle sue doti di scultore. Da allora firm\u00f2 le pi\u00f9 importanti automobili Citro\u00ebn fino al 1964, tra cui la 2CV e la DS.\nGli eventi e le conseguenze della seconda guerra mondiale si scontrarono spesso con il carattere imprevedibile e per nulla docile di Bertoni. Nel 1940 venne arrestato per il suo rifiuto di firmare un atto di fedelt\u00e0 alla Francia, in abiura della sua patria d'origine. Nel 1944 fu nuovamente arrestato con l'accusa di aver contribuito al funzionamento della Citro\u00ebn durante il periodo bellico.\nSi trattava, per\u00f2, di una maldestra montatura per addossare l'onta del collaborazionismo a cittadini non francesi, ben presto sgonfiatasi e, nel 1961, definitivamente emendata con la nomina a Cavaliere dell'Ordine delle Arti e delle Lettere francese che Bertoni ricevette dallo scrittore Andr\u00e9 Malraux, allora Ministro della Cultura nel Governo De Gaulle.\nMorte.\nColpito da un \"ictus\" il 6 febbraio 1964, Bertoni mor\u00ec il giorno dopo, all'et\u00e0 di 61 anni, nella cittadina di Antony, dov'\u00e8 sepolto con la moglie Lucienne Marodon e il secondogenito Serge, lontano dall'Italia che non volle rinnegare e ignorato dagli italiani che s'innamorarono delle linee armoniose della Due Cavalli e della Diesse, senza sapere che l'autore era uno di loro."}
{"id": "509800", "revid": "110157", "url": "https://it.wikipedia.org/wiki?curid=509800", "title": "Arcidiocesi di Scutari-Pult", "text": "Larcidiocesi di Scutari-Pult (in latino: \"Archidioecesis Scodrensis-Pulatensis\") \u00e8 una sede metropolitana della Chiesa cattolica in Albania. Nel 2017 contava 167.000 battezzati su 250.300 abitanti. \u00c8 retta dall'arcivescovo Angelo Massafra, O.F.M.\nTerritorio.\nL'arcidiocesi comprende la citt\u00e0 di Scutari, dove si trova la cattedrale di Santo Stefano protomartire.\nIl territorio \u00e8 suddiviso in 43 parrocchie.\nStoria.\nIl primo vescovo noto di Scutari fu Basso (387). Scutari fu originariamente suffraganea di Tessalonica, che era la sede del primate di tutto l'Illirico, ma quando Giustiniano I trasfer\u00ec la primazia a Ocrida, Scutari ne divenne suffraganea. Nell'Alto Medioevo (circa 877) Scutari era suffraganea di Dioclea, e dall'XI secolo fu suffraganea dell'arcidiocesi di Antivari. Non si conosce nessun vescovo dal VII secolo fino alla met\u00e0 del XII secolo.\nLa diocesi di Pult fu eretta nel IX secolo ed era originariamente suffraganea dell'arcidiocesi di Dioclea. Successivamente divenne suffraganea dell'arcidiocesi di Tessalonica. Dal 1340 al 1520 esistettero due diocesi di Pult o Pulati, chiamate rispettivamente Pulati maggiore e Pulati minore.\nVerso la fine del XV secolo la diocesi di Scutari cadde in un periodo di decadenza e fu considerata come diocesi \"in partibus infidelium\" e il suo titolo venne dato a Nicol\u00f2 Lupi, vescovo ausiliare di Treviso e poi a Giacomo de Humano, vescovo ausiliare di Siracusa. Tuttavia il successore Pedro Cardona ebbe l'obbligo di residenza in diocesi. Dal 1524 al 1534 la successione episcopale presenta un'interruzione, seguita da un lungo periodo di sede vacante dal 1543 al 1575. Anche negli anni successivi, fino al 1622, la successione episcopale \u00e8 a tratti discontinua o incerta. Poco dopo il 1530 la diocesi di Suacia fu soppressa e il suo territorio unito a quello della diocesi di Scutari. Il 20 aprile 1641 per l'assenza del vescovo il governo della diocesi di Drivasto fu commesso al vescovo di Scutari; la diocesi di Drivasto fu soppressa poco dopo e il suo territorio unito a quello della diocesi di Scutari.\nAnche la successione dei vescovi di Pult sul finire del XV secolo diviene incerta e si interrompe prima della met\u00e0 del XVI secolo per riprendere solo nel 1656. Durante questo lungo periodo di interruzione \u00e8 noto solo il nome di un vescovo domenicano polacco che era attivo nel 1574. Dal 1654 divenne suffraganea dell'arcidiocesi di Antivari. Nel 1703 la diocesi di Pult cedette alcune parrocchie alla diocesi di Sap\u00eb. La residenza vescovile era nel villaggio di Giovagni o Gioagni (\"Gjoani\").\nIl 14 marzo 1867, in forza del breve \"Ex debito\" di papa Pio IX, la diocesi di Scutari fu unita \"aeque principaliter\" con l'arcidiocesi di Antivari ed elevata conseguentemente al rango di arcidiocesi metropolitana, con suffraganee Alessio, Pult e Sap\u00eb.\nIl 23 ottobre 1886 l'arcidiocesi di Scutari fu nuovamente divisa da quella di Antivari per effetto del breve \"In sublimi\" di papa Leone XIII, rimanendo per\u00f2 arcidiocesi metropolitana e conservando tutte le suffraganee, che le furono confermate con il breve \"Quae catholico nomini\" dello stesso papa Leone XIII del 22 aprile 1887.\nIl 25 gennaio 1930 con il breve \"Incumbentis Nobis\" di papa Pio XI furono ridefiniti i confini tra l'arcidiocesi di Scutari e la diocesi di Sap\u00eb.\nIl 25 gennaio 2005 l'arcidiocesi di Scutari \u00e8 stata unita alla diocesi di Pult e ha assunto il nome attuale.\nNel luglio 2016 \u00e8 stato aperto il museo diocesano di Scutari, il primo di tutta l'Albania. Vi sono conservate immagini ed oggetti sacri risalenti soprattutto al XX secolo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 250.300 persone contava 167.000 battezzati, corrispondenti al 66,7% del totale."}
{"id": "509801", "revid": "466539", "url": "https://it.wikipedia.org/wiki?curid=509801", "title": "Gustavo Montesano", "text": "\u00c8 noto per la militanza nel gruppo rock progressivo argentino dei Crucis e nel gruppo pop spagnolo degli Ol\u00e9 Ol\u00e9. I suoi tratti distintivi a tempi dei Crucis erano la voce delicata ed il virtuosistico stile bassistico.\nBiografia.\nGli anni del conservatorio.\nNel 1965 inizia gli studi di pianoforte, chitarra ed armonia; l'anno seguente forma il gruppo Energia Potable assieme al fratello Marcelo, di cui \u00e8 cantante e chitarrista. La formazione esegue cover di brani di Rolling Stones, Cream, Creedence Clearwater Revival e Traffic. L'anno seguente entra al Conservatorio Nacional de Buenos Aires. Nel 1969 fonda i Consiguiendo Vida con il chitarrista Pino Marrone, il bassista Jos\u00e9 Luis Fern\u00e1ndez ed il batterista Guillermo Conte. Con questo gruppo Montesano inizia a presentare composizioni proprie realizzate il coppia con Fern\u00e1ndez.\nGli anni del progressive.\nNel 1974 forma con Fern\u00e1ndez (basso e voce), Daniel Oil (tastiere) e Daniel \"Topo\" Frenkel (batteria) i Crucis. Montesano, che si occupa della chitarra e della voce, e Fern\u00e1ndez danno vita a delle composizioni di rock sinfonico influenzate dalla Premiata Forneria Marconi, i Focus, i Genesis e gli Emerson, Lake &amp; Palmer. A fine anno Oil e Fern\u00e1ndez abbandonano il gruppo: Montesano passa al basso e chiama alla chitarra il vecchio compagno Pino Marrone. Questi a sua volta porta con s\u00e9 il tastierista Anibal Kerpel. L'anno seguente avviene anche il cambio di batterista: fuori Frenkel e dentro l'uruguayano Gonzalo Farrugia, gi\u00e0 batterista dei compatrioti Psiglo.\nI Crucis riescono ad ottenere un contratto con la principale \"major\" argentina, la RCA. Incidono due dischi di personale rock progressivo con forti influenze sinfoniche: \"Crucis\" (1976) e \"Los delirios del Mariscal\" (1977). I Crucis diventano la formazione di punta del rock argentino, ma si sciolgono. Nello stesso anno Montesano si dedica alla realizzazione di un disco solista: \"Homenaje\". Montesano canta, suona chitarra, tastiere, basso e viene accompagnato dagli ex Crucis e da altri artisti di punta della scena argentina come Charly Garc\u00eda, Pedro Aznar, Jos\u00e9 Luis Fern\u00e1ndez ed Alfredo Toth. Il disco \u00e8 su alti livelli e presenta sonorit\u00e0 assai simili a quelle dei Crucis.\nGli anni della new wave.\nNel 1979, a causa del regime militare di Jorge Rafael Videla, si reca a New York e fonda gli Airport. Ritornato in Argentina fonda con Alejandro De Michele, noto cantante dei Pastoral, i Merl\u00edn, con i quali pubblica nel 1980 un disco di raffinato pop. A completare la formazione troviamo Roberto Villac\u00e9 alle tastiere, Daniel Columbres alla batteria e Gustavo Don\u00e9s al basso.\nL'anno seguente fonda i Montesano, dove canta e suona la chitarra, con il fratello Marcelo alle tastiere, Fernando Ortega al basso, Ricardo Giles alla batteria e Marina Olmi ai cori. La musica del gruppo \u00e8 fortemente influenzata dalla new wave e, per ammissione dello stesso Montesano, dagli Ultravox, la cui musica il cantante conobbe durante un soggiorno a Londra dove ebbe modo di incontrare Midge Ure. A causa del look assai goth, il gruppo viene spesso invitato in spettacoli televisivi suscitando interesse.\nGli anni del pop.\nL'anno seguente viene convocato in Spagna dal produttore Jorge \u00c1lvarez per unirsi ad un nascente gruppo, gli Ol\u00e9 Ol\u00e9, in qualit\u00e0 di chitarrista e compositore. La permanenza nel gruppo dura dieci anni, durante i quali collabora con altri artisti (per esempio suona la chitarra in \"\u00bfD\u00f3nde est\u00e1 el pa\u00eds de las hadas?\" dei Mecano). Nel 1986 produce un singolo di tre pezzi di un gruppo chiamato Para\u00edso Perdido, mentre nel 1987 scopre gli H\u00e9roes del Silencio, dei quali produce le prime due incisioni. Negli anni seguenti produsse anche i El fantastico hombre, i Bala, i Malas artes, i Primate ed il cantante canario Alcides.\nGli anni della sintesi.\nNel 1998 \u00c1lvarez gli propone di realizzare un disco di composizioni di Beethoven, Mozart, Ravel o Vivaldi. arrangiate in stile flamenco con la chitarra accompagnata dalla Royal Philharmonic Orchestra. L'album \u00e8 pronto per il 2000 e viene distribuito in vari paesi (per esempio in Germania ottiene un buon riscontro). Nello stesso anno inizia a lavorare su un nuovo disco solista, che uscir\u00e0 nel 2003: \"Soul &amp; Soil\", un lavoro strumentale di musica new age."}
{"id": "509802", "revid": "619238", "url": "https://it.wikipedia.org/wiki?curid=509802", "title": "GXT", "text": "GXT \u00e8 stato un canale televisivo tematico italiano edito da Jetix Europe (dal 2004 al 2009), Switchover Media (dal 2009 al 2013) e Discovery (dal 2013 al 2014).\nStoria.\nIl canale nasce dalla volont\u00e0 di Jetix Europe (gruppo Disney) di raggiungere il target giovane maschile nella fascia 15-25 anni, offrendo una programmazione improntata su azione, ironia ed eccesso.\nGXT includeva game show giapponesi quali \"Takeshi's Castle\" e \"Ninja Warrior\", programmi di sport entertainment come \"American Gladiators\", \"WWE Afterburn\" e \"WWE Bottom Line\", oltre a tutte le serie prodotte da Guinness World Records; offriva inoltre film commedia, d'azione e dell'orrore mirati al target del canale.\nIl 30 aprile 2008 GXT si trasferisce dal canale 702 alla posizione 146 di Sky.\nIl 1\u00ba giugno 2008 nasce anche la versione \"timeshift\" denominata GXT +1, disponibile sempre esclusivamente a pagamento sulla piattaforma Sky Italia, con la stessa programmazione del canale madre posticipata di un'ora.\nIl 14 gennaio 2013, in seguito alla vendita di Switchover Media, il canale diventa di propriet\u00e0 di Discovery Italia.\nIl 1\u00ba gennaio 2015 GXT chiude per il mancato rinnovo con Sky Italia."}
{"id": "509803", "revid": "767487", "url": "https://it.wikipedia.org/wiki?curid=509803", "title": "Oggetto (linguistica)", "text": "L'oggetto \u00e8 l'elemento sintattico di una frase che realizza la funzione grammaticale di complemento oggetto.\nDal punto di vista sintattico, l'oggetto ha le seguenti propriet\u00e0:\nA seconda della terminologia usata, il complemento oggetto viene detto \"complemento oggetto diretto\", per distinguerlo dal complemento di termine che viene allora chiamato \"complemento oggetto indiretto\"."}
{"id": "509808", "revid": "125252986", "url": "https://it.wikipedia.org/wiki?curid=509808", "title": "Chiese cattoliche di rito orientale", "text": "Le Chiese cattoliche di rito orientale o Chiese \"sui iuris\" orientali sono Chiese particolari in piena comunione con la Santa Sede che conservano le proprie tradizioni cristiane orientali in merito alla spiritualit\u00e0, alla liturgia, a qualche sottolineatura teologica, e alla normativa canonica e disciplinare, che le distinguono dalla Chiesa \"sui iuris\" latina.\nOgnuna \u00e8 retta dal Codice dei canoni delle Chiese orientali e dal diritto canonico proprio. Per esempio, mentre alcune, particolarmente se di tradizione bizantina, ammettono uomini sposati al presbiterato, altre richiedono il celibato dei candidati cattolici, accettando al massimo come sacerdoti sposati alcuni convertiti al cattolicesimo dopo essere stati ordinati nelle corrispondenti chiese ortodosse.\nSpecularmente, anche nel mondo Ortodosso, esistono chiese di rito occidentale.\nDefinizione.\nAll'interno della Chiesa cattolica le Chiese di rito orientale o \"sui iuris\" sono Chiese particolari, distinte per forme di culto liturgico e piet\u00e0 popolare, disciplina sacramentale (cfr. \"Orientalium Ecclesiarum\", 12-18) e canonica (si distinguono il Codice di diritto canonico e il Codice dei canoni delle Chiese orientali), terminologia e tradizione teologica. L'autonomia a cui si riferisce l'espressione \"sui iuris\" \u00e8 stata riconosciuta, fra l'altro, dal Concilio Vaticano II nel decreto\n\"Orientalium Ecclesiarum\" concernente le \"Chiese particolari\" o \"riti orientali\".\nDiversamente dalle \"famiglie\" o \"federazioni\" di Chiese formate dal riconoscimento mutuo di corpi ecclesiali distinti (come la Comunione anglicana o la Federazione mondiale luterana), la Chiesa cattolica si considera un'unica Chiesa incarnata in una pluralit\u00e0 di Chiese locali o particolari, essendo \"una realt\u00e0 ontologicamente e temporalmente preesistente ad ogni Chiesa individuale particolare\".\nPertanto, essendo in piena comunione con il papa e quindi fra loro, le Chiese \"sui iuris\" rendono presente in ciascuna di esse, in ciascuna loro porzione (diocesi ed eparchia), e nel loro insieme, l'unica Chiesa cattolica.\nDipendono da un dicastero specifico della Santa Sede: la Congregazione per le Chiese orientali.\nTipologie di Chiese \"sui iuris\".\nIl Codice dei canoni delle Chiese orientali (CCEO) distingue quattro categorie di Chiese \"sui iuris\".\nChiesa patriarcale.\n\u00c8 guidata da un patriarca, il quale la governa assistito dal sinodo della Chiesa patriarcale, composto da tutti i vescovi di tale Chiesa, e da uno speciale sinodo permanente, ristretto, composto dal patriarca e da quattro vescovi. Il patriarca viene eletto dal sinodo della Chiesa patriarcale; una volta eletto, il nuovo patriarca \u00e8 tenuto a notificare l'avvenuta elezione al papa, il quale poi concede la \"ecclesiastica communio\". La Chiesa patriarcale gode di grande autonomia dalla Santa Sede nell'esercizio dei poteri di governo. L'ultima Chiesa patriarcale istituita dalla Santa Sede \u00e8 quella cattolica copta nel 1895.\nChiesa arcivescovile maggiore.\n\u00c8 guidata da un arcivescovo maggiore e ha la stessa struttura della Chiesa patriarcale. La differenza consiste nella modalit\u00e0 di elezione dell'arcivescovo maggiore: una volta eletto dal sinodo della Chiesa arcivescovile maggiore, non si limita a notificare l'avvenuta elezione al papa, ma deve ottenere la sua conferma prima della cerimonia di intronizzazione.\nChiesa metropolitana \"sui iuris\".\n\u00c8 guidata da un metropolita nominato dal papa, il quale gli conferisce il pallio in segno di comunione gerarchica. Il metropolita \u00e8 assistito dal consiglio dei gerarchi e ha giurisdizione reale sui vescovi e i fedeli della sua Chiesa \"sui iuris\". Questa categoria di Chiesa gode di meno autonomia rispetto alle due precedenti, ma ha comunque poteri maggiori di una conferenza episcopale latina. La pi\u00f9 recente Chiesa metropolitana \"sui iuris\" \u00e8 la Chiesa greco-cattolica ungherese, istituita nel XVIII secolo ed elevata a Chiesa metropolitana da papa Francesco il 20 marzo 2015. La pi\u00f9 recente \"ex novo\" \u00e8, invece, la Chiesa cattolica eritrea, istituita da papa Francesco il 19 gennaio 2015 separandola dalla Chiesa cattolica etiope.\nAltre Chiese \"sui iuris\".\nIn questa categoria sono comprese tutte le altre Chiese \"sui iuris\" che non sono n\u00e9 patriarcali, n\u00e9 arcivescovili maggiori n\u00e9 metropolitane \"sui iuris\". Ognuna di esse \u00e8 guidata da un gerarca, che non \u00e8 necessariamente insignito del carattere episcopale, \u00e8 nominato dal papa e guida la propria Chiesa senza sinodo n\u00e9 consiglio dei gerarchi. Ognuna di queste Chiese \u00e8 retta da un diritto particolare che stabilisce la sua struttura e i suoi rapporti con la Santa Sede.\nComunit\u00e0 cattoliche orientali non \"sui iuris\".\nNon tutte le comunit\u00e0 cattoliche orientali sono ufficialmente costituite in \"Chiese \"sui iuris\"\": in alcuni Paesi, dove il numero dei fedeli \u00e8 particolarmente esiguo, essi sono sottoposti alla giurisdizione di ordinari di altri riti (sia latini che di altri riti orientali), definiti per ogni singolo caso dalla Santa Sede. Ad esempio, i cristiani della Chiesa cattolica di rito bizantino-slavo in Polonia sono affidati alla cura pastorale del vescovo latino di Siedlce; i fedeli della Chiesa greco-cattolica albanese sono sottoposti alla giurisdizione dell'amministrazione apostolica dell'Albania meridionale; gli ordinariati di Francia e del Brasile comprendono fedeli di pi\u00f9 riti; i greco-cattolici del Montenegro fanno capo al vescovo latino del territorio in cui si trovano.\nElenco delle Chiese \"sui iuris\" orientali.\nNella Chiesa cattolica esistono attualmente, oltre alla Chiesa latina (o occidentale), 23 Chiese \"sui iuris\" orientali in piena comunione con la Chiesa di Roma.\nL'espressione \"Chiesa uniate\".\nChiesa uniate \u00e8 la denominazione comunemente usata per indicare le Chiese dell'Oriente europeo che tra il XV ed il XVI secolo sono tornate in comunione con la Chiesa cattolica. Per questo motivo essa \u00e8 anche detta \"Chiesa greco-cattolica\", ad indicare la compresenza di obbedienza romana e utilizzo del rito di tradizione greca e costantinopolitana. Riconoscono pertanto l'autorit\u00e0 giurisdizionale del vescovo di Roma e ne condividono la fede e la teologia, ma conservano strutture, disciplina, tradizioni e liturgia proprie del Rito bizantino, similmente alla Chiesa ortodossa, sebbene presentando differenze sostanziali, secondo una formula gi\u00e0 indicata dal Concilio di Firenze.\nIn particolare prende il nome di Chiesa uniate quella sorta in seguito all'Unione di Brest (1596), nell'ambito dell'Unione tra il regno di Polonia e il granducato di Lituania. L'Unione di Lublino nel 1569 aveva comportato uno stretto vincolo tra il regno di Polonia (che era cattolico) alla Lituania propriamente detta (anch'essa cattolica) e anche ai territori da quest'ultima dipendenti, abitati da popolazioni slave di religione greco-ortodossa. Il compromesso fu appunto di ottenere un'unit\u00e0 religiosa nell'ambito dell'obbedienza romana, mantenendo per\u00f2 i rituali bizantini.\nIn seno alla Chiesa cattolica, in modo ricorrente, nacque, per\u00f2 una diffidenza per la Chiesa uniate. In particolare i gesuiti, che pure con Piotr Skarga avevano difeso la Chiesa uniate, si impegnarono per riportare nell'ambito del rito latino i cattolici di quei territori.\nAnalogamente nel corso del XVII secolo i cristiani \"orientali\" che dimoravano nei territori soggetti al regno d'Ungheria adottarono sostanzialmente la stessa formula: dogmi cattolici, \"obbedienza\" al papa di Roma, ma conservazione del rito bizantino: nel 1646 gli ortodossi della Rutenia subcarpatica e nel 1698 quelli della Transilvania.\nL'espressione \"Chiesa uniate\" venne da allora usata per indicare i cattolici della Chiesa greco-cattolica rutena oltre a quelli della Chiesa greco-cattolica ucraina, e a volte veniva non correttamente applicata a tutti i cattolici di rito orientale delle 15 chiese di rito bizantino.\nLa Santa Sede nel 1927 incaric\u00f2 la Congregazione per le Chiese orientali di elaborare un codice di diritto canonico proprio per queste Chiese.\nIl termine \"uniate\" in alcune lingue e in alcune culture aveva, per\u00f2, assunto una valenza spregiativa e i documenti del Concilio Vaticano II lo evitano accuratamente. In ambito \"ortodosso\" non mancano tuttora le polemiche nei confronti degli \"uniati\"."}
{"id": "509811", "revid": "363629", "url": "https://it.wikipedia.org/wiki?curid=509811", "title": "Ay", "text": ""}
{"id": "509814", "revid": "77358", "url": "https://it.wikipedia.org/wiki?curid=509814", "title": "Arcidiocesi di Shkodr\u00eb", "text": ""}
{"id": "509817", "revid": "2194936", "url": "https://it.wikipedia.org/wiki?curid=509817", "title": "Consiglio regionale (Italia)", "text": "Il Consiglio regionale \u00e8 l'organo legislativo rappresentativo di ogni regione, previsto dall' della Costituzione della Repubblica.\nIl consiglio \u00e8 un organo della regione che, analogamente ad altri organi di rilevanza costituzionale, dispone di personalit\u00e0 giuridica, regolamenti autonomi, un proprio bilancio ed un proprio personale, distinti da quelli della giunta regionale. I consigli delle regioni a statuto ordinario sono stati istituiti dopo il 1970.\nA livello nazionale i Consigli sono coordinati attraverso la Conferenza dei presidenti delle assemblee legislative delle regioni e delle province autonome. A livello europeo, i presidenti dei Consigli regionali partecipano alla Conferenza delle assemblee legislative regionali europee (CALRE).\nIl consiglio della Sicilia, istituito nel 1947, \u00e8 invece chiamato dallo statuto speciale col nome di Assemblea regionale siciliana e i suoi componenti hanno il rango di deputati, mentre il consiglio dell'Emilia-Romagna, in virt\u00f9 di quanto disposto dal nuovo statuto ordinario, prende attualmente il nome di Assemblea legislativa.\nStoria.\nIn Sicilia fu concessa un'autonomia speciale dal Re Umberto II con R.D. del 15 maggio 1946 e rinacque, dopo le elezioni regionali del 30 aprile 1947, il 25 maggio 1947, un'assise legislativa denominata \"Assemblea regionale siciliana\".\nSubito dopo nacquero i consigli regionali di altre tre regioni a statuto speciale (1948 il Trentino-Alto Adige, 1949 i consigli di Sardegna e Valle d'Aosta), mentre nel 1963 quello del Friuli-Venezia Giulia.\nCon le elezioni regionali del 1970 si ha invece la nascita dei Consigli delle regioni ordinarie.\nElezione.\nCon la legge costituzionale n\u00b01/1999, ai sensi del rinnovato articolo 122 della Costituzione, il sistema elettorale regionale \u00e8 rimesso alla disciplina delle singole regioni nel rispetto dei principi fondamentali stabiliti dalla legge dello Stato.\nI Consiglieri sono eletti dai cittadini italiani residenti nella regione che siano maggiorenni entro il primo giorno dell'elezione; sono eletti senza alcun vincolo di mandato.\n\u00c8 previsto un sistema di elezione proporzionale con premio di maggioranza (introdotto con la legge 43/1995, valida per le regioni ordinarie), per cui \u00e8 stabilito un premio variabile di un certo numero di consiglieri, il cui effetto \u00e8 quello di attribuire alla coalizione dei partiti vincente sempre la maggioranza dei consiglieri in seno al Consiglio regionale.\nLa legge determina i casi di esclusione dall'elettorato attivo e da quello passivo, nonch\u00e9 la disciplina dei subentri.\nEsclusione elettorato attivo.\nSono esclusi dall'elettorato attivo della regione:\nEsclusione elettorato passivo.\nSono esclusi dall'elettorato passivo della regione:\nLa carica di consigliere regionale \u00e8 inoltre incompatibile con quella di deputato, senatore o parlamentare europeo (), anche se poi la legge ordinaria concede tre mesi per optare fra queste cariche.\nScioglimento.\nIl Consiglio regionale pu\u00f2 essere sciolto (Art. 126 della costituzione):\nComposizione.\nI Consigli regionali, per le regioni a statuto ordinario, sono composti da un minimo di 20 ad un massimo di 80 consiglieri, secondo quanto stabilito dai singoli statuti regionali. Il decreto-legge n. 138 del 13 agosto 2011 prevede che il numero massimo di consiglieri, escluso il presidente, deve essere uguale o inferiore a 20 per le regioni con una popolazione fino a un milione di abitanti; uguale o inferiore a 30 per le regioni con una popolazione fino a due milioni di abitanti; uguale o inferiore a 40 per le regioni con una popolazione fino a quattro milioni di abitanti; uguale o inferiore a 50 per le regioni con popolazione fino a sei milioni di abitanti; uguale o inferiore a 70 per le regioni con una popolazione fino ad otto milioni di abitanti; uguale o inferiore a 80 per le regioni con una popolazione superiore ad otto milioni di abitanti. Il decreto si ispira alla corrispondente legislazione amministrativa e considera esterno ed aggiuntivo il seggio riservato al presidente della regione. Ben pi\u00f9 generosi sono invece i parametri delle regioni a statuto speciale, che variano da un minimo di 35 consiglieri per la Valle d'Aosta (uno ogni 4 000 abitanti) ad un massimo di 70 per la Sicilia (uno ogni 70 000 abitanti).\nFunzioni.\nLe funzioni del Consiglio regionale si suddividono in funzioni:\nIl Consiglio regionale esplica le funzioni legislative sulle materie di competenza regionale. In particolare legifera sulle materie su cui la Regione ha competenza esclusiva, e in quelle su cui la Regione ha competenza complementare riguardo a quella dello Stato, rispetto alle quali legifera nei limiti e nei modi stabiliti dalla legge ordinaria (art. cost.). Il Consiglio ha potere di iniziativa legislativa ordinaria, in quanto ha la facolt\u00e0 di presentare al Parlamento, proposte di legge anche per materie per le quali non ha competenza, ma che hanno rilevanza per la Regione. Spetta al Consiglio regionale, l'approvazione e la modifica dello Statuto regionale.\nSpettano al Consiglio l'amministrazione degli uffici e dei servizi dell'ente regione, e l'organizzazione del personale regionale, oltre che le funzioni regolamentatrici riservategli dallo Statuto regionale.\nIl Consiglio regionale esplica funzioni di controllo sull'operato del Presidente della Giunta regionale e della Giunta regionale. In particolare il Consiglio approva, entro il 31 dicembre di ogni anno, il bilancio di previsione della Regione redatto dalla giunta. In mancanza di tale approvazione, tramite legge regionale, il Consiglio regionale, pu\u00f2 autorizzare la giunta ed il presidente, all'esercizio provvisorio. Sempre il Consiglio approva, entro il 31 luglio di ogni anno, il bilancio consuntivo della Regione per l'esercizio dell'anno precedente (ad esempio entro il 31 luglio del 2000 si doveva approvare il bilancio consuntivo del 1999).\nQueste funzioni, svolte su materie di interesse regionale, vengono normalmente svolte tramite delle commissioni consiliari, appositamente costituite.\nLa maggior parte degli statuti delle regioni ordinarie attribuisce al Consiglio il potere di determinare l'indirizzo politico ed amministrativo della regione.\nRegioni a statuto speciale.\nSicilia.\nIn Sicilia l\u2019organo legislativo, in forza della particolare autonomia dell\u2019isola e della sua storia, ha dignit\u00e0 parlamentare e prende il nome di Assemblea regionale siciliana. Si tratta del primo organo legislativo della Repubblica italiana tornato a riunirsi dopo la seconda guerra mondiale, nel 1947, \u00e8 composto da 70 deputati regionali, a partire dalle elezioni regionali del 2017. La sede dell'Assemblea \u00e8 il Palazzo dei Normanni, a Palermo, capoluogo dell'isola.\nSardegna.\nIl Consiglio regionale della Sardegna \u00e8 composto, a partire dalle elezioni del 2014, da 60 consiglieri eletti ogni 5 anni. Ha sede a Cagliari.\nFriuli-Venezia Giulia.\nIl Consiglio regionale del Friuli-Venezia Giulia (sl. \"De\u017eelni koncil\", ted. \"Regionalrat\") svolge la sua attivit\u00e0 a Trieste ed \u00e8 composto da 49 membri. Ciascun consigliere regionale per poter esercitare le sue funzioni deve prestare giuramento davanti all'assemblea secondo la formula: \"Giuro di essere fedele alla Repubblica e di esercitare il mio ufficio al solo scopo del bene inseparabile dello stato e della regione\".\nDopo averlo fatto in lingua italiana, \u00e8 data facolt\u00e0 ai consiglieri di ripetere il giuramento anche in una delle lingue dei gruppi linguistici della regione (friulano, sloveno e tedesco).\nTrentino-Alto Adige.\nIl Consiglio regionale del Trentino-Alto Adige svolge le sue attivit\u00e0 a Trento e a Bolzano, in due sessioni separate di uguale durata. Ha anche la denominazione in tedesco di \"Regionalrat Trentino-S\u00fcdtirol\".\nIl Consiglio regionale non \u00e8 eletto direttamente, ma \u00e8 composto dai consiglieri dei due consigli delle province autonome di Trento e di Bolzano. Prima della riforma del 2001 avveniva l'opposto: veniva eletto il Consiglio regionale, e i consiglieri erano anche consiglieri provinciali della provincia in cui erano stati eletti.\nIl Consiglio regionale \u00e8 per questo privo di quasi tutti i poteri assegnatigli, in quanto esercitati dei Consigli delle due province autonome di Trento e di Bolzano.\nValle d'Aosta.\nIn Valle d'Aosta il Consiglio regionale ha anche il nome francese di \"Conseil de la Vall\u00e9e\", ed \u00e8 composto da 35 membri.\nGruppi consiliari.\nCdx: 2 Pour l'Autonomie, 1 Polo di Lombardia, 1 Rifare l'Italia, 5 Gruppo La Civica (2 Civica Trentina, 1 Progetto Trentino, 1 Enzian, 1 Perspektiven F\u00fcr S\u00fcdtirol); 2 Gruppo Autonomisti Popolari-Fassa (1 Autonomisti Popolari, 1 Associazione Fassa); 2 Die Freiheitlichen, 1 Liga Veneta Repubblica, 2 Progetto FVG, 1 Regione Futura FVG, 1 Rete Civica Progetto E-R, 1 Civitas Umbria, 3 Valore Abruzzo, 1 Azione Politica, 2 Popolari per l'Italia, 2 Orgoglio Molise, 2 La Puglia Domani, 2 Forza Azzurri-Occhiuto Presidente, 6 #Diventer\u00e0Bellissima, 4 Attiva Sicilia, 3 MpA, 2 Sicilia Futura, 1 Ora Sicilia al Centro, 11 Partito Sardo d'Azione, 3 Riformatori Sardi, 1 Fortza Paris, 1 Sardegna 20Venti, 1 Sardegna Civica, 1 Sardegna Forte e 4 indipendenti di centro-destra.\nCsx: 1 Lista Monviso, 2 Alliance Valdotaine (1 UVP, 1 ALPE), 2 VdA Unie (di cui 1 Mouv'), 2 Il Veneto che Vogliamo, 2 Cittadini per Bolzonello Presidente, 2 Patto per l'Autonomia, 3 Lista Ferruccio Sansa Presidente, 1 Bonaccini Presidente, 1 Legnini Presidente, 1 Italia in Comune, 3 DemoS, 2 Lista Civica Zingaretti, 1 Movimento POP, 6 De Luca Presidente, 2 Campania Libera, 1 PSI, 1 PAI, 5 Con Emiliano, 1 Prospettive Lucane, 5 Partito Progressista e 4 indipendenti di centro-sinistra.\nCentro: 2 Moderati, 7 Union Valdotaine, 2 Stella Alpina, 1 Lombardi Civici Europeisti, 15 S\u00fcdtiroler Volkspartei, 3 Partito Autonomista Trentino Tirolese, 4 Team K, 1 Unione per il Trentino, 2 Noi Campani/Noi di Centro, 2 Fare Dem-Popolari ( 1 Fare Democratico, 1 l'Italia \u00e8 Popolare), 1 Centro Democratico e 6 Popolari con Emiliano.\nAltri: 2 Movimento 4 Ottobre, 2 S\u00fcd-Tiroler Freiheit, 1 Onda Civica Trentino, 1 Partecipazione Attiva, 1 R2020, 1 Sicilia Vera, 2 DemA-De Magistris Presidente e 5 indipendenti ex-M5S."}
{"id": "509818", "revid": "1543377", "url": "https://it.wikipedia.org/wiki?curid=509818", "title": "John Byrne (fumettista)", "text": "Sin dalla met\u00e0 degli anni ottanta Byrne ha lavorato praticamente su ogni principale supereroe dei fumetti statunitensi. I suoi lavori pi\u00f9 famosi sono stati sugli X-Men e i Fantastici Quattro (per la Marvel Comics) e sul rilancio di Superman nel 1986 (per la DC Comics). Durante gli anni novanta ha prodotto qualche serie \"creator-owned\" come i \"Next Men\" e \"Danger Unlimited\" per la Dark Horse Comics.\nInizi.\nByrne nacque a Walsall, West Midlands, e crebbe a West Bromwich, Inghilterra, dove visse con i genitori (Frank e Nelsie) e la nonna materna. Mentre viveva l\u00ec, prima che la sua famiglia emigrasse in Canada quando John aveva 8 anni, divenne un appassionato di supereroi guardando in televisione \"The Adventures of Superman\".\nIl primo fumetto Marvel Comics che lesse fu \"Fantastic Four\" n. 5 del luglio 1962. In seguito avrebbe ricordato di aver pensato \"che l'albo fosse superiore a qualsiasi altra cosa la DC Comics pubblicasse all'epoca\". Lo stile di disegno di Jack Kirby ebbe un'influenza particolare sul giovane Byrne, che rimase ammirato dalle tavole del maestro.\nNel 1970, mentre frequentava l'Alberta College of Art and Design di Calgary, cre\u00f2 il supereroe parodia \"Gay Guy\" per il giornalino scolastico, che scherzava circa gli stereotipi sugli omosessuali che circolavano tra gli studenti d'arte. In questo periodo, pubblic\u00f2 il suo primo fumetto su \"ACA Comix\" n. 1, la storia \"The Death's Head Knight\".\nByrne lasci\u00f2 il college nel 1973 senza laurearsi. Nell'agosto 1974, ebbe la sua prima esperienza da professionista illustrando un breve racconto di due pagine in bianco e nero apparso in \"Nightmare\" n. 20 della Skywald Publications. Inizi\u00f2 quindi a lavorare come disegnatore freelance per la Charlton Comics.\nMarvel Comics.\nJohn Byrne rifer\u00ec di essere approdato alla Marvel Comics quando lo sceneggiatore Chris Claremont \" ...vide il mio lavoro per la Charlton ed inizi\u00f2 a chiedermi insistentemente di disegnare qualche sua storia\". John inizi\u00f2 presto a disegnare \"The Champions\" e \"Marvel Team-Up\". Disegn\u00f2 per la prima volta gli X-Men in \"Marvel Team-Up\" numero 53.\n\"The Uncanny X-Men\".\nByrne inizi\u00f2 a collaborare con Claremont a partire da \"The Uncanny X-Men\" n. 108 (dicembre 1977). La loro collaborazione, insieme a quella dell'inchiostratore Terry Austin, diede vita a storie classiche come le saghe di Proteus e di Fenice Nera, e la storia \"Giorni di un futuro passato\" (\"Days of Future Past\"), tra le pi\u00f9 apprezzate di sempre dai fan del fumetto. Byrne insistette sul valorizzare il personaggio canadese, Wolverine, e contribu\u00ec a una serie di storie per giustificare la sua presenza nel gruppo, rendendo il personaggio uno dei pi\u00f9 celebri della Marvel. Con il numero 114, Byrne inizi\u00f2 anche a scrivere insieme a Claremont le storie, oltre che a disegnarle. Claremont raccont\u00f2 che \"ad un certo punto John ed io eravamo, nel vero senso della parola, veri collaboratori\". La \"Saga di Fenice Nera\" del 1980 \u00e8 una delle storie pi\u00f9 memorabili della serie. Lo scrittore di fumetti Roy Thomas e lo storico Peter Sanderson fecero notare come questo ciclo di storie possa essere paragonato alla \"Trilogia di Galactus\" di Stan Lee &amp; Jack Kirby. Un capolavoro nella storia della Marvel, con gli autori all'apice della forma\". Byrne ha ripetutamente paragonato la sua collaborazione creativa con Claremont a quella tra Gilbert &amp; Sullivan, e disse che \"litigavano di continuo circa la sorte dei personaggi\". Byrne cre\u00f2 i personaggi di \"Alpha Flight\", Proteus, e Kitty Pryde/Shadowcat durante il periodo passato agli \"X-Men\". Una nuova Confraternita di Mutanti Malvagi, capeggiata da Mystica, fu introdotta in \"Days of Future Past\" (n. 141-142, gen.-feb. 1981), storia nella quale Kitty Pryde, viaggiando nel tempo, cerca di invertire un futuro distopico causato dall'assassinio di un senatore candidato alla presidenza da parte della Confraternita. Byrne ide\u00f2 una trama dove le Sentinelle venivano raffigurate come un pericolo reale all'esistenza della razza mutante. Byrne lasci\u00f2 \"The X-Men\" con il numero 143 (marzo 1981). Durante il suo periodo alla serie, \"The X-Men\" pass\u00f2 da una tiratura bimestrale ad una mensile, grazie al grande aumento delle vendite (che continuarono a lungo anche dopo l'abbandono di Byrne).\nAlla fine degli anni settanta, mentre era il disegnatore fisso regolare di \"X-Men\", Byrne inizi\u00f2 a disegnare anche un altro celebre gruppo di supereroi, \"I Vendicatori\" (\"The Avengers\"). Lavorando principalmente con lo sceneggiatore David Michelinie, egli disegn\u00f2 i numeri dal 164 al 166 e dal 181 al 191. Byrne e Michelinie idearono insieme il personaggio di Scott Lang in \"Avengers\" n. 181 (marzo 1979). I nove numeri di \"Captain America\" disegnati da Byrne, dal 247 al 255 (luglio 1980 - marzo 1981), su sceneggiatura di Roger Stern, inclusero il numero 250, nel quale il personaggio rifletteva sul candidarsi alla presidenza degli Stati Uniti d'America.\n\"Fantastic Four\".\nIl secondo lavoro di Byrne per la Marvel dopo gli \"X-Men\" furono i \"Fantastici Quattro\" (numeri dal 232 al 295, luglio 1981-ottobre 1986), testata alla quale lavor\u00f2 per ben cinque anni, periodo che viene generalmente considerato il migliore per la serie dopo la \"golden age\" di Stan Lee &amp; Jack Kirby. Byrne disse che il suo obiettivo era quello di \"mettere indietro le lancette dell'orologio ... tornare indietro per ritrovare la freschezza che aveva reso grande il fumetto alla sua uscita\". Egli apport\u00f2 una serie di cambiamenti importanti alla serie: La Cosa fu temporaneamente rimpiazzato da She-Hulk, mentre il personaggio stesso ebbe una propria serie dedicata (n. 1-22, anch'essa scritta da Byrne), e la fidanzata storica della Cosa, Alicia Masters, lo lasci\u00f2 per mettersi con la Torcia Umana; il personaggio della Ragazza Invisibile venne sviluppato nel membro pi\u00f9 potente del quartetto, e la maturazione del suo carattere port\u00f2 alla transizione del personaggio da \"Ragazza\" a \"Donna\" Invisibile;, lo storico quartier generale Baxter Building fu distrutto e rimpiazzato dal Four Freedoms Plaza, e l'antagonista storico principale del gruppo, Victor Von Doom, il Dottor Destino, acquis\u00ec uno spessore e un'importanza maggiori. Byrne cit\u00f2 molte ragioni per motivare il suo abbandono della serie, incluse ragioni di \"politica interna\" alla casa editrice.\n\"Alpha Flight\".\nNel 1983, mentre ancora era su \"Fantastic Four\", Byrne inizi\u00f2 a scrivere e disegnare \"Alpha Flight\", gruppo di supereroi canadesi da lui ideato. Sebbene la serie inizialmente and\u00f2 molto bene, con il primo numero che vendette copie, Byrne disse che il titolo \u00abnon fu mai veramente divertente\u00bb e di considerare i personaggi bidimensionali e senza spessore. Uno dei personaggi di \"Alpha Flight\", Northstar, fu comunque il primo supereroe Marvel dichiaratamente omosessuale.\n\"Indiana Jones\".\nNel 1983 Byrne co-scrisse e disegn\u00f2 inoltre i numeri 1 e 2 di \"The Further Adventures of Indiana Jones\", con la storia in due parti \"The Ikons of Ikammanen\".\n\"Incredible Hulk\".\nNel 1985, dopo il numero 28 di \"Alpha Flight\", Byrne scambi\u00f2 la serie con Bill Mantlo, scrittore di \"The Incredible Hulk\". Secondo Byrne, egli aveva discusso ed illustrato le proprie idee per \"Hulk\" con l'editor-in-chief Jim Shooter prima di approdare alla serie, ma una volta approdato al fumetto, Shooter rifiut\u00f2 le sue proposte. Byrne scrisse e disegn\u00f2 i numeri dal 314 al 319. L'ultimo numero vide il matrimonio tra Bruce Banner e Betty Ross.\nDC Comics.\n\"The Untold Legend of the Batman\".\nAll'inizio del 1980, Byrne esegu\u00ec il suo primo lavoro per la DC Comics, disegnando il primo numero della miniserie \"The Untold Legend of the Batman\". Byrne aveva sempre voluto disegnare \"Batman\", ed ebbe disponibile una finestra temporale di tre mesi durante la quale non era sotto contratto con la Marvel. Venuto a conoscenza della serie \"Untold Legend\", Byrne contatt\u00f2 l'editore Paul Levitz per esprimere il suo interesse al progetto. La DC prese in seria considerazione la sua offerta, ma fu soltanto alla fine del secondo mese di pausa di Byrne che John ricevette la sceneggiatura del primo numero con l'incarico di disegnarlo. Byrne disse a Levitz che ormai non aveva pi\u00f9 il tempo necessario per disegnare tutta la miniserie, nonostante la DC si offrisse di raddoppiargli il compenso. Byrne disegn\u00f2 quindi solo il primo numero, che venne inchiostrato da Jim Aparo.\n\"Superman - The Man of Steel\".\nVerso la fine del suo periodo alla Marvel, Byrne venne ingaggiato dalla DC Comics per rilanciare il personaggio di punta della casa editrice, Superman. Il tutto faceva parte di una pi\u00f9 ampia operazione di ristrutturazione e rinnovamento della compagnia a seguito della miniserie \"Crisis on Infinite Earths\". In particolare, il rinnovo operato da Byrne sul personaggio di Superman ottenne ampia risonanza e copertura mediatica anche al di fuori del ristretto mondo degli appassionati di fumetti, con articoli sul \"Time\" e sul \"The New York Times\".\nAll'epoca, Byrne disse: \u00abSto riportando Superman alle sue origini ... Si tratta, in definitiva, del Superman di Siegel e Shuster che incontra quello della Fleischer nel 1986\u00bb.\nByrne ridusse significativamente i poteri di Superman (sebbene restasse uno degli eroi pi\u00f9 potenti sulla Terra), elimin\u00f2 la Fortezza della Solitudine e il supercane Krypto, mantenne in vita Jonathan e Martha Kent anche nell'et\u00e0 adulta di Clark in modo che potessero godere dei trionfi del figlio adottivo, e fornirgli consigli e conforto quando ne aveva bisogno. Inoltre Byrne utilizz\u00f2 l'idea di Marv Wolfman di rendere Lex Luthor un uomo d'affari di successo oltre che un genio scientifico logorato dal desiderio di vendetta nei confronti di Superman. Byrne \"cancell\u00f2\" il periodo adolescenziale di Clark Kent come Superboy; nella sua versione della storia, Clark non indossa il costume da supereroe fino all'et\u00e0 adulta.\nNella mitologia di Superman, Byrne ide\u00f2 un Clark Kent pi\u00f9 aggressivo ed estroverso rispetto alle precedenti incarnazioni, persino giocatore di successo di football studentesco alle superiori. Inoltre, Byrne cerc\u00f2 di spiegare come mai nessuno si accorga che Clark Kent sia Superman dato che non indossa nessuna maschera che ne celi il volto, con l'espediente che egli fa vibrare il proprio volto grazie alla sua super-velocit\u00e0 in modo da rendere sfocata la sua immagine nelle fotografie, e con il fatto che Kent faccia sollevamento pesi in palestra per spiegare come mai l'umano Clark abbia un fisico imponente come quello dell'alieno Superman. Il Superman di Byrne sente che le sue radici pi\u00f9 profonde sono sulla Terra, e che il suo pianeta natale Krypton, \"\u00e8 una maledizione per lui\".\nLa versione di Byrne dell'origine di Superman debutt\u00f2 nella miniserie in sei numeri \"Man of Steel\" (luglio\u2013settembre 1986), il cui primo numero usc\u00ec con due copertine diverse entrambe opera di Byrne.\nByrne disegn\u00f2 anche sei numeri della miniserie \"Legends\" (novembre 1986 \u2013 maggio 1987) durante questo periodo. Scrisse e disegn\u00f2 due testate mensile dedicate a Superman: il nuovo \"Superman\" ripartito dal numero 1 (gennaio 1987) e \"Action Comics\", nel quale, iniziando dal numero 584, Superman faceva coppia con altri eroi dell'universo DC. L'originale albo di \"Superman\" venne re-intitolato \"The_Adventures of Superman\" a partire dal numero 424, inizialmente scritto da Marv Wolfman con disegni di Jerry Ordway, ma la testata venne poi rilevata da Byrne stesso dopo un anno per i numeri 436\u2013442 e 444. Dato che il 1988 segn\u00f2 il cinquantesimo anniversario della nascita di Superman, Byrne mise in atto altri progetti collegati al personaggio: scrisse la graphic novel \"Superman: The Earth Stealers\" e tre miniserie da quattro numeri ciascuna: \"The World of Krypton\", \"The World of Metropolis\", e \"The World of Smallville\". Si occup\u00f2 della copertina del numero del 14 marzo 1988 di \"Time\" dedicata a Superman. Dopo il suo iniziale lavoro su Superman nel periodo 1986-1988, Byrne sarebbe tornato come inchiostratore ospite in \"Adventures of Superman Annual\" n. 2 e \"Superman\" n. 50 nel 1990.\nByrne pass\u00f2 circa due anni a lavorare su Superman prima di lasciare la DC. La sua insoddisfazione deriv\u00f2 dal fatto di non sentirsi veramente supportato dalla dirigenza DC. Inoltre, esisteva un dissidio tra l'artista e la casa editrice circa il fatto che la versione di Superman che la DC sponsorizzava per il merchandising era contraria alla versione del personaggio di Byrne nei fumetti.\nRitorno alla Marvel.\n\"Star Brand\".\nNel 1986, la Marvel inizi\u00f2 a pubblicare una nuova linea di testate supereroistiche creata dall'Editor-in-Chief Jim Shooter, ambientate in un universo parallelo e diverso rispetto a quello canonico della Marvel, chiamato \"New Universe\". Nel 1987, il New Universe vide una rivisitazione da parte dell'Editor-in-Chief Tom DeFalco, e Byrne venne ingaggiato per occuparsi della testata di punta, \"Star Brand\" (rinominato \"The Star Brand\" durante il periodo di Byrne), a partire dal numero 11 e proseguendo fino alla cancellazione della serie otto numeri dopo, quando la Marvel decise di \"cancellare\" il New Universe.\n\"Avengers West Coast\".\nNel 1989, dopo aver lasciato \"Superman\", Byrne torn\u00f2 a lavorare per la Marvel Comics. Per il suo lavoro sulla serie \"West Coast Avengers\" (numeri 42\u201357, presto rinominata \"Avengers West Coast\") fu data all'artista la completa libert\u00e0 creativa per realizzare quella che era \"la sua \"Visione\" della storia\". Visione era un supereroe Marvel membro dei Vendicatori, un androide originariamente creato dal supercattivo Ultron costruito con il corpo della Torcia Umana Originale. Visione si era unito alla squadra, aveva sposato Scarlet Witch, ed era diventato padre di due figli. Byrne cambi\u00f2 radicalmente tutto questo, rivelando che Ultron aveva mentito circa la creazione di Visione. La Torcia Umana Originale venne ritrovata e si un\u00ec ai Vendicatori della Costa Ovest. Visione venne smembrato e privato delle sue emozioni umane. I gemelli della coppia si rivelarono essere pezzi dell'anima del demone Mefisto. In aggiunta a questi cambiamenti, il periodo di Byrne sulla serie \u00e8 ricordato anche per l'introduzione dei Great Lakes Avengers, un eclettico gruppo di nuovi supereroi.\n\"The Sensational She-Hulk\".\nDurante la permanenza di She-Hulk nelle file dei Fantastici Quattro, il personaggio apparve in \"Marvel Graphic Novel\" n. 18 (nov. 1985) in una storia intitolata \"The Sensational She-Hulk\", scritta e disegnata da Byrne.\nSu richiesta dell'editore Mark Gruenwald, nel 1989 Byrne scrisse e disegn\u00f2 una nuova serie, \"The Sensational She-Hulk\". Gruenwald voleva che la serie differisse parecchio dall'impostazione data al personaggio nella precedente \"The Savage She-Hulk\", e Byrne mise in atto per She-Hulk uno dei suoi progetti pi\u00f9 importanti ed innovativi del suo secondo periodo alla Marvel. Byrne impost\u00f2 la nuova serie dandole una connotazione sexy-umoristica e She-Hulk, consapevole di trovarsi in un fumetto, infrangeva spesso la \"Quarta parete\", sviluppando un rapporto di amore-odio con l'autore delle sue storie (Byrne stesso), criticando le sue scelte, lo stile di disegno, lo sviluppo del suo personaggio, ecc. Byrne lasci\u00f2 la serie dopo aver scritto e disegnato otto numeri. All'artista era stato chiesto di fornire qualche idea e supporto allo sceneggiatore Dwayne McDuffie per la storia \"She-Hulk: Ceremony\", ma secondo Byrne, gran parte delle sue osservazioni e consigli furono del tutto ignorati, e l'editore, Bobbie Chase, \"riscrisse le sue sceneggiature per renderle coerenti con quanto raccontato in \"Ceremony\"\". Entrato in contrasto con DeFalco, Byrne disse di essere stato licenziato dalla serie per gravi divergenze artistiche. Successivamente sarebbe tornato a scrivere e disegnare i numeri dal 31 al 50 di \"She-Hulk\", questa volta alle dipendenze della nuova redattrice Ren\u00e9e Witterstaetter (subentrata a DeFalco). Tornato ad occuparsi della serie, Byrne cancell\u00f2 con un \"colpo di spugna\" tutto quanto successo durante il suo periodo di assenza, ricominciando a scrivere le storie del personaggio dal punto nel quale aveva interrotto.\n\"Namor, the Sub-Mariner\".\nNell'aprile 1990 Byrne inizi\u00f2 una nuova serie, \"Namor, the Sub-Mariner\". Byrne mette l'antieroe Namor a capo della compagnia Oracle Inc., azienda ecologista che si occupa di tutelare gli oceani. Il personaggio viene trattato in modo totalmente diverso rispetto al passato, il fatto che Namor sia l'anfibio principe di Atlantide passa in secondo piano, e vengono enfatizzate le prerogative dell'uomo. Dopo aver scritto e disegnato 25 numeri della serie, Byrne disse al redattore Terry Kavanagh di iniziare ad essere stanco della serie e di pensare che la collaborazione con un altro artista avrebbe potuto ispirargli un approccio pi\u00f9 fresco alla testata. Kavanagh sugger\u00ec il nome del disegnatore esordiente Jae Lee, e Byrne continu\u00f2 in qualit\u00e0 di sceneggiatore fino al numero 32.\n\"Iron Man\".\nByrne si occup\u00f2 di scrivere \"Iron Man\" per i numeri dal 258 al 277 (luglio 1990-febbraio 1992), su disegni di John Romita Jr. e successivamente di Paul Ryan. Egli lanci\u00f2 una seconda \"Armor Wars\", ristabil\u00ec il Mandarino come nemico principale di Iron Man, e rispolver\u00f2 anche il mostro anni cinquanta pre-Marvel Fin Fang Foom. Durante il periodo passato alla serie, Byrne divenne il primo sceneggiatore a \"riscrivere\" le origini di Iron Man, rimuovendo gli espliciti riferimenti alla Guerra del Vietnam, e collegando Wong-Chu, l'uomo che aveva catturato Tony Stark, con il Mandarino.\nDark Horse Comics.\nNegli anni novanta, Byrne inizi\u00f2 a lavorare su personaggi originali creati da lui stesso per la casa editrice Dark Horse Comics. Questo fatto port\u00f2 alla rottura graduale del trend generale dell'epoca secondo il quale tutti gli artisti maggiori erano spartiti tra Marvel e DC, e port\u00f2 vari autori a proporre i propri lavori ed idee ad editori diversi.\n\"John Byrne's Next Men\".\nIl primo titolo di Byrne per la Dark Horse fu \"Next Men\", opera che egli considerava pi\u00f9 adulta e \"dark\" rispetto ai suoi lavori precedenti. I Next Men erano cinque giovani risultato di un esperimento governativo segreto. \"Next Men\" dur\u00f2 fino al numero 30 nel 1994, quando Byrne termin\u00f2 la serie, promettendo per\u00f2 di riprendere \"tra 6 mesi massimo\". Cosa mai verificatasi.\nCarriera successiva.\nNel corso degli anni successivi, Byrne lavor\u00f2 ancora sia per la Marvel, che per la DC, e anche per altri editori. Nel 1989 si occup\u00f2 di scrivere \"Batman\" n. 433-435 (maggio\u2013giugno 1989). Torn\u00f2 ad occuparsi degli \"X-Men\" dal 1991 al 1992, succedendo a Chris Claremont, che aveva lasciato la serie dopo 17 anni. Il ritorno di Byrne come nuovo sceneggiatore della testata fu breve, in quanto scrisse solo \"Uncanny X-Men\" dal 281 al 285 e n. 288 con Whilce Portacio, e \"\" n. 4\u20135 con disegni di Jim Lee. Nel 1995, Byrne produsse una nuova graphic novel crossover Marvel/DC intitolata \"Darkseid vs. Galactus: The Hunger\".\nPass\u00f2 poi a lavorare su \"Wonder Woman\" dal 1995 al 1998. Durante questo periodo, elev\u00f2 la supereroina al rango di divinit\u00e0 che successivamente sarebbe assunta al Monte Olimpo in qualit\u00e0 di \"Dea della verit\u00e0\".\nNella serie \"\", Byrne raccont\u00f2 nuovamente alcune delle prime storie di Spider-Man, modificando alcuni aspetti chiave. Alla fine del 1998 divenne lo sceneggiatore di \"The Amazing Spider-Man\", che era in attesa di uno \"svecchiamento generazionale\". L'\"ultimo\" numero di \"The Amazing Spider-Man\" \"serie classica\" fu il 441 (novembre 1998), e poi la Marvel rilanci\u00f2 la testata con un nuovo numero 1 (gennaio 1999) con Howard Mackie ai testi e Byrne ai disegni. Byrne disegn\u00f2 i numeri dall'1 al 18 (dal 1999 al 2000) e scrisse i numeri 13 e 14. Nel 1999, insieme a Ron Garney, scrisse il primo dei sette numeri della nuova serie dedicata a Hulk.\nDal 1999 al 2001, Byrne ritorn\u00f2 agli X-Men per scrivere e disegnare \"\" che dur\u00f2 per 22 numeri. Byrne spieg\u00f2 la cancellazione del titolo dichiarando: \u00abSono stato ufficialmente informato ieri, nonostante il fatto che siano ancora fruttuosi dal punto di vista economico, che svariati titoli dedicati agli X-Men verranno tagliati\u00bb. L'episodio forn\u00ec il presupposto per la sua decisione di non lavorare mai pi\u00f9 per la Marvel Comics.\nControversie.\nNel corso degli anni, Byrne si \u00e8 guadagnato la reputazione di figura controversa. Il suo carattere non facile lo port\u00f2 ad avere varie discussioni con Peter David, Jim Shooter, Joe Quesada, Mark Evanier, Marv Wolfman, Dan Slott, ed Erik Larsen.\nNel 1981, quando Jack Kirby inizi\u00f2 a dichiarare pubblicamente di sentirsi \"derubato\" sia economicamente che artisticamente del suo contributo alla creazione di quasi tutti i maggiori personaggi della Marvel, Byrne scrisse un editoriale nel quale si dichiarava \"orgoglioso\" di essere un \"company man\", un dipendente della Marvel, lasciando intendere che tutti i creativi dovrebbero \"vivere secondo le regole che li circondano\". Steve Gerber e Kirby ironizzarono circa la sua affermazione in \"Destroyer Duck\", disegnando John Byrne come un personaggio dal nome \"Booster Cogburn\", senza spina dorsale e felice di esistere solo come mero ingranaggio della gigantesca corporazione che lo possedeva. Negli anni novanta Erik Larsen cre\u00f2 un cattivo per il suo fumetto \"Savage Dragon\" che si chiamava \"Johnny Redbeard/The Creator\", un'evidente parodia di Byrne; con un enorme cranio ed appendici atrofizzate, in grado di conferire superpoteri indiscriminatamente.\nNel 1982, durante una convention di fumetti svoltasi alla Dallas Fantasy Fair, Byrne fece alcuni commenti negativi su Roy Thomas che furono riportati in \"The Comics Journal\" n. 75 (settembre 1982). Thomas minacci\u00f2 di fare causa a Byrne se egli non si fosse scusato. In una lettera stampata in \"The Comics Journal\" n. 82 (luglio 1983), Byrne ritratt\u00f2 le sue esternazioni, affermando che aveva soltanto riportato quanto aveva sentito dire in giro da altri.\nGail Simone, che lavor\u00f2 insieme a Byrne in \"The All New Atom\" nel 2006, lo descrisse cos\u00ec: \u00abmolto supponente; molti artisti sono supponenti, e io sto bene con essi. In realt\u00e0, penso che John Byrne sia brillante e la sua personalit\u00e0 forte faccia parte di lui\u00bb.\nStile artistico.\nByrne ha definito il suo stile di disegno una \"raccolta di influenze\". Egli cita Neal Adams, Jack Kirby e Steve Ditko come influenze principali, possiede uno stile molto pulito e plastico, ma non disdegna di prendere spunti da altre fonti per modificare costantemente i suoi metodi e far evolvere il proprio stile.\nByrne \u00e8 daltonico verso alcuni toni del verde e del marrone. Durante il primo anno di disegni per \"Iron Fist\", egli credeva che il costume del protagonista fosse di colore marrone.\nVita privata.\nByrne divenne cittadino statunitense naturalizzato nel 1988.\nLa fotografa ed attrice Andrea Braun Byrne \u00e8 stata sua moglie per 15 anni fino al divorzio. Il figlio della Braun avuto da un precedente matrimonio \u00e8 Kieron Dwyer, e Byrne divenne il suo patrigno da quando egli aveva 13 anni fino al divorzio dalla Braun. I due vissero sotto lo stesso tetto solo per poco tempo perch\u00e9 il giovane Dwyer si trasfer\u00ec presto a Los Angeles per andare a vivere con il padre. Byrne incoraggi\u00f2 le aspirazioni di Dwyer come fumettista e le sue raccomandazioni portarono il ragazzo al primo lavoro professionale come disegnatore di \"Batman\" n. 413 (novembre 1987)."}
{"id": "509820", "revid": "37401", "url": "https://it.wikipedia.org/wiki?curid=509820", "title": "John Lindley Byrne", "text": ""}
{"id": "509826", "revid": "41986", "url": "https://it.wikipedia.org/wiki?curid=509826", "title": "Tagichi", "text": ""}
{"id": "509827", "revid": "6923", "url": "https://it.wikipedia.org/wiki?curid=509827", "title": "Alfa Romeo Duetto", "text": ""}
{"id": "509835", "revid": "14806", "url": "https://it.wikipedia.org/wiki?curid=509835", "title": "Jeff Townes", "text": ""}
{"id": "509836", "revid": "1537043", "url": "https://it.wikipedia.org/wiki?curid=509836", "title": "Consulta dei senatori del Regno", "text": "La Consulta dei senatori del Regno (d'Italia) \u00e8 un'associazione costituita il 20 gennaio 1955 da circa 160 ex senatori del vecchio Senato del regno come \"Gruppo vitalizio dei senatori del Regno\", il cui atto di volont\u00e0 fu riconosciuto quale massima autorit\u00e0 monarchica residente in Italia da Umberto II, in una lettera del 3 febbraio dello stesso anno. \nL'associazione ha assunto l'attuale denominazione nel 1965. Dal 2001 esistono due associazioni che si richiamano alla Consulta, una a favore degli eredi diretti di Umberto II di Savoia, l'altra della casa Savoia-Aosta.\nStoria.\nGli ex senatori del Regno d'Italia.\nIl Senato del Regno fu soppresso dall'Assemblea costituente alla vigilia dell'entrata in vigore della Costituzione repubblicana il 1\u00ba gennaio 1948. La rinascita del Senato, come associazione privata, avvenne nel 1955 a seguito del proclama di Umberto II, che, il 13 giugno 1946, denunci\u00f2 supposte illegalit\u00e0 compiute nello svolgimento del referendum istituzionale e si consider\u00f2 sempre come sovrano non abdicatario, allorch\u00e9 egli invi\u00f2 ai senatori del regno un messaggio invitandoli a riprendere la loro attivit\u00e0 sotto forma \"consultiva\" verso la nazione. A questo messaggio aderirono quasi tutti i senatori del disciolto Senato, la cui nomina era vitalizia, che si costituirono in associazione come \"Gruppo vitalizio dei senatori del Regno\", nominando presidente il senatore Adolfo Giaquinto.\nIl 3 febbraio 1955 si riunirono in assemblea 92 senatori del regno, ai quali Umberto invi\u00f2 un messaggio letto dal ministro della Real Casa, Falcone Lucifero.\nLa Consulta monarchica.\nIl 18 ottobre 1958 l'Unione Monarchica Italiana, che riuniva personalit\u00e0 di tutti i partiti di sentimenti monarchici (democristiani, liberali e socialdemocratici), decise di costituire nel proprio seno una Consulta Monarchica composta da membri a vita, i quali dovevano avere i requisiti previsti dall'art. 33 dello Statuto Albertino, cos\u00ec come i senatori a vita del Senato del Regno. \nPoich\u00e9 per vecchiaia i senatori del regno originari andavano scomparendo, l'11 novembre 1965 i due gruppi, ossia il Gruppo vitalizio dei senatori del Regno ed i membri della Consulta monarchica, si fusero in un unico corpo vitalizio che fu denominato \"Consulta dei senatori del Regno\". Questa decisione fu immediatamente approvata da Umberto II. Per la nomina dei componenti, si procedeva con il concetto della \"cooptazione\".\nTra i primi nominati, l'economista Alberto De Stefani, il giurista Alfredo de Marsico, l'ambasciatore Raffaele Guariglia. Successivamente furono inclusi, come membri di diritto, i cavalieri dell'Ordine supremo della Santissima Annunziata.\nIl 20 maggio 1972 furono stabilite le procedure per l'ammissione, che, in sintesi, prevedevano la proposta di candidatura da parte del presidente, con l'indicazione di una delle 21 categorie dello Statuto Albertino nelle quali rientrasse il candidato, la delibera del consiglio di presidenza, poi dell'assemblea, e infine l'assenso dell'ex re Umberto di Savoia.\nIl 4 gennaio 1993, presidente della consulta Alfredo Covelli, Vittorio Emanuele di Savoia, dopo un periodo di riorganizzazione affidato a Carlo d'Amelio, decise di riempire di nuovi contenuti l'attivit\u00e0 della consulta, rivedendo le procedure di ammissione e di cooptazione, in particolare affermando la necessit\u00e0 della sua approvazione per la cooptazione dei nuovi membri e avocando alla sua persona la nomina dei presidenti e dei vicepresidenti. Dopo la nomina alla presidenza di Giovanni de Giovanni Greuther di Santaseverina, in sostituzione di Covelli, nel 1999 Vittorio Emanuele istitu\u00ec un \"gruppo di lavoro\" con il compito di analizzare l'operato e proporre idee per il futuro, e commissariata nel 2001.\nI contrasti nella successione e le due Consulte.\nDagli anni 2000 \u00e8 divenuta parte delle vicende legate all'attribuzione della linea di successione al trono d'Italia, da parte di Amedeo di Savoia-Aosta, coi propri sostenitori.\nIl 27 giugno 2003, tre mesi dopo il ritorno dei Savoia in Italia, si riun\u00ec un'assemblea dei consultori, con presenti personalmente, o per delega, la maggioranza dei 51 membri \nNel 2005 Vittorio Emanuele di Savoia, con un decreto di Casa Savoia, l'ha sciolta.\nIl 7 luglio 2006, a Roma, si \u00e8 svolta una seduta straordinaria autoconvocata della Consulta, alla quale non hanno per\u00f2 partecipato tutti i membri ma soltanto una piccolissima parte, richiamando la regola dello statuto costitutivo, che la Consulta dei Senatori del Regno non pu\u00f2 essere n\u00e9 sciolta n\u00e9 sospesa. Il primo atto della autoconvocata Consulta \u00e8 stato di respingere il decreto con il quale, l'anno prima era stata sciolta, decidendo di continuare la propria \"missione\", rinnovando i propri vertici e cooptato nuovi membri, eleggendo presidente lo storico Aldo Alessandro Mola e vicepresidente vicario Enrico Venanzi.\nDura la risposta della segreteria di Emanuele Filiberto, secondo cui l'organismo della Consulta \"aveva una funzione a causa dell'esilio ed \u00e8 stato sospeso nel settembre del 2002. Era composto da 61 membri. Aldo Alessandro Mola ha fondato un'organizzazione privata e personale a cui ha preteso di dare lo stesso nome e a cui hanno aderito nove persone e di cui si \u00e8 autoproclamato presidente. \u00c8 evidente che questa organizzazione non \u00e8 la Consulta e in termini di rappresentativit\u00e0 \u00e8 inesistente\". Contraddittoriamente (la Consulta \u00e8 stata sciolta o no?) si aggiunge che \"la vera Consulta presieduta da Emmanuele Francesco Maria Emanuele Barone di Culcasi, il cui vice presidente \u00e8 Sergio Pellecchi, \u00e8 stata ora convocata per la prossima settimana. Risponder\u00e0 e prender\u00e0 provvedimenti nei confronti di Aldo Alessandro Mola che ha utilizzato in modo arbitrario il nome e lo stemma in una iniziativa del tutto personale\".\nAmedeo di Savoia-Aosta rispose ai suoi \"consultori\", con una lettera in cui, esprimendo apprezzamento per \u00abla devozione\u00bb manifestata nei suoi confronti, incoraggiava la Consulta a \u00abcontinuare nell'alta missione indicata da Re Umberto nel messaggio indirizzato il 3 febbraio 1955 ai senatori del regno radunati con l'intento di non lasciar disperdere quella comunanza di memorie di princ\u00ecpi e di sentimenti che li un\u00ec nel tempo in cui essi servirono i pi\u00f9 alti incarichi della nazione\u00bb. \u00abLa Consulta dei senatori del regno\u00bb - aggiungeva Amedeo nella lettera - \u00abpu\u00f2 e potr\u00e0 continuare sul mio sostegno convinto e attivo. Abbiamo il dovere di difendere quanto il Re Umberto II ci ha lasciato e di garantire la difesa dei princ\u00ecpi fondamentali dell'istituto monarchico costituzionale, tutelandolo da ogni degrado e pericolo. La Consulta dei senatori del regno \u00e8 per me e per mio figlio punto di riferimento da proporre a quanti intendono, nel rispetto dei principi democratici, tenere vivi quei valori civili e patriottici che consentirono a Casa Savoia di guidare la grande impresa che realizz\u00f2 la nascita dell'Italia moderna\u00bb.\nDopo la nomina alla presidenza di Giovanni de' Giovanni Greuther, duca di Santaseverina (Collare dell'Annunziata) in sostituzione di Covelli, nel 1999 Vittorio Emanuele istitu\u00ec un \"Gruppo di lavoro\" con il compito di analizzare l'operato e proporre idee per il futuro. Il gruppo consegn\u00f2 al principe il suo rapporto nel novembre 1999, proponendo tra l'altro la ripresa della pubblicazione del bollettino mensile (esistente fino al 1981, sotto la presidenza di Ettore Paratore), l'istituzione di \"Commissioni\" per agevolare il lavoro informativo e per assegnare alla testa delle diverse stesse Commissioni persone competenti, di prestigio e di alta caratura.\nNell'anno 2001, lo stesso Vittorio Emanuele ritenne opportuno, in seguito al suggerimento di un suo consigliere personale, un ulteriore affinamento delle attivit\u00e0 istituzionali, e decise un periodo di \"sospensione\" della Consulta allo scopo di aggiornarne i compiti e rinnovarne le cariche.\nImmediatamente il gruppo di consultori che sostenevano il ramo Aosta si riun\u00ec e costitu\u00ec un'associazione nominata Consulta dei Senatori del Regno in cui entrarono 9 dei 60 membri esistenti nella primitiva Consulta: tale nuova organizzazione nomin\u00f2 suo presidente Aldo Alessandro Mola.\nIl 12 agosto 2002 moriva il presidente della Consulta che, su richiesta di Vittorio Emanuele, aveva depositato i documenti della Consulta all'Archivio centrale dello Stato.\nVittorio Emanuele nomin\u00f2 un nuovo presidente nella persona del barone Emmanuele Emanuele di Culcasi.\nIl 27 giugno 2003, tre mesi dopo il ritorno dei Savoia in Italia, si riun\u00ec un'assemblea dei consultori nell'ufficio di Culcasi; presenti personalmente, o per delega, la maggioranza dei 51 membri (compresi i nove che avevano dato vita all'Associazione Consulta). Questa riunione fu il frutto del lavoro congiunto del presidente, dello sforzo organizzativo del segretario nazionale Domenico Jannetta e del vice presidente Sergio Pellecchi e valse ad affermare che la Consulta autentica non era morta poich\u00e9 mai nessun atto di cessazione delle attivit\u00e0 e scioglimento era stato firmato dai 51 membri.\nDal 2008, nuovo presidente della Consulta dei Senatori del Regno \u00e8 Pier Luigi Duvina, vice presidente Franco Malnati. Da quell'anno, la Consulta si riunisce regolarmente a Roma, sostenendo l'azione e l'opera di Casa Savoia in Italia con riunioni e seminari di approfondimento storico, anche su questioni controverse della Storia d'Italia.\nIl 20 giugno 2008 l'altra Consulta fedele ad Amedeo ha emesso una diffida contro quella che considera una nuova associazione omonima fondata da Vittorio Emanuele.\nIl 15 gennaio 2020 si \u00e8 poi espressa contro la modifica della legge di successione voluta da Vittorio Emanuele, che ha annunciato nel dicembre 2019 sul sito ufficiale della Consulta dei senatori del Regno l'abolizione della legge salica per permettere la successione anche alle eredi di sesso femminile."}
{"id": "509837", "revid": "51772", "url": "https://it.wikipedia.org/wiki?curid=509837", "title": "Zin\u00e9dine Yazid Zidane", "text": ""}
{"id": "509838", "revid": "709565", "url": "https://it.wikipedia.org/wiki?curid=509838", "title": "Nuclear Blast", "text": "La Nuclear Blast \u00e8 un'etichetta indipendente tedesca fondata nel 1987 da Markus Staiger con sedi negli Stati Uniti ed in Brasile. Dedita inizialmente a pubblicazioni hardcore punk, l'attenzione si \u00e8 spostata poi verso band melodic death metal, grindcore, power metal e black metal tanto che oggi \u00e8 comunemente considerata l'etichetta leader in ambito metal. La sede centrale \u00e8 a Donzdorf, in Germania. Distribuisce e promuove anche due etichette ad essa collegate, pi\u00f9 focalizzate su metalcore, rock moderno e post-hardcore, ovvero Arising Empire (attiva principalmente in Germania e nel resto d'Europa) e SharpTone Records (attiva principalmente negli Stati Uniti).\nStoria.\nLa Nuclear Blast \u00e8 stata formata nel 1987 dopo un viaggio in terra statunitense del fondatore Markus Staiger, dove aveva assistito a un concerto della sua band preferita, i Bl'ast. Originariamente quindi l'etichetta aveva il semplice nome di \"Blast\", ma presto cambi\u00f2 in \"Nuclear Blast\". La prima pubblicazione \u00e8 stata un vinile dal titolo \"Senseless Death\", una compilation di band hardcore punk statunitensi come Attitude, Sacred Denial, Impulse Manslaughter e altri, la cui prima edizione di 1000 copie and\u00f2 esaurita in un anno.\nDopo aver scoperto i Righteous Pigs, Staiger cominci\u00f2 a mettere sotto contratto band grindcore come Atrocity, Master e Incubus che vendettero pi\u00f9 di 30.000 copie e regalarono all'etichetta fama mondiale.\nAll'inizio degli anni novanta, seguendo il crescendo di popolarit\u00e0 in Europa, la Nuclear Blast mise sotto contratto molti gruppi black metal e death metal, che, a met\u00e0 di quegli anni, portarono l'etichetta ai primi posti delle classifiche europee. In questo senso il 1997 fu l'anno della svolta e del salto di qualit\u00e0 con album capaci di vendere decine di migliaia di copie come \"Glory to the Brave\" degli Hammerfall ed \"Enthrone Darkness Triumphant\" dei Dimmu Borgir. Alla fine di quell'anno la Nuclear Blast avrebbe avuto 20 dipendenti con una mail order di oltre 100 pagine attivo in 50 paesi."}
{"id": "509843", "revid": "66387", "url": "https://it.wikipedia.org/wiki?curid=509843", "title": "Andrej Nikolayevich Tupolev", "text": ""}
{"id": "509844", "revid": "66387", "url": "https://it.wikipedia.org/wiki?curid=509844", "title": "Lyulka", "text": ""}
{"id": "509845", "revid": "119715776", "url": "https://it.wikipedia.org/wiki?curid=509845", "title": "Rafael Sabatini", "text": "Biografia.\nNacque a Jesi, in provincia di Ancona, da madre inglese e padre italiano. I genitori erano cantanti d'opera che divennero insegnanti. Da giovane Rafael visse a contatto con molte lingue, vivendo con suo padre in Inghilterra, frequentando la scuola in Portogallo e, da ragazzo, trascorrendo alcuni periodi di tempo in Svizzera. Prima di compiere i diciassette anni, quando torn\u00f2 a vivere in Inghilterra, padroneggiava cinque lingue, alle quali aggiunse presto l'inglese. Scelse di scrivere nella sua lingua d'adozione, poich\u00e9, diceva, \u00ab\"tutte le storie migliori sono scritte in inglese\"\u00bb.\nDopo una breve apparizione nel mondo degli affari, Sabatini torn\u00f2 alla scrittura. Negli anni '90 dell'XIX secolo scrisse brevi racconti; il primo romanzo \u00e8 datato 1902. Ma ci volle pi\u00f9 d'un quarto di secolo prima che riuscisse ad ottenere successo, grazie al suo \"Scaramouche\", pubblicato nel 1921. Questo brillante romanzo sulla rivoluzione francese divenne un best seller internazionale. Fu seguito con egual successo da \"Captain Blood\" nel 1922. Tutte le sue produzioni precedenti vennero presto ristampate, la pi\u00f9 popolare delle quali intitolata \"The Sea Hawk\", pubblicata originariamente nel 1915.\nSabatini fu uno scrittore prolifico, capace di redigere un libro l'anno.\nForse non raggiunse pi\u00f9 il successo mondiale ottenuto con \"Scaramouche\" e \"Captain Blood\", ma durante i decenni che seguirono Sabatini mantenne un ottimo livello di popolarit\u00e0 tra i lettori.\nNegli anni '40 del 1900 le condizioni inferme di salute lo costrinsero a rallentare la produttivit\u00e0 letteraria. Nonostante ci\u00f2, durante questo periodo scrisse parecchi libri. Mor\u00ec il 13 febbraio 1950 ad Adelboden, in Svizzera. Sulla sua lapide la moglie incise \u00ab\"He was born with a gift of laughter and a sense that the world was mad\"\u00bb, la prima riga del suo pi\u00f9 celebre lavoro, \"Scaramouche\".\nOpere.\nI suoi romanzi pi\u00f9 celebri sono:\nI primi tre libri ebbero una trasposizione cinematografica che ottenne buon successo.\nIn totale Sabatini produsse trentuno romanzi, otto raccolte di racconti, sei libri, numerose storie brevi non organizzate e un'opera teatrale.\nAdattamenti cinematografici.\nDalle opere di Sabatini sono state tratti i seguenti film:"}
{"id": "509847", "revid": "1318658", "url": "https://it.wikipedia.org/wiki?curid=509847", "title": "Arrondissement di Vouziers", "text": "L\"arrondissement\" di Vouziers \u00e8 un \"arrondissement\" dipartimentale della Francia situato nel dipartimento delle Ardenne, nella regione Grand Est.\nStoria.\nFu creato nel 1800 sulla base dei preesistenti distretti.\nComposizione.\nL\"arrondissement\" \u00e8 composto da 123 comuni raggruppati in 8 cantoni:"}
{"id": "509849", "revid": "124327248", "url": "https://it.wikipedia.org/wiki?curid=509849", "title": "Stefan George", "text": "Biografia.\nStefan George nacque a B\u00fcdesheim, villaggio presso Bingen, una piccola e antica cittadina sulle rive del Reno, situata nella regione della Renania-Palatinato; la famiglia era di estrazione borghese, con lontane origini francesi; in casa si parlava francese, e solo da adulto George scelse la lingua tedesca come sua lingua poetica. Nel 1873 la famiglia si trasfer\u00ec a Bingen, dove il padre divenne un agiato commerciante di vini; George studi\u00f2 dal 1882 al 1888 a Darmstadt, e nel 1889 si iscrisse all'universit\u00e0 di Berlino, ma non frequent\u00f2 che poche lezioni e lasci\u00f2 gli studi dopo tre semestri. Aveva allora gi\u00e0 iniziato quello stile di vita che mantenne fino alla fine: non abitando mai in case proprie, nonostante una certa agiatezza, ma vivendo ospite di amici e ammiratori a Berlino, Heidelberg, Basilea, Monaco di Baviera (ove visse quasi stabilmente solo a partire dal 1900), e viaggiando spesso per l'Europa, soprattutto Italia, Parigi e Londra.\nA Parigi, ventenne, conobbe i poeti della scuola simbolista, Mallarm\u00e9 e Paul Verlaine, le cui idee di un'\"arte per l'arte\" e di una \"poesia pura\", sganciata dalla realt\u00e0 sociale, piacquero molto a George, che non amava n\u00e9 il realismo in letteratura n\u00e9 il positivismo in filosofia, allora dominanti in Germania; a Londra conobbe Swinburne e i preraffaelliti, in Belgio Verhaeren. Nel 1892 cre\u00f2 un proprio circolo, noto come \"George-Kreis\", e una rivista letteraria, i \"Bl\u00e4tter fur die Kunst\", organo di opposizione al naturalismo, pubblicata fino al 1919.\nVisse sempre appartato, attorniato dai membri del suo circolo, ed evitando ogni clamore; i suoi libri erano stampati privatamente e distribuiti agli amici, a sottolinearne il carattere iniziatico, accentuato anche da una particolare veste tipografica, nella quale i caratteri e i frontespizi assumevano di per s\u00e9 rilevanza stilistica. Nel 1927 vinse il \"Goethepreis\", offerto dalla citt\u00e0 di Francoforte sul Meno. Nel 1933, all'avvento del nazismo, che lo esalt\u00f2 come precursore e tent\u00f2 di fare uso propagandistico della sua opera, George, rifiutati tutti gli onori offertigli, manifest\u00f2 la sua opposizione emigrando in Svizzera e stabilendosi a Minusio, presso Locarno, ove mor\u00ec poco dopo. Ci\u00f2 non imped\u00ec ai nazisti di farne, dopo la morte, una specie di poeta nazionale.\nRaccolte poetiche principali.\nGeorge esord\u00ec nel 1890 con la raccolta \"Hymnen\" (Inni), cui seguirono \"Pilgerfahrten\" (Pellegrinaggi, 1891) e \"Algabal\" (Eliogabalo, 1892), la pi\u00f9 nota, che stabilirono subito la sua fama ed entusiasmarono molta giovent\u00f9 tedesca e non solo. Nel 1895 uscirono i tre \"Die B\u00fccher der Hirten- und Preisgedichte, der Sagen und S\u00e4nge und der h\u00e4ngenden G\u00e4rten\" (Libri delle poesie pastorali e delle laudi, delle leggende e dei canti e dei giardini pensili), preziosi quadretti ispirati alla Roma antica, al Medioevo e all'Oriente; nel 1897 segu\u00ec la raccolta \"Das Jahr der Seele\" (L'anno dell'anima), ove prevale il mondo interiore del poeta; nel 1900 \"Der Teppich des Lebens und die Lieder von Traum und Tod\" (Il tappeto della vita e i canti del sogno e della morte), influenzato dall'estetica preraffaellita, ove il poeta \u00e8 visto come un rivelatore del divino. Il tema politico emerge in \"Der siebente Ring\" (Il settimo anello), del 1907, che contiene tra l'altro alcune poesie d'amore dedicate al giovane Maximilian Kronberger (vedi pi\u00f9 in basso), che sar\u00e0 al centro della raccolta successiva, \"Der Stern der Bundes\" (La stella del patto, 1914), per essere infine eretto dal poeta a simbolo della divina giovinezza nell'ultima raccolta, \"Das neue Reich\" (Il nuovo regno, 1928).\nAltre opere.\nGeorge fu anche un eccellente traduttore: tradusse in tedesco Dante, Shakespeare e Baudelaire e alcune poesie di D'Annunzio; importante anche il vasto epistolario, e il diario \"Tage und Taten\" (Giorni e opere, 1903). Altre opere: \"Schwarze Rappen\" (1893), \"Mein Garten\" (1894), \"Die Fibel\" (1901), \"Maximin. Ein Gedenkbuch\" (1906), \"Der Krieg\" (1917), \"Drei Gesaenge: An die Toten, Der Dichter in Zeiten der Wirren, Einem jungen F\u00fchrer im ersten Weltkrieg\" (1921).\nPoetica.\nGeorge vedeva se stesso, e allo stesso modo fu visto dai suoi contemporanei, come un aristocratico, una sorta di sacerdote di una nuova mistica, in polemica con la cultura borghese del tempo; il poeta attendeva e preparava un \"nuovo regno\", che sarebbe stato guidato da una \"\u00e9lite\" artistica e intellettuale, unita dalla fedelt\u00e0 ad un capo. La sua poesia si distanzia dunque dalla realt\u00e0 ed enfatizza il mistero del sacro, l'eroismo, il sacrificio personale, la sublimazione nell'eterno e la rinuncia alle passioni contingenti. Da un punto di vista della forma essa \u00e8 tesa verso una strenua ricerca della pi\u00f9 pura immaterialit\u00e0, ed \u00e8 caratterizzata da una grande levigatezza e da una solenne, lapidaria perfezione; risulta arcana e ricca di allusioni oscure, ma sempre armoniosa.\nIl George-Kreis.\nIspirato alla Lebensphilosophie, questo circolo, che cominci\u00f2 a riunirsi nel 1892, era retto da un complesso cerimoniale estetizzante e composto da soli uomini, studiosi e poeti, scelti da George stesso per affinit\u00e0 spirituale; inizialmente i membri erano suoi coetanei, trattati come pari, ma col passare degli anni il circolo muter\u00e0 composizione e George sar\u00e0 sempre pi\u00f9 venerato come un maestro da discepoli molto pi\u00f9 giovani di lui. Tra i membri del circolo spiccano, oltre a Ernst Kantorowicz, i poeti austriaci Rainer Maria Rilke e Hugo von Hofmannsthal (che poi se ne allontanarono) e i fratelli Stauffenberg, che saranno coinvolti nel complotto per assassinare Hitler, oltre a numerosi esponenti del mondo culturale tedesco dell'epoca, come Karl Wolfskehl, Kurt Hildebrandt, Friedrich Gundolf e, pi\u00f9 tardi, Klaus Mann.\nMaximin e il tema politico.\nDi particolare importanza \u00e8 la figura di Maximilian Kronberger: nato nel 1886, studente liceale, nel 1902 fu avvicinato per strada, a Monaco di Baviera, da George, che se lo fece amico e lo introdusse nel suo circolo; per lui scrisse alcune poesie d'amore, dalle quali traspare una inclinazione omoerotica (che in seguito George diriger\u00e0 anche verso alcuni altri giovani membri del circolo), altrove sempre dissimulata. Non c'\u00e8 tuttavia indicazione che questa tendenza sia andata oltre il concetto platonico di guida spirituale e contemplazione estetica, al quale George aderiva sia per convenzione sociale sia, soprattutto, per disciplina artistica.\nAlla morte per malattia, a soli 18 anni, di \"Maximin\" (come era chiamato dal poeta), segu\u00ec per George un periodo di disperazione, durante il quale pens\u00f2 anche al suicidio, e poi la glorificazione poetica del ragazzo, eretto ad incarnazione dell'assoluto nelle raccolte \"Maximin. Ein Gedenkbuch\" (1906) e soprattutto in \"Der siebente Ring\" (Il settimo anello), del 1907, nella quale la figura di Maximin permette a George di affrontare per la prima volta il tema politico. Tema ripreso, sempre attraverso la figura di Maximin, nelle successive raccolte \"Der Stern des Bundes\" (La stella del patto, 1914) e \"Das neue Reich\" (Il nuovo regno, 1928), ove \u00e8 auspicato un rinnovamento spirituale della societ\u00e0, in opposizione al materialismo e al militarismo imperanti. Coerentemente con questa visione, George non fu entusiasta dello scoppio della Prima guerra mondiale e vide come una conferma delle sue idee la disfatta tedesca e la confusione del dopoguerra.\nIn questo contesto il poeta fu visto sempre pi\u00f9, dai membri del circolo come da molta giovent\u00f9 tedesca, come una guida spirituale, l'uomo che incarnava la dignit\u00e0 umana e artistica, unificando disciplina e passione, grazia e maest\u00e0, bellezza e morale. Se le idee e l'opera di George potevano certamente avere dei punti di contatto con l'ideologia nazista, egli non poteva invece in alcun modo accettare il carattere violento e brutale del regime, e reag\u00ec coerentemente emigrando in segno di protesta e distanza da esso.\nBibliografia.\nTraduzioni italiane recenti di testi di George\nStudi critici in italiano"}
{"id": "509851", "revid": "46931", "url": "https://it.wikipedia.org/wiki?curid=509851", "title": "Aldo Luigi Ammazzalorso", "text": ""}
{"id": "509852", "revid": "125725832", "url": "https://it.wikipedia.org/wiki?curid=509852", "title": "Lavinio (citt\u00e0 antica)", "text": "Lavinio (in latino L\u0101v\u012bn\u012dum) fu una citt\u00e0 del \"Latium vetus\", a sud di Roma; secondo la mitologia romana, fu la citt\u00e0 fondata da Enea e dagli esuli troiani.\nStoria.\nL'antica Lavinio \u00e8 il luogo mitologico dove Enea fond\u00f2 il primo insediamento in Italia da parte dei profughi da Troia. Secondo la tradizione, il nome della citt\u00e0 deriva da Lavinia (\"L\u0101u\u012bn\u012da\"), figlia di Latino (\"L\u0103t\u012bn\u016ds\") re dei Latini e di Amata, data in sposa ad Enea. La citt\u00e0 sarebbe stata fondata d'estate, due anni dopo la perdita di Troia.\nIl luogo dove fu fondata la citt\u00e0, sarebbe stato quello dove si svolse una contesa tra un lupo, un'aquila e una volpe, interpretata da Enea come segno della futura grandezza di Lavinio, le cui immagini sarebbero state rimaste per lungo tempo riprodotte nel \"forum\" cittadino. \nPer un'altra versione Lavinium sarebbe stata fondata nel luogo dove una scrofa, prossima a partorire trenta porcellini, fu ritrovata da Enea dopo essere fuggita dai sarcerdoti, che avevano intenzione di sacrificarla agli dei in un luogo vicino al punto dove erano sbarcati i troiani.\nA Lavinio erano particolarmente attaccati i romani, che la ritenevano sacra perch\u00e9 conservava gli dei ancestrali della citt\u00e0. \nSecondo il racconto di Tito Livio, Lavinio era una citt\u00e0 ricca e fiorente, tanto da avere popolazione in eccesso. Per questo motivo Ascanio, 30 anni dopo la sua fondazione, abbandon\u00f2 Lavinio per fondare la nuova citt\u00e0 di Alba Longa. In questi trent'anni, nessuno tra i vicini os\u00f2 attaccare Lavinio.\nA Lavinio nel 745 a.C. fu ucciso Tito Tazio, re di Roma insieme a Romolo. Questo accadde perch\u00e9 i parenti di Tito Tazio avevano maltrattato degli ambasciatori di Laurentum a Roma e Tazio non aveva posto rimedio a questa grave provocazione. Giunto nella vicina Lavinio per un sacrificio solenne, fu assassinato in un moto di piazza.\nLucio Tarquinio Collatino, primo console della Repubblica romana con Lucio Giunio Bruto, si ritir\u00f2 a Lavinio, con tutte le sue propriet\u00e0, dopo che fu convinto a ritirarsi dalla suprema magistratura, perch\u00e9 inviso al popolo per essere parente di Tarquinio il Superbo, ultimo re di Roma.\nNel 489 a.C. Lavinio fu presa dall'esercito dei Volsci, condotto da Gneo Marcio Coriolano (anche se secondo Plutarco, la citt\u00e0 sub\u00ec s\u00ec l'assedio dei Volsci, ma non fu presa, perch\u00e9 costoro decisero di attaccare Roma).\nNel 390 a.C. Marco Furio Camillo, nel celebre discorso con cui convinse i romani a non abbandonare Roma, appena saccheggiata dai Galli di Brenno, ricorda i riti sacri che per tradizione, i romani ancora compivano sul monte Albano e a Lavinio.\nNel 338 a.C., al termine della guerra latina, Lavinio rinnov\u00f2 un \"foedus\" di tipo sacro con Roma, e la citt\u00e0 divenne municipio.\nDegli avvenimenti cittadini successivi alla guerra latina si sa poco ed \u00e8 certo che Lavinio rimase importante pi\u00f9 come luogo di memorie sacre che come citt\u00e0 in s\u00e9. Vespasiano vi invi\u00f2 dei coloni (veterani del suo esercito), fondendo inoltre il territorio del \"municipium\" di Lavinio con quello della vicina \"Laurentum\".\nArcheologia.\nLa prima localizzazione del sito dell'antica \"Lavinio\" si deve a Pirro Ligorio, confermata dagli scavi archeologici eseguiti, a partire dal 1957, dall'Universit\u00e0 di Roma. Questi scavi hanno permesso di datare alla media et\u00e0 del bronzo (ca XIII-XII secolo a.C.) le prime frequentazioni umane, anche se prime occupazioni stabili, datano al IX-VIII secolo a.C.\nGli scavi condotti da allora, nella zona di Pratica di Mare, hanno permesso di identificare tutta una serie di strutture dell'antica Lavinio, oltre al tracciato delle mura cittadine. Tra le prime, si annoverano il \"Santuario delle XIII are\", dove venivano eseguiti riti sacrificali, l\"'Heroon di Enea\", un tumulo sepolcrale datato al VII secolo a.C. che si vorrebbe identificare come la tomba di Enea, le mura e una porta della citt\u00e0, le Terme, e due depositi votivi, uno antico e uno pi\u00f9 recente databile all'et\u00e0 repubblicana, dedicato a Minerva.\nIl gruppo di studio dell'Universit\u00e0 di Roma, ha poi realizzato una cartografia archeologica di tutta l'area interessata dagli scavi.\nIn tempi recenti \u00e8 stata ritrovata una XIV ara, poco distante dal sito dove si trovano le prime XIII are. Questa area sacrificale si potrebbe identificare forse con il santuario ad Afrodite di cui parla Strabone, \nTutela.\nPer l'importanza del sito nel 2005 \u00e8 nato a Pomezia il Museo civico archeologico Lavinium Citt\u00e0 di Pomezia, sotto la Soprintendenza dei Beni Archeologici del Lazio, che espone i reperti ritrovati nell'area archeologica.\nIl Decreto Ministeriale 25 marzo 2005 del Ministero dell'ambiente e della tutela del territorio e del mare, ai sensi della Direttiva Habitat, direttiva 92/43/CEE ha istituito il sito di interesse comunitario denominato \"Antica Lavinium - Pratica di Mare\"."}
{"id": "509853", "revid": "14691", "url": "https://it.wikipedia.org/wiki?curid=509853", "title": "Mnemosyne", "text": ""}
{"id": "509854", "revid": "25152", "url": "https://it.wikipedia.org/wiki?curid=509854", "title": "Aoife di Leinster", "text": ""}
{"id": "509856", "revid": "92723", "url": "https://it.wikipedia.org/wiki?curid=509856", "title": "Arcidiocesi di Saurimo", "text": "Larcidiocesi di Saurimo (in latino: \"Archidioecesis Saurimoensis\") \u00e8 una sede metropolitana della Chiesa cattolica in Angola. Nel 2020 contava 70.601 battezzati su 522.077 abitanti. \u00c8 retta dall'arcivescovo Jos\u00e9 Manuel Imbamba.\nTerritorio.\nL'arcidiocesi comprende la provincia di Lunda Sud in Angola.\nSede arcivescovile \u00e8 la citt\u00e0 di Saurimo, dove si trova la cattedrale di Maria Assunta.\nIl territorio \u00e8 suddiviso in 6 parrocchie.\nStoria.\nLa diocesi di Henrique de Carvalho fu eretta il 10 agosto 1975 con la bolla \"Ut apostolicum\" di papa Paolo VI, ricavandone il territorio dalla diocesi di Malanje (oggi arcidiocesi). Originariamente era suffraganea dell'arcidiocesi di Luanda.\nIl 16 maggio 1979 assunse il nome di diocesi di Saurimo in forza del decreto \"Cum Excellentissimus\" della Congregazione per l'evangelizzazione dei popoli.\nIl 9 novembre 2001 cedette una porzione del suo territorio a vantaggio dell'erezione della diocesi di Dundo.\nIl 12 aprile 2011 \u00e8 stata elevata al rango di arcidiocesi metropolitana con la bolla \"Quandoquidem accepimus\" di papa Benedetto XVI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 522.077 persone contava 70.601 battezzati, corrispondenti al 13,5% del totale."}
{"id": "509857", "revid": "1154737", "url": "https://it.wikipedia.org/wiki?curid=509857", "title": "Baia di Moore", "text": "La baia di Moore (\"Moore Bay\" in inglese) \u00e8 una suggestiva insenatura situata sulla costa del Clare, contea occidentale dell'Irlanda.\nDescrizione.\nLa baia \u00e8 una piccola insenatura a forma di ferro di cavallo abbastanza regolare e assume importanza in quanto ospita al suo interno la rinomata spiaggia di Kilkee, fregiata anche della bandiera Blu europea. Le acque dell'oceano entrano nella baia abbastanza placide, in quanto \u00e8 protetta all'esterno da una suggestiva barriera di scogliere."}
{"id": "509858", "revid": "1516087", "url": "https://it.wikipedia.org/wiki?curid=509858", "title": "Lamborghini LM 002", "text": "LM002 \u00e8 un veicolo fuoristrada prodotto dalla Lamborghini dal 1986 al 1993, derivato dal prototipo Lamborghini LMA-002, a sua volta nato dalle ceneri del progetto Lamborghini LM 001, e del precedente Cheetah, del 1977 (quest'ultimo era un veicolo costruito per rispettare specifiche tecniche dell'esercito statunitense).\nCaratteristiche.\nSi tratta di un fuoristrada di grandi dimensioni (4900\u00d72000\u00d71815 mm), prodotto in 301 pezzi; visto il successo negli Stati Uniti, gli ultimi 60 vennero prodotti in versione speciale per quel mercato. L'LM002 montava il motore V12 da 5167 cm\u00b3 e 420 CV., accoppiato ad un cambio manuale a 6 rapporti pi\u00f9 'riduttore', e alla trazione integrale permanente con tre differenziali.\nAggravato dal peso notevole (2600 kg a vuoto) e dall'elevato CX, i consumi rappresentavano il punto debole del veicolo, a causa della 'limitata' capacit\u00e0 del serbatoio (160 l.). La percorrenza media si attestava intorno ai 5 km con un litro, ma si poteva scendere sotto il l/km nel fuoristrada estremo. La vettura aveva prestazioni da berlina veloce, con una velocit\u00e0 di punta di 208 km/h, e una accelerazione da 0 a 100 in 7,8 secondi.\nNelle intenzioni della casa era prevista anche la partecipazione alla Parigi-Dakar. Allo scopo, venne prodotto un esemplare opportunamente modificato che, tuttavia, affidato a Sandro Munari, proprio per problemi di consumo carburante, riusc\u00ec solo a partecipare a un paio di rally in Grecia ed Egitto, prima di essere ritirata dalle competizioni.\nEssendo un veicolo 'limite', unico nel panorama automobilistico, la Pirelli dovette progettare degli pneumatici ad-hoc, chiamati 'Skorpion', che, anche sgonfi, consentivano al mezzo di poter avanzare fino a una velocit\u00e0 di 100 km/h. La carrozzeria fu costruita dalla ditta basca Irizar, specializzata nell'allestimento di autobus. Tra gli optional vi era il verricello da montare sul frontale anteriore.\nVarianti.\nDalla LM002 furono derivate la LM003, un prototipo rimasto esemplare unico che differiva per l'unit\u00e0 propulsiva, un motore turbodiesel 5 cilindri da 3,6 litri e 150 CV prodotto dalla VM Motori di Cento (FE) (rivelatosi inadatto alla massa di 2.700 kg del veicolo) e la LM004, un altro prototipo costruito per l'interessamento dell'Arabia saudita a usarlo come veicolo veloce per il controllo delle frontiere desertiche; era equipaggiato dal V12 da 7.2 litri (circa 700 cv) che la Lamborghini usava sulle imbarcazioni vincitrici di numerosi titoli mondiali nelle competizioni \"off-shore\""}
{"id": "509859", "revid": "110157", "url": "https://it.wikipedia.org/wiki?curid=509859", "title": "Esarcato apostolico di Argentina dei Melchiti", "text": "Lesarcato apostolico di Argentina \u00e8 una sede della Chiesa cattolica greco-melchita immediatamente soggetta alla Santa Sede. Nel 2019 contava 327.000 battezzati. \u00c8 retto dal vescovo Ibrahim Salameh, S.M.S.P.\nTerritorio.\nL'esarcato apostolico ha giurisdizione su tutti i fedeli della Chiesa cattolica greco-melchita residenti in Argentina.\nSede dell'esarcato \u00e8 la citt\u00e0 di C\u00f3rdoba, dove si trova la cattedrale di San Giorgio.\nIl territorio \u00e8 suddiviso in 3 parrocchie: oltre alla cattedrale, la chiesa di San Giorgio a Rosario e la chiesa di Nostra Signora del Perpetuo Soccorso a Buenos Aires.\nStoria.\nL'esarcato apostolico \u00e8 stato eretto il 21 marzo 2002 con la bolla \"Quandoquidem saeculorum\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'esarcato apostolico nel 2019 contava 327.000 battezzati."}
{"id": "509860", "revid": "92723", "url": "https://it.wikipedia.org/wiki?curid=509860", "title": "Diocesi di Comodoro Rivadavia", "text": "La diocesi di Comodoro Rivadavia (in latino: \"Dioecesis Rivadaviae\") \u00e8 una sede della Chiesa cattolica in Argentina suffraganea dell'arcidiocesi di Bah\u00eda Blanca. Nel 2019 contava 497.650 battezzati su 642.770 abitanti. \u00c8 retta dal vescovo Joaqu\u00edn Gimeno Lahoz.\nTerritorio.\nLa diocesi comprende dieci dipartimenti della provincia del Chubut: Escalante, Florentino Ameghino, Gaiman, Gastre, M\u00e1rtires, Rawson, R\u00edo Senguer, Sarmiento, Telsen e Biedma.\nSede vescovile \u00e8 la citt\u00e0 di Comodoro Rivadavia, dove si trova la cattedrale di San Giovanni Bosco.\nIl territorio si estende su 146.552\u00a0km\u00b2 ed \u00e8 suddiviso in 29 parrocchie.\nStoria.\nLa diocesi \u00e8 stata eretta l'11 febbraio 1957 con la bolla \"Quandoquidem adoranda\" di papa Pio XII, ricavandone il territorio dalla diocesi di Viedma.\nIl 10 aprile 1961 e il 14 marzo 2009 ha ceduto porzioni del suo territorio a vantaggio dell'erezione rispettivamente della diocesi di R\u00edo Gallegos e della prelatura territoriale di Esquel.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 642.770 persone contava 497.650 battezzati, corrispondenti al 77,4% del totale."}
{"id": "509863", "revid": "1123126", "url": "https://it.wikipedia.org/wiki?curid=509863", "title": "Diocesi di Concepci\u00f3n", "text": "La diocesi di Concepci\u00f3n (in latino: \"Dioecesis Sanctissimae Conceptionis in Argentina\") \u00e8 una sede della Chiesa cattolica in Argentina suffraganea dell'arcidiocesi di Tucum\u00e1n. Nel 2019 contava 310.400 battezzati su 423.800 abitanti. \u00c8 retta dal vescovo Jos\u00e9 Antonio D\u00edaz.\nTerritorio.\nLa diocesi comprende otto dipartimenti della provincia di Tucum\u00e1n: Chicligasta, Graneros, Juan Bautista Alberdi, La Cocha, Leales, Monteros, R\u00edo Chico e Simoca.\nSede vescovile \u00e8 la citt\u00e0 di Concepci\u00f3n, dove si trova la cattedrale dell'Immacolata Concezione.\nIl territorio si estende su 10.000\u00a0km\u00b2 ed \u00e8 suddiviso in 22 parrocchie.\nStoria.\nLa diocesi \u00e8 stata eretta il 12 agosto 1963 con la bolla \"Condere dioecesim\" di papa Paolo VI, ricavandone il territorio dall'arcidiocesi di Tucum\u00e1n.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 423.800 persone contava 310.400 battezzati, corrispondenti al 73,2% del totale."}
{"id": "509865", "revid": "1543377", "url": "https://it.wikipedia.org/wiki?curid=509865", "title": "M89 (astronomia)", "text": "M 89 (anche chiamata NGC 4552) \u00e8 una galassia ellittica visibile nella costellazione della Vergine; fu scoperta da Charles Messier il 18 marzo 1781. M89 fa parte dell'Ammasso della Vergine.\nOsservazione.\nM89 si trova in una regione di cielo priva di stelle di riferimento, fra le costellazioni della Vergine e della Chioma di Berenice; la sua luminosit\u00e0 non eccessivamente elevata e la presenza di un gran numero di altre galassie ne rende difficile l'osservazione e il riconoscimento. La galassia si trova al di fuori della portata di un binocolo di medie dimensioni, mentre pu\u00f2 essere individuata con un piccolo telescopio amatoriale, come un rifrattore da 60mm di apertura: qui si presenta come una macchia tondeggiante e priva di particolari; strumento di aperture comprese fra 100 e 200mm consentono solo di osservare un alone pi\u00f9 marcato, di circa 1,5'.\nM89 pu\u00f2 essere osservata con facilit\u00e0 da entrambi gli emisferi terrestri e da tutte le aree abitate della Terra, grazie al fatto che la sua declinazione non \u00e8 eccessivamente settentrionale; dalle regioni boreali \u00e8 maggiormente osservabile e si presenta estremamente alto nel cielo nelle notti di primavera, mentre dall'emisfero australe appare mediamente pi\u00f9 basso, ad eccezione delle aree prossime all'equatore. Il periodo migliore per la sua osservazione nel cielo serale \u00e8 quello compreso fra febbraio e agosto.\nStoria delle osservazioni.\nCharles Messier, che rinvenne in quest'area di cielo un gran numero di oggetti, la descrisse come una nebulosa senza stelle dalla luce estremamente debole e visibile con difficolt\u00e0; William Herschel annot\u00f2 che le sue dimensioni sono molto ridotte e la sua forma \u00e8 circolare, con un centro molto luminoso. La descrizione pi\u00f9 accurata proviene da Padre Heinrich Ludwig d'Arrest, che la descrisse come una nube tonda del diametro di 45\" e pi\u00f9 chiara al centro, dal nucleo simile ad una stella di decima magnitudine.\nCaratteristiche.\nOsservazioni condotte negli anni novanta mostrano come M89 sia quasi perfettamente sferica nella sua forma: ci\u00f2 non \u00e8 usuale per le galassie ellittiche, che sono tutte ellissoidi allungati; \u00e8 possibile che la galassia sia orientata in modo da apparire sferica ad un osservatore sulla Terra ma sia in realt\u00e0 ellittica.\nLa galassia inoltre \u00e8 circondata da una struttura formata da gas o polveri che si estende fino a 150.000 anni luce dalla galassia. Sono anche presenti getti di particelle che arrivano fino ad una distanza di 100.000 anni luce, segno che la galassia poteva essere in origine un quasar o una radiogalassia.\nM89 contiene inoltre un'estesa popolazione di ammassi globulari, se comparata con la Via Lattea: infatti, mentre la nostra Galassia ne possiede circa 150-200, M89 ne avrebbe, secondo uno studio condotto nel 2006, circa 2000 \u00b1 700, compresi entro 10' dal suo nucleo."}
{"id": "509868", "revid": "92723", "url": "https://it.wikipedia.org/wiki?curid=509868", "title": "Diocesi di Concordia", "text": "La diocesi di Concordia (in latino: \"Dioecesis Foroconcordiana\") \u00e8 una sede della Chiesa cattolica in Argentina suffraganea dell'arcidiocesi di Paran\u00e1. Nel 2019 contava 311.160 battezzati su 345.000 abitanti. \u00c8 retta dal vescovo Luis Armando Collazuol.\nTerritorio.\nLa diocesi comprende quattro dipartimenti della provincia di Entre R\u00edos: Col\u00f3n, Concordia, Federaci\u00f3n e San Salvador, nonch\u00e9 una parte del dipartimento di Federal.\nSede vescovile \u00e8 la citt\u00e0 di Concordia, dove si trova la cattedrale di Sant'Antonio di Padova.\nIl territorio si estende su 15.000\u00a0km\u00b2 ed \u00e8 suddiviso in 30 parrocchie.\nStoria.\nLa diocesi \u00e8 stata eretta il 10 aprile 1961 con la bolla \"Dum in nonnullis\" di papa Giovanni XXIII, ricavandone il territorio dall'arcidiocesi di Paran\u00e1.\nL'8 settembre 1980, con la lettera apostolica \"Venerabilis Frater\", papa Giovanni Paolo II ha confermato la Beata Maria Vergine Immacolata della Concordia (\"Beata Maria Virgo Immaculata a concordia\") patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 345.000 persone contava 311.160 battezzati, corrispondenti al 90,2% del totale."}
{"id": "509869", "revid": "228587", "url": "https://it.wikipedia.org/wiki?curid=509869", "title": "Bisonti", "text": ""}
{"id": "509874", "revid": "219110", "url": "https://it.wikipedia.org/wiki?curid=509874", "title": "Tremisse", "text": "Il tremisse era una moneta del tardo Impero romano, il cui valore era uguale ad un terzo di solido, con un peso di 1/216 della libbra romana, cio\u00e8 tra 1,49 e 1,52 g.\nIl tremisse fu coniato per la prima volta tra il 383 ed il 384 dall'imperatore Magno Massimo (383\u2013388); all'inizio del V secolo ne fu coniata una grande quantit\u00e0. \nTremissi d'oro furono coniati per breve tempo sotto Carlo Magno nelle zecche della Toscana e dell'Italia settentrionale. Tremissi furono coniati anche da Franchi, Visigoti, Longobardi e Merovingi."}
{"id": "509879", "revid": "838137", "url": "https://it.wikipedia.org/wiki?curid=509879", "title": "Diocesi di Cordova (disambigua)", "text": "La diocesi di Cordova (in spagnolo: \"C\u00f3rdoba\") pu\u00f2 riferirsi a:"}
{"id": "509880", "revid": "1318658", "url": "https://it.wikipedia.org/wiki?curid=509880", "title": "Ortensia di Beauharnais", "text": "Biografia.\nInfanzia.\nHortense nacque a Parigi il 10 aprile 1783, figlia di Alexandre, Vicomte de Beauharnais e di Marie-Jos\u00e8phe-Rose Tascher de la Pagerie, e sorella minore di Eug\u00e8ne de Beauharnais. I suoi genitori si separarono subito dopo la sua nascita. Suo padre fu giustiziato il 23 luglio 1794, durante la Rivoluzione francese, un paio di giorni prima della fine del Regime del Terrore. Sua madre Jos\u00e9phine fu imprigionata nella prigione di Carmes, da cui fu rilasciata il 6 agosto 1794 grazie all'intervento della sua migliore amica, Th\u00e9r\u00e8se Tallien. Due anni dopo Jos\u00e9phine spos\u00f2 Napoleone Bonaparte.\nHortense fu educata alla scuola di Madame Jeanne Campan, a Saint-Germain-en-Laye, insieme con la sorella minore di Napoleone, Carolina Bonaparte, che in seguito sposer\u00e0 Gioacchino Murat. Era alta, snella, aveva capelli biondi e grandi occhi azzurri, un viso a forma di cuore e lineamenti delicati. Hortense era una compositrice dilettante e forn\u00ec all'esercito del suo patrigno delle marce entusiasmanti.\nMatrimonio.\nNel 1802, per volere di Napoleone, Hortense spos\u00f2 suo fratello Luigi Bonaparte. La coppia ebbe tre figli.\nRegina d'Olanda.\nNel 1806 Napoleone nomin\u00f2 re d'Olanda suo fratello Luigi e Hortense accompagn\u00f2 il marito a L'Aia. Il disappunto di Hortense per la nomina a regina d'Olanda era duplice: in primo luogo, le fu necessario trasferirsi col\u00e0 con Luigi, con il quale non andava d'accordo, e, in secondo luogo, dovette abbandonare la sua vita come membro della celebre societ\u00e0 parigina. Aveva sperato di essere \"una regina d'Olanda a Parigi\", ma Napoleone non era d'accordo. Fu quindi costretta a partire con Luigi per i Paesi Bassi, dove arriv\u00f2 il 18 giugno 1806.\nLa regina Hortense fu piacevolmente sorpresa dalla calorosa accoglienza dei sudditi. Si adatt\u00f2 rapidamente alla vita nei Paesi Bassi ed il paese cominci\u00f2 a piacerle. Era presente alle celebrazioni ufficiali e alle cerimonie, visit\u00f2 i luoghi di mercato, dove fece grandi acquisti, ed era molto apprezzata dal popolo, che invece infastidiva il marito. Impar\u00f2 l'acquarello e fece viaggi in giro per la campagna. Tuttavia, odiava soggiornare in Olanda a causa del suo cattivo rapporto con Luigi: la coppia visse in parti separate del palazzo e si evitarono l'un l'altro in ogni occasione. Hortense descrisse se stessa come una prigioniera. Nel 1807, quando suo figlio mor\u00ec, le fu permesso di ritornare in Francia, poich\u00e9 il clima era ritenuto migliore per l'altro suo figlio Louis-Napol\u00e9on. Rimase in Francia, ancora una volta compiaciuta dal suo \"status\" di regina alla corte francese, fino al 1810, quando Napoleone la costrinse a tornare nei Paesi Bassi, non ritenendo opportuno avere la figlia della sua ex moglie a corte dopo il suo nuovo matrimonio con Maria Luisa d'Austria. Hortense torn\u00f2 temporaneamente nei Paesi Bassi, ma il 1\u00ba giugno 1810 le fu permesso di partire ancora una volta, con il pretesto della sua salute.\nRelazione con Charles Joseph de Flahaut.\nHortense era ora libera di rispondere agli approcci romantici dell'uomo che aveva a lungo ammirato, il colonnello Charles Joseph, conte de Flahaut, un uomo prestante e raffinato che si vociferava fosse il figlio illegittimo di Talleyrand. Divennero presto amanti. Nel 1811, in una locanda imprecisata in Svizzera, vicino al lago di Ginevra, Hortense diede segretamente alla luce un figlio di de Flahaut, Charles de Morny.\nSolo suo fratello Eug\u00e8ne, Ad\u00e9la\u00efde Filleul de Souza, madre di de Flahaut, e gli amici pi\u00f9 intimi erano a conoscenza della sua gravidanza e della successiva nascita. Aveva usato le cattive condizioni di salute per spiegare la sua visita prolungata in Svizzera e il viaggio era stato organizzato da Ad\u00e9la\u00efde. Hortense dissimul\u00f2 abilmente la sua gravidanza (era allora al sesto mese) durante il battesimo del figlio di Napoleone, Napoleone II, quando fu scelta per essere una delle madrine del bambino, un onore che condivise con Madame M\u00e8re, madre dell'imperatore.\nUltimi anni e morte.\nIn seguito alla Restaurazione, nel 1814 Hortense ricevette la protezione di Alessandro I, zar di Russia; su sua perorazione fu creata duchessa de Saint-Leu da re Luigi XVIII. Durante i Cento giorni Hortense, tuttavia, sostenne il suo patrigno e cognato Napoleone. Per questo, dopo la sconfitta finale di Napoleone a Waterloo, fu condannata all'esilio dalla Francia. Viaggi\u00f2 in Germania ed Italia, prima di acquistare il castello di Arenenberg in Svizzera, nel Canton Turgovia, nel 1817. L\u00ec visse fino alla morte, che la colse il 5 ottobre 1837, all'et\u00e0 di 54 anni. \nFu sepolta accanto a sua madre Jos\u00e9phine nella chiesa dei santi Pietro e Paolo a Rueil-Malmaison. Nel 1822 Hortense aveva acquistato dal fratello Eug\u00e8ne de Beauharnais una notevole quantit\u00e0 di beni - che l'ex vicer\u00e9 d'Italia aveva acquisito come \"appannaggio\" nel 1810 - ubicati a Monte San Vito e Montemarciano, nelle Marche. Durante uno dei suoi frequenti soggiorni in questa regione era riuscita a portare in salvo da Ancona, occupata dagli austriaci, il figlio Luigi Napoleone (futuro Napoleone III), che aveva partecipato ai moti rivoluzionari del 1831.\nUn ritratto di Hortense \u00e8 appeso a Ash Lawn\u2013Highland, la casa piantagione in Virginia di James Monroe, 5\u00ba Presidente degli Stati Uniti d'America. Era uno dei tre ritratti dati da Hortense alla figlia di Monroe, Eliza, che aveva frequentato la scuola con Hortense in Francia (gli altri due ritratti sono del fratello di Hortense, Eug\u00e8ne de Beauharnais e di Madame Campan, la direttrice della scuola frequentata da Hortense ed Eliza). La figlia di Eliza, Hortense Monroe Hay, \u00e8 stata cos\u00ec chiamata in onore di Hortense.\nCuriosit\u00e0.\nPrende il suo nome il famoso diamante Hortensia, dal rarissimo colore rosa pesca, appartenuto a Luigi XIV e ora esposto al Louvre.\nDiscendenza.\nOrtensia e Luigi Bonaparte ebbero tre figli:\nDalla sue relazione adulterina con Charles Joseph, conte de Flahaut nacque:"}
{"id": "509882", "revid": "1543377", "url": "https://it.wikipedia.org/wiki?curid=509882", "title": "M78 (astronomia)", "text": "M 78 (nota anche come NGC 2068) \u00e8 una nebulosa diffusa visibile nella costellazione di Orione. Scoperta da Pierre M\u00e9chain nel 1780, fu inclusa da Charles Messier nel suo celebre catalogo di oggetti astronomici nello stesso anno.\nOsservazione.\nM78 si individua molto facilmente, partendo dalla stella Mintaka, una delle tre stelle della Cintura di Orione, e spostandosi di 3\u00b0 verso est e mezzo grado a nord. L'oggetto \u00e8 anche alla portata di un binocolo 10x50, sebbene occorra un cielo molto nitido per la sua osservazione, come pure osservandolo con un telescopio da 60-80mm di apertura; si vede invece molto ben chiaramente in un 140mm, dove si mostra come una macchia ampia di colore grigiastro o azzurrognola e circondante una coppia di stelle. In un 300mm il lato settentrionale possiede un bordo netto, causato dalla presenza di una banda oscura.\nM78 pu\u00f2 essere osservata da entrambi gli emisferi terrestri, grazie alla sua posizione praticamente equatoriale: l'oggetto infatti raggiunge la medesima altezza in cielo da ogni coppia di latitudini opposte (ad esempio 30\u00b0N e 30\u00b0S), pertanto nessun emisfero risulta privilegiato rispetto all'altro per la sua osservazione. Il periodo migliore per la sua individuazione nel cielo serale \u00e8 quello compreso fra novembre e aprile.\nStoria delle osservazioni.\nNel 1780 Charles Messier descrive quest'oggetto, scoperto poco tempo prima da Pierre M\u00e9chain, come un gruppo di poche stelle circondate da molta nebulosit\u00e0; l'ammiraglio Smyth trov\u00f2 al suo interno una stella doppia, mentre la nebulosa viene definita come una \"singolare massa di materia\" e \"nebulosa capelluta\".\nCaratteristiche.\nM78 \u00e8 la nebulosa a riflessione pi\u00f9 brillante del cielo; fa parte di un gruppo di nebulose che comprende NGC 2064, NGC 2067 e NGC 2071, lontano 1.600 anni luce dalla Terra. Le due stelle che illuminano la nube di polvere in M78 sono catalogate come HD 38563A e HD 38563B e sono di magnitudine 10; l'estensione reale della nebulosa \u00e8 pari a circa 4 anni luce.\nSono conosciute circa 45 stelle variabili del tipo T Tauri, ossia stelle giovani in formazione, come pure 17 oggetti Herbig-Haro all'interno di M78; fa parte del complesso nebuloso molecolare di Orione e non \u00e8 che un frammento del gas presente in questa regione, illuminato da stelle vicine.\nPoco a sudovest di M78, in una regione molto oscurata del complesso di LDN\u00a01630, si osservano tre oggetti HH connessi fra loro, catalogati come HH\u00a024, HH\u00a025 e HH\u00a026; questa sezione di nube presenta una complessa morfologia a causa degli intensi fenomeni di formazione stellare che qui hanno luogo. Come conseguenza di ci\u00f2, la regione \u00e8 ricca di oggetti stellari giovani, fra cui sono state individuate due giovanissime protostelle di classe 0, la protostella di classe 1 HH26IR, dalla forte emissione di radiazione infrarossa e quattro ulteriori sorgenti infrarosse riosservate dall'IRAS e gi\u00e0 note negli anni settanta, che possiedono una luminosit\u00e0 compresa fra le 15 e le 25 L\u2609. Dai bozzoli gassosi delle due protostelle di classe 0 fuoriescono dei getti di materia molto densi lungo il cui asse si trovano dei fasci di idrogeno molecolare; i nuclei dei bozzoli sono allo stesso modo molto densi.\nNel gennaio del 2004 la stella , una giovane variabile eruttiva situata sul bordo nordoccidentale della nube, sub\u00ec un improvviso picco di luminosit\u00e0, illuminando una parte dei gas della nube, che fu chiamata Nebulosa di McNeil dal nome del suo scopritore: questo evento ebbe notevole importanza nello studio delle dinamiche correlate alle giovani stelle di pre-sequenza principale e fu intensamente studiata per due anni, corrispondenti al periodo in cui mantenne una luminosit\u00e0 superiore alla norma; nell'ottobre del 2005 la sua luminosit\u00e0 scese bruscamente."}
{"id": "509883", "revid": "131358", "url": "https://it.wikipedia.org/wiki?curid=509883", "title": "Lucertole", "text": ""}
